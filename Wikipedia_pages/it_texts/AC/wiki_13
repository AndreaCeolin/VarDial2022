{"id": "94314", "revid": "92920", "url": "https://it.wikipedia.org/wiki?curid=94314", "title": "Mark Knopfler", "text": "In origine noto soprattutto per essere stato il fondatore e il leader carismatico del gruppo rock Dire Straits (attivo tra il 1977 e il 1995), dopo lo scioglimento della band ha proseguito la propria carriera come solista. Il musicista britannico ha suonato occasionalmente in altri gruppi, tra cui il collettivo The Notting Hillbillies, e al fianco di altri artisti affermati, quali Bob Dylan, Eric Clapton, Emmylou Harris e Chet Atkins, in molti casi prestando la propria opera come turnista. Ha inoltre curato la produzione artistica di alcuni lavori dello stesso Bob Dylan, di Tina Turner, di Willy DeVille e di Randy Newman; \u00e8 anche l'autore delle colonne sonore di parecchi film, tra cui \"Local Hero\", \"Cal\", \"La storia fantastica\", \"Ultima fermata Brooklyn\", \"Sesso &amp; potere\" e \"Metroland\".\nKnopfler \u00e8 annoverato tra i principali esponenti del rock: si distingue per il suo inconfondibile stile chitarristico, per la sua particolare tecnica che non prevede l'uso del plettro e per la carica poetica dei suoi testi. In virt\u00f9 dei suoi contributi artistici, gli sono stati conferiti tre dottorati \"honoris causa\" in musica oltre all'onorificenza di Ufficiale dell'Ordine dell'Impero Britannico.\nPersonaggio modesto e riservato, lontano dalle logiche commerciali dell'industria discografica, \u00e8 stato definito \u00abl'uomo tranquillo del rock\u00bb: prima di raggiungere la notoriet\u00e0, ha conseguito la laurea in letteratura inglese e ha lavorato come insegnante.\nBiografia.\nInfanzia, giovinezza e prime esperienze musicali (1949-1976).\nMark Knopfler nacque a Glasgow il 12 agosto 1949 da Louisa Mary Laidler, un'insegnante originaria del Northumberland, ed Erwin Knopfler, un architetto e scacchista ungherese che aveva trovato rifugio in Scozia all'inizio della seconda guerra mondiale, dopo essere stato espulso dal paese nativo a causa della sua attivit\u00e0 di oppositore al regime filonazista. Nel 1952 venne alla luce David, il terzo figlio della coppia dopo la primogenita Ruth e lo stesso Mark.\nNel 1956 la famiglia Knopfler si trasfer\u00ec da Glasgow a Blyth, la citt\u00e0 natale della signora Laidler; Mark venne iscritto alla scuola primaria di Gosforth, un sobborgo di Newcastle upon Tyne. Colpito dall'abilit\u00e0 dello zio materno Kingsley, valente pianista boogie-woogie, Mark cominci\u00f2 in quel periodo a sviluppare un forte interesse per la musica, avvicinandosi anche allo studio del violino.\nAll'et\u00e0 di quattordici anni, Knopfler chiese in dono a suo padre una chitarra elettrica Fender Stratocaster rossa come quella di Hank Marvin degli Shadows, di cui era un grande ammiratore; tuttavia, poich\u00e9 la sua famiglia non si poteva permettere una simile spesa, si dovette accontentare di un'alternativa pi\u00f9 economica, una H\u00f6fner V-2 Super Solid. Egli fu comunque entusiasta del regalo, tant'\u00e8 che rapidamente impar\u00f2 a suonare lo strumento da autodidatta, cercando di reinterpretare i brani dei suoi chitarristi preferiti, tra cui B.B. King, Chet Atkins, Scotty Moore, Jimi Hendrix, Django Reinhardt e James Burton.\nIl giovanissimo Knopfler apprezzava particolarmente anche le canzoni di Bob Dylan, condividendo questa passione con la compagna di scuola Sue Hercombe; nel 1965 i due adolescenti formarono un duo folk e acquisirono una certa notoriet\u00e0 dopo un'apparizione televisiva su di un'emittente locale. Negli stessi mesi Mark entr\u00f2 a far parte di una compagnia teatrale sperimentale, ma il progetto fall\u00ec.\nNel 1967, terminato il ciclo scolastico, il giovane frequent\u00f2 con profitto un corso annuale di giornalismo presso l'Harlow College, il che gli assicur\u00f2 un posto di lavoro a Leeds come cronista del quotidiano \"Yorkshire Evening Post\". Due anni pi\u00f9 tardi, Knopfler decise di riprendere a studiare: abbandon\u00f2 l'impiego e si iscrisse al corso del \"Bachelor of Arts\" in lingua e letteratura inglese dell'Universit\u00e0 di Leeds, iniziando a lavorare in un'azienda agricola per pagarsi gli studi. Durante gli anni di permanenza a Leeds, spos\u00f2 la fidanzata Kathy White e form\u00f2 un duo blues chiamato The Duolian String Pickers insieme al chitarrista Steve Phillips. Con l'aiuto di quest'ultimo, Mark prepar\u00f2 inoltre un demo del suo primo brano originale, intitolato \"Summer's Coming My Way\", che aveva composto nel 1965; la registrazione \u00e8 rimasta inedita.\nNel maggio del 1973, dopo aver conseguito la laurea ed essersi separato dalla moglie, Knopfler si trasfer\u00ec a Londra dove fu raggiunto dal fratello minore David, anch'egli grande appassionato di musica, il quale trov\u00f2 un impiego come assistente sociale. Nella capitale britannica Mark ebbe numerose opportunit\u00e0 per perfezionare la sua tecnica: dopo aver risposto a un annuncio letto sul periodico \"Melody Maker\", suon\u00f2 per due mesi con i Brewers Droop, una band blues/pub rock che cercava un chitarrista solista per le sue esibizioni nei locali di High Wycombe. Successivamente lavor\u00f2 presso il \"college\" di Loughton come insegnante di inglese per stranieri e per ragazzi con problemi psicologici nell'apprendimento; saltuariamente impartiva lezioni di chitarra alla Staples Road School. Con alcuni amici di Loughton form\u00f2 una band rockabilly chiamata Caf\u00e9 Racers, che ebbe vita breve.\nIn quegli anni, Mark scrisse numerose canzoni; tuttavia, essendo timido e poco fiducioso nelle proprie capacit\u00e0 di compositore, era restio a eseguirle in pubblico e preferiva limitarsi a suonare pezzi altrui oppure interpretare \"cover\" di brani famosi. Una prima svolta ebbe luogo nell'aprile del 1977, allorch\u00e9 il fratello David gli present\u00f2 John Illsley, un amico che studiava sociologia e lavorava in un negozio di dischi; Illsley fu chiamato a sostituire per un concerto il bassista dei Caf\u00e9 Racers, che era malato. A seguito di tale episodio, John e i fratelli Knopfler decisero di costituire una nuova band: dopo aver iniziato a condividere un appartamento a Deptford, si dedicarono a provare insieme i brani composti da Mark. Il progetto si concretizz\u00f2 quando si un\u00ec a loro il batterista Pick Withers, gi\u00e0 socio di Mark Knopfler nei Brewers Droop, noto per aver fatto parte degli Spring e dei Primitives.\nIl grande successo con i Dire Straits (1977-1986).\nLa neonata band \u2013 di cui Mark Knopfler era il \"frontman\", nonch\u00e9 l'autore e l'arrangiatore di tutti i brani \u2013 cominci\u00f2 a esibirsi con il nome di Caf\u00e9 Racers, mutuato dal precedente gruppo del chitarrista; dopo il primo concerto, la denominazione venne modificata in Dire Straits (letteralmente \u00abterribili ristrettezze\u00bb) per alludere con ironia al contesto di precariet\u00e0 economica nel quale si trovavano i quattro giovani musicisti. Gli inizi furono segnati da riscontri di pubblico molto scarsi: Knopfler e soci proponevano infatti un rock limpido ed essenziale, ispirato principalmente al blues, al country e al rock and roll americano delle origini, collocandosi quindi in aperta controtendenza rispetto ai canoni stilistici dell'epoca che vedevano prevalere la new wave, il soft rock, la disco music e soprattutto il punk.\nFra l'estate e l'autunno del 1977, il quartetto registr\u00f2 alcuni demo che comprendevano complessivamente undici canzoni, tra cui i brani \"Water of Love\", \"Down to the Waterline\", \"Six Blade Knife\", \"Southbound Again\", \"Sultans of Swing\" e una composizione di David Knopfler in seguito scartata. Allo scopo di ottenere un giudizio qualificato sulla propria produzione, la band fece recapitare i nastri al musicologo e disc jockey londinese Charlie Gillett, che conduceva una trasmissione radiofonica sulle frequenze locali della BBC: questi rimase cos\u00ec colpito dallo stile musicale dei Dire Straits che decise, all'insaputa del gruppo, di inserire \"Sultans of Swing\" nella propria programmazione. La canzone, contraddistinta da due assolo chitarristici di Mark Knopfler, descrive i componenti di un complesso amatoriale dixieland mentre si esibiscono in un pub, del tutto ignorati dagli avventori. Il pezzo riscosse il gradimento degli ascoltatori della radio e frutt\u00f2 ai Dire Straits il loro primo contratto discografico.\nL'album d'esordio del gruppo, prodotto da Muff Winwood e intitolato semplicemente \"Dire Straits\", fu edito nel giugno del 1978 senza alcuna forma di pubblicit\u00e0. A dispetto delle valutazioni molto positive della stampa specializzata, il disco pass\u00f2 inizialmente inosservato nel Regno Unito ma ottenne un successo repentino nel resto d'Europa, negli Stati Uniti e in Australia, riuscendo infine ad affermarsi anche in terra britannica.\nNel giugno del 1979 fu pubblicato \"Communiqu\u00e9\", il secondo lavoro della band, la cui produzione artistica venne curata da Barry Beckett e Jerry Wexler. Il disco, pur non sapendo eguagliare la popolarit\u00e0 dell'opera d'esordio, fu comunque accolto molto bene dagli estimatori del gruppo, permettendo alla band di incrementare il proprio repertorio. Le frasi di chitarra di Mark Knopfler, originali e riconoscibili alla prima nota, suscitarono il plauso anche di Bob Dylan: il cantautore statunitense, dopo aver assistito a un concerto del \"Communiqu\u00e9 Tour\", invit\u00f2 il leader dei Dire Straits a partecipare attivamente alle sessioni di registrazione del suo nuovo LP, \"Slow Train Coming\", in cui la chitarra di Knopfler \u00e8 presente in tutti i brani. La collaborazione con Dylan contribu\u00ec notevolmente ad accrescere la reputazione del musicista britannico, che nel medesimo periodo prese parte alla realizzazione dell'album \"Gaucho\" degli Steely Dan e duett\u00f2 con Philip Lynott nella canzone \"King's Call\".\nAgli inizi del 1980, il chitarrista si trasfer\u00ec da Londra a New York e il nuovo ambiente influ\u00ec in misura considerevole sul suo processo di maturazione come compositore: la terza prova discografica dei Dire Straits, intitolata \"Making Movies\", mostr\u00f2 infatti i segni di un'evoluzione sotto diversi aspetti. Il disco \u2013 distribuito nell'ottobre del 1980 e prodotto dallo stesso Mark Knopfler insieme a Jimmy Iovine \u2013 presenta arrangiamenti pi\u00f9 complessi e testi pi\u00f9 ricercati, connotati da una forte impronta narrativa, alla stregua di brevi romanzi in musica; uno degli esempi pi\u00f9 significativi in questo senso \u00e8 costituito da \"Tunnel of Love\", il brano di apertura dell'album, noto anche per un lungo assolo di chitarra particolarmente evocativo. La traccia pi\u00f9 celebre di \"Making Movies\" \u00e8 tuttavia \"Romeo and Juliet\", un pezzo sull'amore perduto o non corrisposto di cui sono state incise numerose \"cover\". Le fasi di lavorazione del disco segnarono inoltre la separazione artistica tra i due fratelli Knopfler: David, trovandosi in disaccordo con il resto del gruppo circa alcune parti di chitarra, abbandon\u00f2 il progetto in corso d'opera e intraprese una carriera autonoma come solista. A partire dall\"\"' (1980-1981), egli fu sostituito da Hal Lindes, che entr\u00f2 nell'organico della band insieme al tastierista Alan Clark.\nIn vista della preparazione del successivo album \"Love over Gold\" (settembre 1982), Mark Knopfler decise di rimanere l'unico responsabile della produzione artistica, anche allo scopo di contrastare le pressioni di alcuni esponenti della casa discografica che avrebbero auspicato un'impostazione pi\u00f9 \"mainstream\" per lo stile del gruppo. I Dire Straits, al contrario, diedero alle stampe un lavoro fortemente sperimentale, contraddistinto da estesi passaggi strumentali e da spiccate influenze jazz e rock progressivo. \"Private Investigations\", un brano caratterizzato da un tono introspettivo, divenne una presenza irrinunciabile nei concerti della band. \"Industrial Disease\" si distingue invece per un'aspra critica al sistema capitalista, tema affrontato anche in \"Telegraph Road\", una composizione di oltre 14 minuti di durata. La canzone \"Private Dancer\", estromessa dal disco in quanto ritenuta pi\u00f9 adatta a una voce femminile, fu scelta da Tina Turner come \"title track\" per il suo album del 1984, che si sarebbe poi affermato come il lavoro di maggior successo della cantante statunitense. Dopo la registrazione di \"Love over Gold\", il batterista Pick Withers lasci\u00f2 la band per motivi familiari e fu rimpiazzato da Terry Williams, gi\u00e0 membro dei Man e dei Rockpile.\nLa pubblicazione dell'EP \"ExtendedancEPlay\" (gennaio 1983) fu seguita da un tour mondiale il cui concerto conclusivo venne immortalato nell'album doppio \"\" (marzo 1984), apprezzatissimo dai fan. A differenza della maggior parte dei dischi dal vivo, \"Alchemy\" fu pubblicato senza sovraincisioni di alcun genere n\u00e9 ritocchi in studio, in modo tale da salvaguardare la naturalezza della registrazione.\nNella prima met\u00e0 degli anni ottanta, Knopfler concentr\u00f2 una parte delle proprie energie su alcuni progetti paralleli che influenzarono profondamente il suo percorso artistico. Nell'estate del 1982, lavorando direttamente sul set, il musicista si dedic\u00f2 alla composizione della colonna sonora del film \"Local Hero\", nella quale emersero marcate ascendenze celtiche; due differenti versioni del tema principale, intitolate \"\" e \"Wild Theme\", entrarono in seguito anche nel repertorio dei Dire Straits. Nello stesso periodo Knopfler diede altri contributi al mondo del cinema, firmando le musiche dei lungometraggi \"Cal\" e \"Comfort and Joy\", edite anch'esse come pubblicazioni a s\u00e9 stanti; tra i brani pi\u00f9 rappresentativi di questa fase si annoverano \"Boomtown (Variation Louis' Favourite)\", \"Irish Boy\", \"Father and Son\" e \"The Long Road\". Molto richiesto sia come chitarrista sia in qualit\u00e0 di produttore artistico, il leader dei Dire Straits si dedic\u00f2 inoltre a una serie di collaborazioni con Aztec Camera, Phil Everly, Van Morrison e nuovamente con Philip Lynott nella canzone \"Ode to Liberty (The Protest Song)\". Anche il sodalizio con Bob Dylan ebbe un seguito: l'acclamato artista americano, sentendo la necessit\u00e0 di essere affiancato da un produttore esperto per l'album \"Infidels\", prefer\u00ec Knopfler agli altri candidati David Bowie, Elvis Costello e Frank Zappa. Nel frattempo \u2013 oltre a partecipare alla registrazione di \"Release\", il lavoro del debutto solista del fratello David \u2013 il chitarrista spos\u00f2 in seconde nozze Lourdes Salomone, da cui ha avuto due gemelli.\nIl quinto album in studio dei Dire Straits, \"Brothers in Arms\" (maggio 1985), conobbe una fama del tutto inaspettata nelle proporzioni: favorito dalla fortuna della \"title track\" e degli altri quattro singoli \"So Far Away\", \"Money for Nothing\", \"Walk of Life\" e \"Your Latest Trick\", il disco divenne una delle pubblicazioni discografiche pi\u00f9 vendute di tutti i tempi. L'opera si qualifica inoltre per la presenza delle tre canzoni antimilitariste \"Ride Across the River\", \"The Man's Too Strong\" e \"Brothers in Arms\": quest'ultimo brano, in particolare, scritto dalla prospettiva di un soldato ferito a morte che esorta i compagni a prendere consapevolezza dell'assurdit\u00e0 di tutte le guerre, si afferm\u00f2 come un popolare inno pacifista. Essendo caratterizzato da alcune sfumature sonore tipiche degli anni ottanta e da un approccio nel complesso pi\u00f9 affine ai gusti dell'epoca, l'album \u00e8 ritenuto il lavoro stilisticamente meno rappresentativo nell'intera produzione della band britannica. Per la registrazione del disco, i Dire Straits si avvalsero del contributo di Sting, invitato a cantare come seconda voce in \"Money for Nothing\", nonch\u00e9 di alcuni turnisti e del tastierista Guy Fletcher, che si era unito al gruppo poco prima. Il chitarrista Hal Lindes invece non era presente: egli aveva infatti preferito lasciare la band per potersi dedicare all'attivit\u00e0 di compositore di colonne sonore. La successiva tourn\u00e9e vide i Dire Straits impegnati in oltre 240 concerti nell'arco di dodici mesi.\nI progetti alternativi e le collaborazioni (1987-1995).\nProvato dalle fatiche del tour \"Live in 85/6\" e infastidito dalle dinamiche del \"music business\", Knopfler si mostr\u00f2 sempre pi\u00f9 interessato a progetti lontani dalle attenzioni del grande pubblico, accantonando di conseguenza i Dire Straits. A questo proposito egli dichiar\u00f2:\nFra il 1987 e il 1989, insieme agli amici di giovent\u00f9 Steve Phillips e Brendan Croker, il chitarrista gett\u00f2 le basi per la costituzione del collettivo informale roots rock/alternative country The Notting Hillbillies, il cui nucleo originario fu poi completato da Guy Fletcher. La denominazione scelta dal gruppo ebbe origine da un \"calembour\" formato dal nome del quartiere londinese di Notting Hill e dal vocabolo dell'inglese americano \u00ab\"hillbilly\"\u00bb, che indica una persona semplice e per nulla sofisticata; la locuzione \u00ab\"hillbilly music\"\u00bb, inoltre, si riferisce a un particolare filone di musica alternative country.\nIn questo periodo, oltre a tornare a comporre per il cinema (\"La storia fantastica\", \"Ultima fermata Brooklyn\" e un brano per il film \"Il colore dei soldi\"), Knopfler ebbe la libert\u00e0 di concentrarsi su diversi progetti musicali, collaborando a vario titolo con Sting, Willy DeVille, Bryan Ferry, Paul Brady, Ben E. King, Randy Newman, Joan Armatrading, The 5 O'Clock Shadows, The Judds, Buddy Guy e di nuovo con Tina Turner e con Bob Dylan. Il leader dei Dire Straits fu chiamato anche a dare il proprio contributo a tre album del chitarrista country Chet Atkins, uno dei suoi principali modelli; inoltre fece parte della band che accompagn\u00f2 Eric Clapton in una tourn\u00e9e mondiale celebrativa. La canzone \"I Think I Love You Too Much\", composta da Knopfler e incisa insieme a Jeff Healey, venne in seguito riproposta dal vivo tanto dai Notting Hillbillies quanto dai Dire Straits. Il musicista britannico partecip\u00f2 infine alla realizzazione dei due lavori solisti di John Illsley, \"Never Told a Soul\" e \"Glass\".\nNel marzo del 1990 venne distribuito l'album \"Missing...Presumed Having a Good Time\", unica prova discografica dei Notting Hillbillies, a cui segu\u00ec un tour del gruppo nel Regno Unito. Il disco contiene undici tracce: quattro brani tradizionali appartenenti a diverse variet\u00e0 stilistiche della musica folclorica americana e sette canzoni d'autore, tra cui una composizione originale di Knopfler intitolata \"Your Own Sweet Way\". Il pezzo conclusivo dell'album, un riarrangiamento del brano \"Feel Like Going Home\" di Charlie Rich, fu successivamente interpretato anche da Tom Jones durante un proprio spettacolo, con la partecipazione dello stesso Knopfler alla chitarra elettrica. L'esibizione tenuta dai Notting Hillbillies il 15 maggio 1990 alla Maltings Concert Hall di Snape venne trasmessa dall'emittente televisiva Channel 4 insieme a un'intervista con i componenti della band.\nIl rapporto di collaborazione e di stima reciproca fra Chet Atkins e Mark Knopfler culmin\u00f2 nella registrazione di un intero album di duetti, \"Neck and Neck\" (novembre 1990), per il quale il fondatore dei Dire Straits rifiut\u00f2 ogni compenso. L'opera, che ricevette un'accoglienza critica molto favorevole, comprende pezzi country rock, parodie di brani famosi, \"cover\" di classici (tra cui \"Tears\" di St\u00e9phane Grappelli e Django Reinhardt) e una canzone scritta da Knopfler per l'occasione, \"The Next Time I'm in Town\".\nEscludendo alcune sporadiche apparizioni per scopi benefici, l'attivit\u00e0 dei Dire Straits riprese soltanto nel novembre del 1990, allorch\u00e9 la band torn\u00f2 in studio di registrazione per preparare un nuovo lavoro; a seguito dell'abbandono del batterista Terry Williams, il gruppo era tornato a essere un quartetto composto da Clark, Fletcher, Illsley e Knopfler, a cui si affiancarono numerosi turnisti. L'album, intitolato \"On Every Street\", fu edito nel settembre del 1991 a sei anni e mezzo di distanza da \"Brothers in Arms\", del quale non riusc\u00ec a ripetere il successo in termini di riscontro popolare: il disco \u2013 contraddistinto da arrangiamenti pi\u00f9 elaborati rispetto al passato \u2013 si configura come un'opera estremamente eterogenea, che risente delle variegate esperienze artistiche del chitarrista. Prima ancora che l'album venisse pubblicato, i Dire Straits partirono per un'altra tourn\u00e9e mondiale di oltre tredici mesi, al termine della quale il gruppo di fatto si sciolse. Mark Knopfler, propenso fin dagli esordi a rifuggire le luci della ribalta per dedicarsi alla musica senza divagazioni, decise di concentrare le proprie forze su di una carriera solista che gli permettesse di sperimentare nuove soluzioni, continuando al contempo a suonare dal vivo su una scala ridotta. Il chitarrista comment\u00f2 cos\u00ec tale scelta in un'intervista del 2002:\nL'epoca dei Dire Straits si concluse quindi con due album dal vivo: \"On the Night\" (maggio 1993), che insieme all'EP \"Encores\" documenta l'ultimo tour della band, e \"Live at the BBC\" (giugno 1995), che invece raccoglie alcune esibizioni risalenti al periodo compreso fra il 1978 e il 1980. Intanto Knopfler, che torn\u00f2 a vivere a Londra dopo essersi separato dalla seconda moglie, fu coinvolto in una nuova serie di collaborazioni con John Anderson, Rory Block, Hank Marvin, David Schnaufer, George Jones, Jimmy Nail, Sonny Landreth, The Chieftains, Iris DeMent e ancora con Chet Atkins.\nLa carriera solista (dal 1996).\nNel marzo del 1996 venne pubblicato \"Golden Heart\", il primo lavoro solista di Mark Knopfler: inciso fra Londra, Nashville e Dublino, il disco unisce elementi country e cajun ad atmosfere celtiche e a sonorit\u00e0 che ancora ricordano gli anni dei Dire Straits. Durante le sessioni di registrazione dell'album si costitu\u00ec la formazione principale della band di supporto di Knopfler, composta da Richard Bennett (chitarra), Glenn Worf (basso), Chad Cromwell (batteria), Jim Cox (tastiere) e dal polistrumentista Guy Fletcher, gi\u00e0 membro dei Dire Straits e dei Notting Hillbillies. Il gruppo, noto con l'appellativo \u00abThe 96'ers\u00bb (ovvero \u00abquelli del 1996\u00bb), accompagn\u00f2 il musicista anche durante la successiva tourn\u00e9e che venne inaugurata il 24 aprile 1996 a Galway e si chiuse il 4 agosto dello stesso anno ad Antibes dopo 84 spettacoli. Il 15 aprile 1996 Knopfler tenne un concerto speciale presso gli studi televisivi della BBC: il filmato dell'esibizione venne distribuito in formato VHS e successivamente in DVD con il titolo \"A Night in London\".\nNel 1997 il chitarrista spos\u00f2 l'attrice e scrittrice Kitty Aldridge, che gli ha dato due figlie. Insieme ad altre personalit\u00e0 eminenti del panorama musicale britannico, fra cui Eric Clapton, Phil Collins, Elton John, Paul McCartney e Sting, il 15 settembre 1997 Mark Knopfler prese parte al concerto organizzato da George Martin alla Royal Albert Hall di Londra per raccogliere fondi a beneficio dell'isola di Montserrat, colpita da un'eruzione vulcanica; durante lo spettacolo, il fondatore dei Dire Straits esegu\u00ec i brani \"Wild Theme\", \"Brothers in Arms\" e \"Money for Nothing\", oltre a \"Layla\" e \"Same Old Blues\" in coppia con Clapton. Nello stesso periodo, il musicista torn\u00f2 sul palco per alcune esibizioni dal vivo dei Notting Hillbillies e fu chiamato a collaborare con Clint Black, Liam O'Flynn, Waylon Jennings, Kris Kristofferson, Jools Holland e Rod Stewart.\nDopo aver portato a termine la stesura delle colonne sonore per i film \"Sesso &amp; potere\" e \"Metroland\", nel settembre del 2000 Knopfler diede alle stampe il suo secondo album solista, \"Sailing to Philadelphia\", che insieme al singolo \"What It Is\" riscosse un buon successo di pubblico. Il disco vede la partecipazione di alcuni ospiti celebri: Van Morrison e James Taylor furono invitati a cantare rispettivamente nel pezzo \"The Last Laugh\" e nella \"title track\", ispirata al romanzo storico \"Mason &amp; Dixon\" di Thomas Pynchon. Nel brano \"Silvertown Blues\" il chitarrista denuncia i danni provocati a Londra dalla speculazione edilizia, mentre \"Speedway at Nazareth\" \u2013 una canzone bluegrass/country folk contraddistinta da una lunga coda strumentale in crescendo \u2013 divenne una presenza fissa in concerto. Nel 2001, oltre a firmare le musiche del film \"Sfida per la vittoria\", Knopfler part\u00ec per un altro tour con la sua band; Jim Cox, che aveva lasciato il gruppo per motivi di salute, venne sostituito per l'occasione da Geraint Watkins e Mike Henderson.\nNel luglio del 2002, il musicista britannico promosse un ciclo di quattro concerti di beneficenza, ribattezzati \"Mark Knopfler and Friends\": nella prima met\u00e0 di ciascuno degli spettacoli, il chitarrista si esib\u00ec con i Notting Hillbillies, per poi dedicarsi nella parte seguente al repertorio dei Dire Straits insieme a John Illsley, Guy Fletcher, Chris White, Danny Cummings, Robbie McIntosh, Geraint Watkins, Jools Holland, Bobby Valentino e Jimmy Nail. L'album successivo di Knopfler, \"The Ragpicker's Dream\", fu distribuito nel settembre del medesimo anno; il disco, fortemente influenzato dalla musica tradizionale statunitense, mostra nel suo complesso un tono pi\u00f9 intimo e riflessivo, enfatizzato dalla preponderanza di sonorit\u00e0 acustiche. La traccia di apertura, intitolata \"Why Aye Man\", si connota come una canzone di protesta nei confronti dell'operato di Margaret Thatcher, primo ministro del Regno Unito dal 1979 al 1990: nel testo, facendo esplicito riferimento all'epoca thatcheriana, vengono narrate le vicende di alcuni operai dell'Inghilterra settentrionale, costretti a lasciare il paese d'origine e a emigrare in Germania per trovare lavoro. Knopfler ha citato come una delle principali fonti d'ispirazione del brano la raccolta di poesie \"The Spirit Level\" di S\u00e9amus Heaney. Nel marzo del 2003, mentre si trovava alla guida della propria motocicletta, il musicista rimase coinvolto in un incidente stradale, riportando alcune fratture che lo obbligarono ad annullare la tourn\u00e9e prevista per i mesi seguenti.\nKnopfler torn\u00f2 all'opera per registrare l'album \"Shangri-La\" (settembre 2004), nel quale si conferma il suo riavvicinamento al folk, al country e al blues. In vista della preparazione del disco, il posto di Jim Cox nella band venne rilevato dal tastierista Matt Rollings, che aveva gi\u00e0 collaborato con il chitarrista per \"Golden Heart\". Nel brano \"5.15 a.m.\" Knopfler racconta dell'omicidio del malavitoso Angus Sibbet, avvenuto nel 1967, mentre in \"Boom, Like That\" ripercorre l'ascesa di Ray Kroc, il fondatore della McDonald's Corporation, mettendone in evidenza i metodi estremamente spregiudicati. Il 2005 vide il fondatore dei Dire Straits impegnato in un tour mondiale di 104 concerti, durante il quale Danny Cummings subentr\u00f2 a Chad Cromwell nel ruolo di batterista; negli stessi mesi furono distribuiti i due EP \"The Trawlerman's Song\" e \"One Take Radio Sessions\".\nNell'aprile del 2006 venne pubblicato \"All the Roadrunning\", un album di duetti con Emmylou Harris che raccoglie otto anni di registrazioni con la popolare artista country americana. Il testo della canzone \"If This Is Goodbye\", la traccia che conclude il lavoro, fu ispirato a Knopfler dalla lettura di un articolo di Ian McEwan sul \"Guardian\", in cui lo scrittore inglese racconta la storia delle vittime degli attentati dell'11 settembre 2001 che lasciarono dei messaggi vocali per i propri cari mentre si trovavano bloccate nel World Trade Center. Il disco venne promosso attraverso una breve tourn\u00e9e documentata nel CD/DVD \"Real Live Roadrunning\", che immortala il concerto tenuto il 28 giugno 2006 al Gibson Amphitheatre di Los Angeles. Durante il tour, i due cantautori furono accompagnati dalla band di Knopfler e dal polistrumentista Stuart Duncan.\n\"Kill to Get Crimson\", edito nel settembre del 2007, fu il primo album di Knopfler realizzato presso i British Grove Studios, gli studi londinesi di propriet\u00e0 del musicista che erano stati inaugurati l'anno precedente. L'opera, caratterizzata da atmosfere sonore eminentemente folk, si chiude con la ballata \"In the Sky\", costruita intorno al dialogo tra il sassofono di Chris White e la chitarra acustica del fondatore dei Dire Straits. Alla pubblicazione del disco segu\u00ec un nuovo tour, in occasione del quale si un\u00ec al gruppo il polistrumentista John McCusker, che aveva partecipato anche alle sessioni di registrazione dell'album. Nel medesimo periodo, il chitarrista britannico diede il proprio apporto ad alcuni lavori di altri artisti, tra cui Bill Wyman, John Fogerty, B.B. King, gli America, Chris Botti e David Crosby.\nIl sesto album solista di Mark Knopfler, \"Get Lucky\", fu distribuito nel settembre del 2009. Il disco si distingue per la presenza di marcate aperture celtiche; i brani \"Before Gas and TV\", \"Cleaning My Gun\", \"Remembrance Day\" e \"So Far from the Clyde\" vedono la chitarra elettrica di Knopfler tornare in primo piano, mentre in \"Piper to the End\" l'autore rende omaggio alla memoria di uno zio scomparso durante la battaglia di Arras. Nel \"Get Lucky Tour\", che ebbe inizio l'8 aprile 2010 a Seattle e si concluse il 31 luglio 2010 ad Avila, il gruppo del musicista venne affiancato dai due polistrumentisti Tim O'Brien e Michael McGoldrick.\nNell'autunno del 2011, Mark Knopfler e la sua band \u2013 con il nuovo batterista Ian Thomas e il ritorno di Jim Cox \u2013 furono invitati a prendere parte alla tourn\u00e9e intrapresa da Bob Dylan in Europa; una simile iniziativa venne ripetuta l'anno seguente in Nord America. Frattanto l'artista pubblic\u00f2 il primo album doppio della sua carriera solista, intitolato \"Privateering\", nel settembre del 2012: il lavoro comprende venti brani, tra cui sette canzoni gi\u00e0 proposte dal vivo durante i concerti con Bob Dylan e quattro pezzi blues di matrice tradizionale, registrati con il contributo dell'armonicista statunitense Kim Wilson. Il chitarrista fu successivamente impegnato in un nuovo tour fra l'aprile e l'ottobre del 2013; Knopfler decise di annullare gli spettacoli previsti a Mosca e a San Pietroburgo in segno di protesta contro le restrizioni adottate dalle autorit\u00e0 governative russe nei confronti di Amnesty International e di Human Rights Watch.\nL'artista diede alle stampe la sua ottava prova discografica, \"Tracker\", nel marzo del 2015: l'operapiuttosto eterogenea sotto il profilo stilistico\u00e8 contraddistinta da composizioni mediamente pi\u00f9 lunghe rispetto agli album precedenti, fra le quali si annoverano due brani dedicati rispettivamente al poeta Basil Bunting e alla scrittrice Beryl Bainbridge; la pubblicazione del disco fu seguita da una tourn\u00e9e mondiale di 87 concerti. Nel 2016 Knopfler torn\u00f2 a contribuire al mondo del cinema, creando le musiche del lungometraggio \"Altamira\" in collaborazione con la percussionista Evelyn Glennie.\n\"Down the Road Wherever\", l'album successivo del cantautore, fu distribuito nel novembre del 2018 dopo una laboriosa gestazione; pur presentando nel complesso arrangiamenti pi\u00f9 articolati, l'opera si conclude con un pezzo prettamente folk, intitolato \"Matchstick Man\", nel quale il fondatore dei Dire Straitsaccompagnato solo dalla propria chitarra acusticarievoca i giorni difficili dei suoi esordi come musicista. Contestualmente alla preparazione del disco, Knopfler compose la colonna sonora per l'adattamento teatrale del film \"Local Hero\"; lo spettacolo debutt\u00f2 a Edimburgo nel marzo del 2019. Nello stesso anno l'artista part\u00ec per un nuovo tour internazionale con il proprio gruppo.\nNel corso della sua carriera, Mark Knopfler ha partecipato a numerose iniziative di carattere benefico; molte delle sue chitarre sono state donate oppure vendute all'asta allo scopo di raccogliere fondi da destinare ad associazioni caritatevoli.\nStile musicale.\nSebbene la sua musica abbia manifestato un'evidente evoluzione nelle diverse fasi della sua carriera, Mark Knopfler ha sempre conservato una cifra stilistica ben precisa, che trova nel suo inconfondibile tocco chitarristico una delle peculiarit\u00e0 principali.\nPur rientrando sostanzialmente nei canoni del roots rock e del blues rock, la produzione dell'artista britannico si connota come una sintesi originale e distintiva di elementi derivati da un'ampia variet\u00e0 di tradizioni e di generi musicali differenti, tra cui si annoverano la musica celtica, il country, il blues, il folk, il jazz, il rock and roll, il rockabilly, il boogie-woogie, il cajun, il bluegrass, il ragtime, il pub rock, l'hard rock e il rock progressivo.\nFra le opere che lo hanno maggiormente influenzato in giovent\u00f9, Knopfler ha menzionato \"Live at the Regal\" di B.B. King e \"Blonde on Blonde\" di Bob Dylan; il cantautore folk statunitense, in particolare, ha rappresentato per lui un importante modello di riferimento anche per quanto riguarda lo stile vocale. Le principali fonti d'ispirazione di Knopfler comprendono inoltre Lonnie Donegan, Hank Marvin, Elvis Presley, Scotty Moore, The Animals, Django Reinhardt, The Everly Brothers, Chet Atkins, Ry Cooder, The Kinks, Blind Willie McTell, Buddy Holly, Jerry Lee Lewis, The Rolling Stones, Duane Eddy, Jimi Hendrix, Blind Blake, Howlin' Wolf, James Burton, Lonnie Johnson, Ennio Morricone e soprattutto il \"Tulsa sound\" di J.J. Cale. Dal punto di vista della struttura compositiva, numerosi brani del chitarrista britannico sono accomunati dalla mancanza di un vero e proprio ritornello e dalla presenza di lunghe sezioni strumentali, che tuttavia sono andate ridimensionandosi lievemente nella sua produzione solista; come tonalit\u00e0 sceglie spesso il fa maggiore, il re minore e il si minore.\nPoetica.\nGli argomenti affrontati da Mark Knopfler nei testi delle sue canzoni hanno sub\u00ecto un'evoluzione nel corso degli anni: le vicende in parte autobiografiche narrate nei primi album dei Dire Straits hanno progressivamente lasciato spazio a temi segnati da una connotazione pi\u00f9 universale e a riflessioni di carattere politico-sociale. Tra le varie tematiche trattate, ricorrono con maggior frequenza le seguenti: storie di persone comuni, quasi sempre di umili origini, che spesso riescono a migliorare la propria vita grazie alla loro determinazione; l'importanza del lavoro come diritto inalienabile e mezzo di espressione dell'individuo; l'amore romantico e le difficolt\u00e0 nelle relazioni interpersonali; la denuncia dei mali generati dall'egoismo e dal materialismo deteriore che caratterizzano la societ\u00e0 contemporanea; gli orrori della violenza e della guerra. In molti brani \u00e8 sottintesa una conclusione morale, anche se l'autore fornisce raramente un giudizio esplicito; alcuni pezzi comprendono aspre critiche al consumismo e al capitalismo, con particolare riferimento all'operato del primo ministro britannico Margaret Thatcher.\nPur evitando di cadere nel sentimentalismo, la poetica di Knopfler mette sempre in primo piano le emozioni dei protagonisti delle vicende narrate: molti testi sono scritti in prima persona, sebbene l'io lirico non coincida quasi mai con l'autore. Il musicista utilizza diversi registri linguistici, da quello aulico a quello colloquiale; alcune canzoni contengono anche espressioni gergali e perfino dialettali. A proposito della genesi dei suoi brani, Knopfler ha commentato:\nTecnica.\nL'abilit\u00e0 tecnica \u00e8 una delle qualit\u00e0 che hanno permesso a Mark Knopfler di emergere nel panorama musicale. Valente chitarrista, estraneo a ogni forma di virtuosismo ostentato o fine a s\u00e9 stesso, il musicista britannico suona quasi esclusivamente in \"fingerpicking\" (ovvero senza l'ausilio del plettro), adottando un'impostazione particolare: mignolo e anulare \u2013 salvo rare eccezioni \u2013 rimangono appoggiati al corpo dello strumento, mentre i polpastrelli di pollice, indice e medio pizzicano le corde. Si tratta di una rielaborazione personale dello stile \"clawhammer\", tipico dei suonatori di banjo.\nSuonare con i polpastrelli consente a Knopfler di esercitare un maggiore controllo sull'intervallo dinamico del suono, concedendogli inoltre la possibilit\u00e0 di alternare tonalit\u00e0 calde e avvolgenti a sonorit\u00e0 pi\u00f9 aggressive e penetranti. Molto spesso il chitarrista agisce su pi\u00f9 corde allo stesso tempo, oppure pizzica simultaneamente con pollice e indice la medesima corda facendola frustare contro la tastiera: in questo modo conferisce pi\u00f9 incisivit\u00e0 all'attacco degli accordi e maggior definizione alle singole note. Un'altra importante peculiarit\u00e0 della tecnica di Knopfler consiste nel fatto che egli suona da destrimano pur essendo mancino: l'azione della mano forte sul manico gli permette infatti di sviluppare un vibrato estremamente rapido e potente, nonch\u00e9 di eseguire con naturalezza il \"bending\" su tre corde.\nL'approccio stilistico di Knopfler \u00e8 molto variegato, essendo caratterizzato da un ampio ricorso ad accordi, triadi, arpeggi, scale diminuite e volate cromatiche; per le parti pi\u00f9 veloci fa uso con frequenza del legato ascendente e discendente. In alcune circostanze ricorre anche a varianti della tecnica del \"rasgueado\". A volte esegue delle variazioni ripetendo una frase musicale su diverse posizioni della tastiera e introducendo degli abbellimenti. Quando si serve del \"bottleneck\", Knopfler \u00e8 solito infilarlo al dito mignolo della mano sinistra; con la chitarra resofonica, in particolare, predilige l'accordatura aperta in sol.\nStrumentazione.\nChitarre.\nAl fine di adattarsi alle esigenze interpretative dei vari brani, Mark Knopfler lavora con un gran numero di chitarre, tanto in studio di registrazione quanto in concerto.\nNei primi anni di carriera il particolare tocco di Knopfler si univa alle timbriche limpide di un'onnipresente Fender Stratocaster sempre pulitissima, mentre nel 1980 la sua chitarra principale divenne la Schecter Custom Stratocaster, contraddistinta da un suono pi\u00f9 potente. A met\u00e0 degli anni ottanta si registr\u00f2 un ulteriore rinnovamento della gamma di strumenti a disposizione del musicista britannico, che in quel periodo cominci\u00f2 a suonare una Gibson Les Paul e alcuni modelli John Suhr e Pensa-Suhr. Knopfler ha dato inoltre un contributo decisivo alla popolarit\u00e0 della chitarra resofonica National Style O-14 Fret, che suona in alcuni dei suoi brani pi\u00f9 famosi, tra cui \"Romeo and Juliet\" e \"Telegraph Road\".\nNel corso della carriera solista, pur privilegiando la produzione Gibson per gli assolo (in particolare, il chitarrista utilizza molto spesso un rarissimo esemplare di Les Paul Standard del 1958), Knopfler ha fatto ricorso a una grande variet\u00e0 di chitarre, tra cui un nuovo modello di Fender Stratocaster, dedicatogli dal marchio americano quale fedele riedizione dello strumento che lo ha reso celebre. A partire dai primi anni duemila \u2013 in virt\u00f9 del suo interesse crescente nei confronti delle sonorit\u00e0 folk \u2013 ha suonato con maggior frequenza delle chitarre acustiche, tra cui spicca un esemplare di Gibson Advanced Jumbo del 1938. La Martin ha intitolato a Knopfler due modelli di chitarra acustica, entrambi realizzati in collaborazione con il musicista: si tratta di una Dreadnought denominata HD-40MK e di uno strumento con attaccatura al dodicesimo tasto ribattezzato\u00a0000-40S Mark Knopfler \u00ab\"Ragpicker's Dream\"\u00bb.\nFender Stratocaster\nFender Telecaster\nNational Style O-14 Fret\nSchecter Custom Stratocaster\nSchecter Custom Telecaster\nGibson Chet Atkins CEC e Ramirez Spanish Classical\nJohn Suhr, Pensa-Suhr e Pensa Custom\nGibson Les Paul\nGibson Super 400 CES\nAltre chitarre\nAmplificatori.\nNel corso degli anni, il chitarrista ha fatto ricorso a diverse combinazioni di amplificatori, testate e casse. Segue un elenco delle attrezzature impiegate pi\u00f9 di frequente:\nEffetti.\nMark Knopfler ricorre con estrema parsimonia agli effetti per chitarra; tra quelli utilizzati pi\u00f9 spesso figurano i seguenti:\nConcerti.\nIl seguente \u00e8 l'elenco delle tourn\u00e9e intraprese da Mark Knopfler nell'arco della sua carriera solista.\nColonne sonore e collaborazioni.\nMark Knopfler ha composto le musiche di nove film (\"Local Hero\", \"Cal\", \"Comfort and Joy\", \"La storia fantastica\", \"Ultima fermata Brooklyn\", \"Sesso &amp; potere\", \"Metroland\", \"Sfida per la vittoria\" e \"Altamira\"), di cui le prime cinque e l'ultima sono formate interamente da brani strumentali; egli ha scritto inoltre il pezzo \"Two Brothers and a Stranger\" per la colonna sonora del lungometraggio \"Il colore dei soldi\". Circa le sue esperienze di compositore per il cinema, il musicista ha affermato:\nMolto richiesto anche come turnista, Knopfler \u00e8 stato chiamato a collaborare con parecchi artisti, tra cui Joan Armatrading, Chet Atkins, Paul Brady, Mary Chapin Carpenter, The Chieftains, Eric Clapton, Brendan Croker &amp; the 5 O'Clock Shadows, David Crosby, Willy DeVille, Bob Dylan, Tommy Emmanuel, The Everly Brothers, Bryan Ferry, John Fogerty, Zucchero Fornaciari, Paul Franklin, Vince Gill, Buddy Guy, Emmylou Harris, Jeff Healey, Waylon Jennings, George Jones, The Judds, B.B. King, Ben E. King, Kris Kristofferson, Sonny Landreth, Philip Lynott, Hank Marvin, Kate &amp; Anna McGarrigle, Ruth Moody, Van Morrison, Jimmy Nail, Aaron Neville, Steve Phillips, Steely Dan, Rod Stewart, Sting, James Taylor, Tina Turner, Scott Walker, Gillian Welch e Bill Wyman; alcuni dei brani coinvolti in tali collaborazioni sono stati scritti dallo stesso Knopfler. In qualit\u00e0 di produttore artistico, ha lavorato per Philip Lynott, Bob Dylan, Tina Turner, Aztec Camera, Willy DeVille e Randy Newman. Nel complesso, i suoi contributi compaiono in oltre 120 pubblicazioni di altri interpreti.\nEredit\u00e0 artistica e popolarit\u00e0.\nIn virt\u00f9 del suo innovativo stile chitarristico, della carica evocativa dei suoi testi e delle sue numerosissime collaborazioni con altri artisti, Mark Knopfler \u00e8 considerato uno dei musicisti rock pi\u00f9 influenti. Nell'arco della sua carriera, il chitarrista britannico ha composto e inciso oltre 300 brani musicali, tra cui alcune delle canzoni pi\u00f9 popolari degli anni settanta, ottanta, novanta e duemila, vendendo pi\u00f9 di 120 milioni di dischi con i soli Dire Straits. Fra il 1979 e il 2019, risultano pubblicate oltre 750 \"cover\" di pezzi originariamente scritti e interpretati da Knopfler; alcune di esse sono state realizzate da artisti gi\u00e0 affermati, quali Albert Lee, Eric Clapton, Art Garfunkel, Joan Baez, The Everly Brothers, Johnny Cash, Waylon Jennings, The Shadows, Rod Stewart, i Metallica, The Killers e l'Orchestra Sinfonica di Vienna.\nA Mark Knopfler sono stati attribuiti tre dottorati \"honoris causa\" in musica (nel 1993 da parte dell'universit\u00e0 di Newcastle upon Tyne, nel 1995 dall'ateneo di Leeds e nel 2007 su iniziativa dell'universit\u00e0 di Sunderland). Nel 1999 la regina Elisabetta II lo ha nominato Ufficiale dell'Ordine dell'Impero Britannico (OBE \u2013 \"Official of the Order of the British Empire\"). La specie tipo del masiakasauro, un piccolo dinosauro del Cretaceo i cui resti vennero rinvenuti nel 2001, \u00e8 stata battezzata \"Masiakasaurus knopfleri\" in suo onore.\nDiscografia.\nLa discografia di Mark Knopfler \u00e8 molto ampia: il musicista britannico \u2013 avendo collaborato con numerosi artisti in qualit\u00e0 di chitarrista, compositore, arrangiatore, produttore artistico o cantante \u2013 risulta coinvolto in decine di opere discografiche. Di seguito vengono riportati esclusivamente i lavori pubblicati a suo nome, le colonne sonore per il cinema e gli album di duetti con Chet Atkins ed Emmylou Harris."}
{"id": "94315", "revid": "125654761", "url": "https://it.wikipedia.org/wiki?curid=94315", "title": "Bandiera del Lesotho", "text": "L'attuale bandiera del Lesotho \u00e8 stata adottata il 3 ottobre 2006.\nIl tricolore a bande orizzontali rappresenta, con il colore azzurro, la pioggia, con il bianco la pace e con il verde la prosperit\u00e0. Al centro della bandiera \u00e8 raffigurato, in nero, il \"Mokorotlo\", tipico cappello della popolazione locale, i Basutho, il cui artigianato \u00e8 famoso per la realizzazione di copricapi in paglia.\nStoria.\nDurante il lungo periodo di Protettorato britannico sul Basutoland (nome inglese derivato da quello dell'etnia locale), che ha origine alla met\u00e0 dell'Ottocento, l'unica bandiera che sventolava nel Paese era l\"'Union Jack\", per affermare la protezione britannica dagli attacchi dei popoli vicini, prima gli Zulu e poi i Boeri. Raggiunta la piena indipendenza nel 1966, il Regno del Lesotho adott\u00f2 la sua prima bandiera che aveva due bande verticali all'asta verde e rossa, in campo azzurro, con il disegno del cappello basuto bianco al centro. I colori derivavano dal vessillo del Partito nazionale, pro-sudafricano, che era appena salito al potere. Lo scontro tra le opposte fazioni favorevoli o contrarie all'influenza sudafricana port\u00f2 al colpo di Stato militare del 1986 che rovesci\u00f2 il Governo di Leabua Jonathan e l'anno successivo modific\u00f2 anche la bandiera. Su disegno dell'araldista sudafricano Brownell, si stabil\u00ec un campo bicolore bianco-verde tagliato in diagonale da una fascia azzurra, con al cantone lo stemma nazionale in oro, raffigurante principalmente un tradizionale scudo da guerra lesotho. In occasione del quarantesimo anniversario dell'indipendenza nazionale \u00e8 stata adottata dal Re Letsie III l'attuale bandiera che ripropone i colori del Partito di Leabua Jonathan e il precedente cappello locale."}
{"id": "94317", "revid": "1305772", "url": "https://it.wikipedia.org/wiki?curid=94317", "title": "Headbanging", "text": "L'headbanging consiste in violenti movimenti della testa a tempo di musica, prevalentemente metal estremo, anche se col tempo stili simili si sono sviluppati anche in altri tipi di musica.\nStili.\nCi sono diversi stili di headbanging, tra cui:\nI rischi per la salute.\nIl British Medical Journal ha pubblicato, nel dicembre 2008, uno studio condotto dal Prof. Andrew McIntosh e Declan Patton, dell'Universit\u00e0 di New South Wales (Sidney), il cui scopo era analizzare quale fosse il rischio di infortuni a livello del collo e dell'encefalo associato all'headbanging. Da questo studio \u00e8 emersa l'effettiva esistenza di un rischio di infortunio per le suddette regioni anatomiche; tale rischio sarebbe direttamente correlato da una parte alla frequenza delle oscillazioni con cui si attua l'headbanging, dall'altra all'ampiezza dei movimenti. Lo studio \u00e8 stato condotto attraverso rilevazioni effettuate durante concerti e analisi biomeccaniche dei movimenti di gruppi di volontari.\nI ricercatori hanno stabilito come tempo medio di una canzone heavy metal 146 bpm: lo studio ha evidenziato come sia molto probabile riportare dei danni se l'ampiezza dei movimenti della testa supera i 75\u00b0; tempi maggiori o oscillazioni maggiori aumentano la probabilit\u00e0 e la gravit\u00e0 delle potenziali lesioni. Le conclusioni tratte dai ricercatori sono che gli headbangers per minimizzare il rischio di infortunio dovrebbero ridurre il ritmo dei movimenti e la loro ampiezza, preferendo l'ascolto di \"adult oriented rock\" al genere heavy metal.\nTerry Balsamo, chitarrista del gruppo alternative metal Evanescence, nel novembre del 2005 ha sub\u00ecto un ictus, che secondo i medici sarebbe stato provocato dall'headbanging. Lo stesso Jason Newsted, ex bassista dei Metallica, ebbe problemi al collo dati da anni di headbanging, che defin\u00ec \"il danno fisico che ho fatto a me stesso per suonare la musica che amo.\""}
{"id": "94320", "revid": "640389", "url": "https://it.wikipedia.org/wiki?curid=94320", "title": "Alleanza dei Progressisti", "text": "LAlleanza dei Progressisti era una coalizione elettorale italiana costituita il 1\u00ba febbraio 1994. Nelle elezioni politiche di quell'anno, rappresent\u00f2 l'ala sinistra dello schieramento politico italiano.\nStoria.\nPrecursori: le elezioni amministrative del 1993.\nI diretti precursori di quella che sarebbe divenuta l'Alleanza dei Progressisti possono essere individuati nelle elezioni amministrative che si svolsero tra il giugno e il novembre-dicembre del 1993. Infatti la nuova legge elettorale che prevedeva l'elezione diretta dei presidenti di provincia e dei sindaci dei comuni con oltre 15.000 abitanti permetteva che pi\u00f9 partiti potessero coalizzarsi per indicare un candidato comune. Accadde quindi che forze dalla collocazione politica affine si alleassero a questo scopo.\nNella tornata di giugno, si vide per il comune di Milano la convergenza di tutte le forze della sinistra (escluso eventualmente il PSI) sulla candidatura di Nando Dalla Chiesa, de La Rete; a Torino si registr\u00f2 invece una frattura tra la sinistra moderata, che con parte del centro appoggiava Valentino Castellani, e l'alleanza Rete-Rifondazione Comunista, che presentava Diego Novelli. Lo stesso accadde a Catania, con Enzo Bianco contrapposto a Claudio Fava.\nIn autunno le coalizioni di sinistra vinsero in tutte le grandi citt\u00e0 al ballottaggio: Adriano Sansa divenne sindaco di Genova, Massimo Cacciari di Venezia, Riccardo Illy di Trieste, Francesco Rutelli di Roma, Antonio Bassolino di Napoli; Leoluca Orlando era stato eletto sindaco di Palermo gi\u00e0 al primo turno. In quasi tutti i casi, seppur con la notevole eccezione della capitale economica del paese, ad uscire sconfitti furono i candidati leghisti o missini.\nLa sconfitta alle elezioni politiche.\nFu perci\u00f2 con grandi auspici di vittoria da parte dei fondatori che fu presentata l'Alleanza dei Progressisti, che riuniva i seguenti soggetti politici:\nIl simbolo era dato dalla scritta PROGRESSISTI su sfondo bianco con una striatura tricolore. Nella quota proporzionale della Camera erano presenti i simboli di AD, Verdi, Rete, PRC, PDS e PSI; quest'ultimo present\u00f2 propri candidati in alcuni collegi uninominali dell'Italia meridionale, in concorrenza con quelli della coalizione (in particolare, per via del veto di Leoluca Orlando, contrario alla partecipazione dei socialisti siciliani all'alleanza), mentre la Rete si present\u00f2 da sola in Sardegna.\nDopo l'insuccesso alle elezioni politiche del 27 e 28 marzo 1994, l'alleanza cess\u00f2 praticamente di esistere.\nAlla ricerca di nuove alleanze.\nI partiti che furono parte della coalizione progressista, tuttavia mantennero tra di loro un certo legame grazie all'opposizione al governo Berlusconi I. In particolare il PDS, passato dalla segretaria di Achille Occhetto a quella di Massimo D'Alema, avvi\u00f2 un processo di confronto con le forze del centro italiano, che in buona parte erano raccolte nella coalizione del Patto per l'Italia, anch'essa in cerca di nuove alleanze in seguito all'insuccesso elettorale del 1994. Per un certo periodo parve esserci una comunione d'intenti con il PPI di Rocco Buttiglione, con l'operazione che port\u00f2 alla poltrona di sindaco di Brescia l'ex segretario democristiano Mino Martinazzoli.\nDopo la prima caduta di Berlusconi nel dicembre 1994, l'Italia fu per un anno governata da una squadra di tecnici guidati dall'ex ministro del tesoro Lamberto Dini, che ebbe il sostegno di un'inedita maggioranza di centro-sinistra formata da Progressisti (meno Rifondazione Comunista), PPI e Lega Nord. Questo schieramento pareva destinato a porre candidature comuni per le elezioni regionali del 1995, ma Buttiglione decise di entrare nell'alleanza di centro-destra provocando una scissione nel suo partito, mentre la Lega present\u00f2 propri candidati alle presidenze delle regioni, pur alleandosi con altri partiti della maggioranza in molte province e comuni. Una ricomposizione del fronte progressista avvenne su base locale: in Campania e nelle Marche si riformarono coalizioni di sinistra con l'inclusione di Rifondazione Comunista e l'esclusione dei Popolari. In Calabria il PDS e altri partiti di sinistra si ripresentarono col simbolo del 1994.\nLa fine del Governo Dini e il fallimento del tentativo di Maccanico nel 1996 portarono dunque a nuove elezioni, nelle quali lo stesso Dini si present\u00f2 con un suo partito di natura moderata e centrista: Rinnovamento Italiano, che scelse fin dall'inizio di entrare nella costituenda alleanza di centro-sinistra.\nDall'unione della maggior parte delle forze di centro (esclusi solo i settori centristi di Forza Italia ed il CCD-CDU) e quello che fu lo schieramento della sinistra, nacque una nuova coalizione di \"centro-sinistra\", formata da partiti moderato-riformisti di centro e centrosinistra (PPI, RI, AD, La Rete, PSI) alleati con partiti collocati nell'ambito della sinistra moderata e democratica (Rinascita Socialista, Verdi, Cristiano Sociali, PDS): era nata la coalizione de \"L'Ulivo\". Tale coalizione riconobbe come proprio leader l'ex Presidente dell'IRI ed ex Ministro dell'Industria Romano Prodi, economista da sempre vicino ai settori riformisti e \"morotei\" della Democrazia Cristiana e perci\u00f2 ben visto tanto dai settori centristi quanto da quelli di sinistra dello schieramento. Questi dunque, come leader del centro-sinistra italiano sigl\u00f2 accordi di desistenza con il principale partito dell'area della sinistra radicale (PRC) e port\u00f2 la sua coalizione alla vittoria nelle elezioni politiche del 1996.\nAlle elezioni politiche del 1996 infatti, in alcune circoscrizioni, il Partito della Rifondazione Comunista present\u00f2 candidati con il simbolo dei Progressisti e con l'appoggio esterno dei partiti dell'Ulivo, in base a reciproci accordi di desistenza."}
{"id": "94322", "revid": "77023", "url": "https://it.wikipedia.org/wiki?curid=94322", "title": "Aliens", "text": ""}
{"id": "94327", "revid": "125663630", "url": "https://it.wikipedia.org/wiki?curid=94327", "title": "Patto per l'Italia", "text": "Il Patto per l'Italia era una coalizione elettorale di centro costituita in occasione delle elezioni politiche del 1994. Il Patto concorreva nei collegi maggioritari di Camera e Senato con propri candidati alternativi sia alla sinistra dei Progressisti, sia alla destra del Polo delle Libert\u00e0 e del Polo del Buon Governo.\nIl Patto era costituito da Partito Popolare Italiano, Patto Segni, Partito Repubblicano Italiano, Unione Liberaldemocratica e indipendenti socialisti e socialdemocratici quali Giuliano Amato e Giulio Tremonti.\nStoria.\nLe elezioni del 1994.\nIl Patto per l'Italia nasce il 5 gennaio 1994 per sostenere il suo fondatore Mariotto Segni come candidato alla Presidenza del Consiglio dei ministri.\nNon si pu\u00f2 per\u00f2 dire che la coalizione di centro ebbe un risultato incoraggiante (si ferm\u00f2 al 15,8% alla Camera e il 16,7% al Senato): schiacciata dai due principali schieramenti di sinistra, guidato dal pidiessino Achille Occhetto, e di centro-destra, guidato da Silvio Berlusconi. Il \"Centro\" riusc\u00ec a vincere solo in quattro collegi maggioritari alla Camera dei deputati (tre in Campania: Gianfranco Rotondi, Antonio Valiante e Mario Pepe peraltro in virt\u00f9 del fatto che il polo di centrodestra in questi 3 collegi si presentava diviso con due candidati, uno di Alleanza Nazionale e uno di Forza Italia-CCD; e uno in Sardegna: Giampiero Scanu), ai quali bisogna per\u00f2 aggiungere la quota di recupero proporzionale che favor\u00ec soprattutto il PPI. La disfatta fu tale che nemmeno Mariotto Segni, candidato nella parte maggioritaria, risult\u00f2 vincitore nel suo collegio elettorale di Sassari.\nLa dissoluzione del Patto per l'Italia.\nDopo gli scarsi risultati riportati in occasione delle elezioni politiche del 1994 la coalizione di \"centro\" si \u00e8 sciolta:"}
{"id": "94331", "revid": "110157", "url": "https://it.wikipedia.org/wiki?curid=94331", "title": "Realp", "text": "Realp (toponimo tedesco) \u00e8 un comune svizzero di 145 abitanti del Canton Uri.\nGeografia fisica.\nRealp si trova nella valle di Orsera, ai piedi del passo della Furka.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRealp \u00e8 servito dall'omonima stazione, lungo la ferrovia del Furka-Oberalp e capolinea della Dampfbahn Furka-Bergstrecke. A Realp si trovano i portali est della galleria della Furka e della galleria di base della Furka.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nStazione sciistica specializzata nel biathlon, ha ospitato varie edizioni dei Campionati svizzeri della specialit\u00e0."}
{"id": "94333", "revid": "22229", "url": "https://it.wikipedia.org/wiki?curid=94333", "title": "Progressisti", "text": ""}
{"id": "94340", "revid": "448277", "url": "https://it.wikipedia.org/wiki?curid=94340", "title": "Polo delle Libert\u00e0, Polo del Buon Governo", "text": ""}
{"id": "94347", "revid": "339392", "url": "https://it.wikipedia.org/wiki?curid=94347", "title": "Polo delle libert\u00e0", "text": ""}
{"id": "94348", "revid": "125128518", "url": "https://it.wikipedia.org/wiki?curid=94348", "title": "Battistero di San Giovanni (Firenze)", "text": "Il battistero di San Giovanni Battista sorge di fronte alla cattedrale di Santa Maria del Fiore, in piazza San Giovanni. Dedicato al patrono della citt\u00e0 di Firenze, ha la dignit\u00e0 di basilica minore.\nInizialmente era collocato all'esterno della cerchia delle mura, ma fu compreso, insieme al duomo, nelle mura realizzate da Matilde di Canossa (\"quarta cerchia\"). Attualmente si trova fra piazza del Duomo e piazza San Giovanni, fra il duomo e il palazzo Arcivescovile, nel centro religioso della citt\u00e0. La facciata principale dell'edificio ottagonale \u00e8 rivolta ad est, verso il duomo, mentre l'abside si trova verso ovest.\nIl battistero fiorentino era luogo di investitura di cavalieri e poeti, come ricorda Dante Alighieri nel Paradiso (XXV, 7-9): \"con altra voce omai, con altro vello / ritorner\u00f2 poeta, e in sul fonte / del mio battesmo prender\u00f2 'l cappello\". Era sede deputata per solenni giuramenti, nonch\u00e9 per la celebrazione in onore del patrono cittadino con il dono delle stoffe pregiate (i \"palii\") da parte dei magistrati del Comune nella ricorrenza del Battista (24 giugno).\nStoria.\nLe origini del monumento costituiscono uno dei temi pi\u00f9 oscuri e discussi di tutta la storia dell'arte. Fino al Cinquecento si seguiva l'antica tradizione fiorentina secondo cui esso sarebbe stato in origine un tempio del dio Marte, modificato nel medioevo solo nell'abside e nella lanterna. Nei secoli seguenti invece questa idea fu gradualmente abbandonata, anche perch\u00e9 alla fine dell'Ottocento scavando sotto l'edificio apparvero i resti di \"domus\" romane, probabilmente del I secolo d.C., con pavimenti a mosaico a motivi geometrici. Si ritenne quindi che ci\u00f2 dimostrasse l'origine medievale del monumento, e su questo presupposto si basano la maggior parte delle teorie attuali. Oggi gli studiosi restano comunque divisi tra chi, basandosi sulle caratteristiche classicheggianti dell'architettura, pensa a una costruzione di epoca paleocristiana (IV-V secolo d.C.), e chi invece la data intorno al Mille per i rinvenimenti archeologici che si \u00e8 detto e anche per un documento che ne attestava la consacrazione avvenuta ad opera di papa Niccol\u00f2 II il 6 novembre 1059; e c'\u00e8 anche chi ipotizza successivi rimaneggiamenti tra VII e XI secolo e anche oltre, addirittura fino alle soglie del Rinascimento.\nQueste spiegazioni cos\u00ec diverse fanno capire quanto il problema sia ancora aperto, e va aggiunto che negli ultimi anni \u00e8 stata anche avanzata l'ipotesi che le tradizioni fiorentine dicessero sostanzialmente il vero quando raccontavano che il monumento era stato un 'Tempio di Marte' (di cui non \u00e8 stata mai trovata traccia), nel senso non di tempio pagano, ma di edificio commemorativo della vittoria di Stilicone su Radagaiso, avvenuta a Firenze nel 406 e ricordata da tutti gli storici del tempo come un fatto straordinario, tanto che lo stesso Sant'Agostino la port\u00f2 come argomento contro i pagani a dimostrazione della potenza di Dio. Solo in un secondo tempo, poi, l'edificio sarebbe stato consacrato all'uso cristiano, come accaduto per molti altri monumenti antichi. In questa ipotesi i reperti romani degli scavi andrebbero spiegati non come resti di devastazioni barbariche del VI secolo, ma come demolizioni eseguite nello stesso V secolo prima della costruzione e proprio per far posto all'edificio. La qualit\u00e0 della sua architettura andrebbe perci\u00f2 riferita non al romanico fiorentino ma alla tarda romanit\u00e0.\nNei documenti scritti, la prima citazione del monumento risale all'anno 897, quando si sa che l'inviato dell'imperatore amministrava la giustizia sotto il portico \"davanti alla chiesa di San Giovanni Battista\". Il termine \"chiesa\" fa capire che a quella data l'edificio era officiato, anche se non \u00e8 chiaro se avesse gi\u00e0 le funzioni di battistero. Comunque sia, la consacrazione da parte di papa Niccol\u00f2 II avvenne probabilmente dopo vari lavori di restauro.\nNel 1128 l'edificio divent\u00f2 ufficialmente battistero cittadino e intorno alla met\u00e0 dello stesso secolo venne eseguito un rivestimento esterno in marmo, successivamente completato anche all'interno; il pavimento in tarsie marmoree venne realizzato nel 1209. Secondo alcuni la cupola sarebbe stata realizzata nella seconda met\u00e0 del XIII secolo, ma di ci\u00f2 non esiste nessun documento, e tecnicamente l'ipotesi \u00e8 assai discutibile. I mosaici della scarsella risalgono verso il 1220 e successivamente fu eseguito il complesso mosaico della cupola a spicchi ottagonali, al quale si lavora tra il 1270 e il 1300, con l'intervento di frate Jacopo e la partecipazione di Coppo di Marcovaldo e di Cimabue.\nTra il 1330 e il 1336 viene eseguita la prima delle tre porte bronzee, con l'utilizzo di 28 formelle, commissionata ad Andrea Pisano dall'Arte di Calimala, l'arte pi\u00f9 antica dalla quale discendono tutte le altre, sotto la cui tutela era il battistero: essa era di fatto in competizione con l'Arte della Lana che patronava invece il vicino duomo. La porta, forse inizialmente collocata sul lato est, il pi\u00f9 importante, di fronte al Duomo, fu spostata sul lato sud per collocare al posto d'onore la seconda porta: tale notizia, riportata dal Vasari e ripresa un po' da tutte le fonti fino ad oggi, \u00e8 stata messa recentemente in dubbio per discrepanze nelle misure tra le due aperture. Verso il 1320 inoltre Tino di Camaino aveva scolpito tre gruppi scultorei entro nicchie per decorare la parte sopra i portali di ciascun ingresso: consumate dalle intemperie vennero poi gradualmente sostituite dalla fine del Quattrocento in poi: la maggior parte dei frammenti \u00e8 oggi nel Museo dell'Opera del Duomo.\nL'attuale porta nord venne realizzata tra il 1403 e il 1424, da Lorenzo Ghiberti, vincitore di un concorso promosso nel 1401 dall'Arte di Calimala, a cui parteciparono anche Filippo Brunelleschi, Jacopo della Quercia, Simone da Colle Val d'Elsa, Niccol\u00f2 di Luca Spinelli, Francesco di Valdambrino e Niccol\u00f2 di Pietro Lamberti. Inizialmente collocata sul lato orientale, fu a sua volta poi spostata sul lato nord. Nel corso del restauro iniziato nel 2013 si \u00e8 scoperto, pulendo le formelle, che le figure dei bassorilievi sono dorate, tramite doratura ad amalgama di mercurio su base bronzea.\nLa terza porta, con formelle interamente rivestite d'oro, eseguita sempre dal Ghiberti tra il 1425 e il 1452 e chiamata da Michelangelo \"Porta del Paradiso\", fu collocata nel lato orientale. Per la realizzazione delle due porte, il Ghiberti cre\u00f2 una vera e propria bottega di bronzisti, nella quale si formarono artisti come Donatello, Luca della Robbia, Michelozzo, Masolino, Paolo Uccello e Benozzo Gozzoli.\nNel 1576, in occasione del battesimo dell'atteso erede maschio del granduca Francesco I de' Medici, Bernardo Buontalenti ricostru\u00ec il fonte battesimale, distruggendo i battezzatoi medievali ricordati da Dante Alighieri (Inf. XIX vv. 16-20), nonch\u00e9 il coro che era nell'abside. La forma dell'antico fonte battesimale \u00e8 incerta e i frammenti in marmi intarsiati del fonte e del recinto sono oggi conservati nel Museo dell'Opera del Duomo di Firenze e nella chiesa di San Francesco a Sarteano.\nDescrizione.\nEsterno.\nIl battistero ha una pianta ottagonale, con un diametro di 25,60 m, quasi la met\u00e0 di quello della cupola del Duomo. La tipologia dei Battisteri a forma ottagonale della pianta \u00e8 molto diffusa. La pianta centrale deriva dall'architettura antica greca e romana, ma nell'architettura cristiana assunse un significato simbolico correlato al numero otto dei lati. Il riferimento sarebbe \"all'ottavo giorno\" , il primo oltre i sette della creazione. L'\"Octava dies\" \u00e8 un concetto escatologico: \u00e8 il tempo dell'eternit\u00e0 che si aprir\u00e0 alla fine dei tempi e al quale avranno accesso i risorti destinati alla salvazione. Per i cristiani, infatti, il sacramento del Battesimo che amministrato nel Battistero \u00e8 necessario per poter accedere alla fine dei tempi a questa nuova vita di beatitudine. Un tempo questo significato salvifico del sacramento era reso pi\u00f9 esplicito dal fatto che il Battistero si trovava in un'area cimiteriale connotata da molte sepolture. Il grande Cristo giudice raffigurato nella vela ovest dei mosaici della volta ha sotto i s\u00e9 i sepolcri scoperchiati da cui escono i risorti. \nLa necessit\u00e0 di un edificio di vaste dimensioni si spiega con l'esigenza di accogliere la folla che riceveva il battesimo solo in due date prestabilite all'anno. Anticamente era sopraelevato di alcuni gradini, scomparsi con l'innalzamento graduale del piano del calpestio, che Leonardo da Vinci aveva pensato di ricreare studiando un modo per sollevare in blocco l'edificio e ricreare una nuova piattaforma.\nL'edificio \u00e8 coperto da una cupola ad otto spicchi, mascherata all'esterno dall'attico e coperta da una piramide ottagonale. Sul lato opposto all'ingresso sporge il corpo dell'abside rettangolare (scarsella).\nL'ornamento esterno, in marmo bianco di Carrara e verde di Prato, \u00e8 scandito da tre fasce orizzontali, ornate da riquadri geometrici, quella mediana occupata da tre archi per lato, nei quali sono inserite superiormente finestre con timpani. Ai pilastri in marmo verde del registro inferiore corrispondono colonne poligonali in strisce bianche e nere in quello superiore, reggenti gli archi a tutto sesto. I pilastri angolari, originariamente in pietra serena, furono poi rivestiti pure di marmo. Si tratta di uno spartito di gusto classico, usato gi\u00e0 in altri monumenti romanici come la facciata di San Miniato al Monte, che testimonia il perdurare a Firenze della tradizione architettonica della Roma antica.\nNonostante il battistero sia considerato la matrice del \u201cRomanico fiorentino\u201d, alcune caratteristiche della sua architettura non hanno riscontro altrove. La disposizione di colonne e capitelli \u2013 differenziati per tipologia e per colore del marmo \u2013 non \u00e8 n\u00e9 uniforme n\u00e9 casuale, ma come nelle architetture della Tarda antichit\u00e0 \u00e8 finalizzata a indicare precise gerarchie spaziali. All'interno l'asse principale est-ovest \u00e8 indicato dal contrapporsi dell'arcone e della coppia di colonne con capitelli compositi ai lati della Porta del Paradiso (in tutti gli altri casi abbiamo invece capitelli corinzi, eccetto uno probabile frutto di restauro); un secondo asse di simmetria obliquo sudest-nordovest \u00e8 invece indicato dai fiori dell'abaco dei capitelli corinzi di pilastro, che sono di tre tipi differenti. All'esterno le finestre a edicola si differenziano per forma, tipo di capitelli e colonne, e colore dei marmi impiegati, secondo un ordinamento molto complesso che distingue i lati obliqui da quelli volti ai punti cardinali e tra questi il lato est, con l'ingresso principale, differenziato in tutto dagli altri. La disposizione simmetrica di differenti tipi di capitelli si riscontra anche nei tre lati volti a sud dell'attico, verosimilmente eseguiti per primi perch\u00e9 rivolti alla citt\u00e0.\nPorte bronzee.\nLe tre porte bronzee, realizzate secondo un programma figurativo unitario nell'arco di pi\u00f9 di un secolo, mostrano la storia dell'umanit\u00e0 e della Redenzione, come in una gigantesca Bibbia figurata. L'ordine narrativo, sconvolto dal cambiamento di posizione delle singole porte, va dalle \"Storie dell'Antico Testamento\" nella porta est, a quelle del Battista nella porta sud, fino a quelle del Nuovo Testamento (\"Storie di Cristo\") nella porta nord. Le tre porte sono oggi conservate nella Sala del Paradiso del Museo dell'Opera del Duomo e sono state sostituite in loco da delle copie.\nPorta sud, di Andrea Pisano.\nLa porta \u00e8 stata restaurata e oggi si trova nel Museo dell'Opera del Duomo. Le due ante sono suddivise in 28 formelle, disposte su sette file di quattro, con scene inquadrate da una cornice a losanga lobata (anche nota come \u00abcompasso gotico\u00bb). Le prime 20 formelle narrano episodi della vita di San Giovanni Battista, iniziando da quelle del battente sinistro e proseguendo poi nel battente destro, mentre le altre 8 recano personificazioni delle tre virt\u00f9 teologali con l'aggiunta dell\"Umilt\u00e0\" (24), nella penultima fila sui due battenti, e delle quattro virt\u00f9 cardinali, nell'ultima fila di formelle in basso.\nRealizzata dal 1330 al 1336, con questa opera lo scultore aggiorn\u00f2 la tipologia dei portali romanici inserendo nelle ventotto formelle quadrate cornici mistilinee (il cosiddetto \"quadrilobo\"), tipiche dell'arte gotica, racchiuse a loro volta da altre cornici quadrate. Ne risulta una continua tensione, tra linee rette e spezzate.\nPer quanto riguarda le immagini vere e proprie, l'artista realizz\u00f2 figure singole o gruppi con uno stile sobrio e raffinato, memore del gusto Giotto, suo maestro. Ogni composizione rappresenta un'opera a s\u00e9 stante, in cui da un fondo liscio si staccano i personaggi.\nIn particolare, la figura della \"Speranza\", risponde appieno all'iconografia finora stabilita: \u00e8 vista di profilo e il suo corpo \u00e8 proteso verso il cielo, cos\u00ec come le sue braccia e il suo sguardo; anche se non si vede, si capisce che a porle la corona \u00e8 un angelo; \u00e8 anch'essa alata, ma al contrario dello slancio che pervadeva la \"Virt\u00f9 giottesca\" (presente nella cappella degli Scrovegni a Padova), questa risulta seduta, sebbene il suo abito ricco di panneggi, lasci presagire un leggero spostamento verso l'angelo.\nLa cornice \u00e8 stata portata a termine, su disegno di Lorenzo Ghiberti da suo figlio Vittorio Ghiberti, e dalla bottega. In essa si nasconde un messaggio teologico molto complesso che si pu\u00f2 legare alle scene in vita (battente di destra per chi esce) e in morte (battente di sinistra) di Giovanni Battista.\nLa porta \u00e8 coronata da un gruppo scultoreo, con il \"Battista col carnefice durante l'esecuzione e Salom\u00e8\", di Vincenzo Danti (1571), restaurate nel 2008 e da allora conservate nel Museo dell'Opera del Duomo e sostituite da copie all'esterno. \nSulle colonne ai lati della porta sud sono scolpiti in leggero bassorilievo due rettangoli: sono due misure di lunghezza in uso nell'alto medioevo: il piede longobardo (\"piede di Liutprando\") e quello fiorentino. Poco pi\u00f9 avanti, sul lato sud vicino all'abside, si vede incassato alla base, sull'esterno, un sarcofago scolpito, forse di epoca romana, con una scena di navi e persone, probabilmente la rappresentazione della vendemmia e del carico di botti su una nave.\nPorta nord, di Lorenzo Ghiberti.\nIn modo analogo alla porta di Andrea Pisano, anche questa \u00e8 suddivisa in 28 formelle, con scene inquadrate dalla medesima cornice a losanga lobata. Le prime 20 formelle superiori narrano storie del Nuovo Testamento, e si susseguono nelle file su entrambi i battenti e a partire dalla fila inferiore; le ultime due file mostrano i quattro evangelisti (penultima fila) e quattro Dottori della Chiesa (ultima fila). Questa porta si trovava originariamente ad est e fu spostata poi a nord vista la bellezza dell'ultima porta eseguita, la \"porta del Paradiso\".\nSulla porta nord si trova il gruppo con la \"Predica del Battista\", di Giovanni Francesco Rustici (1506-1511), opera in cui l'artista dimostr\u00f2 tutto il suo apprezzamento verso gli effetti morbidi e chiaroscurali derivati dal suo maestro Leonardo da Vinci: il dolce indicare l'alto del Battista \u00e8 stato ad esempio messo in relazione con il \"San Giovanni\" del Louvre.\nSulla finestra centrale si trova l'emblema dell'Arte di Calimala, ovvero l'aquila che tiene con gli artigli una balla di mercanzie (il \"torsello\").\nPorta del Paradiso (est), di Lorenzo Ghiberti.\nLa porta \u00e8 suddivisa in 10 ampi riquadri rettangolari, disposti su cinque file, ciascuno dei quali, con le incorniciature ornate da tondi con teste di profeti, occupa l'intera larghezza di un battente. I riquadri presentano scene dell'Antico Testamento, che si susseguono su entrambi i battenti da sinistra a destra e dall'alto in basso.\nLa porta fu danneggiata dall'alluvione del 1966 e i rilievi sono attualmente sostituiti da copie, mentre gli originali, restaurati, si trovano nel Museo dell'Opera del Duomo.\nLa porta \u00e8 sormontata dal gruppo scultoreo del \"Battesimo di Ges\u00f9\" di Andrea Sansovino (1502) con angelo aggiunto di Innocenzo Spinazzi (1792).\nPresso la porta est (porta del Paradiso) sono presenti due colonne in porfido, attualmente spezzate, che furono donate da Pisa come ringraziamento per l'aiuto che Firenze le aveva prestato contro gli infedeli in una spedizione alle Baleari nel 1115.\nInterno.\nL'interno \u00e8 a pianta ottagonale, con un diametro di 25,6 metri. La decorazione interna \u00e8 ispirata agli edifici romani, come il Pantheon, con un ampio uso di specchiature marmoree policrome. \u00c8 suddivisa, come all'esterno, in tre fasce orizzontali, la pi\u00f9 alta per\u00f2 coperta dalla cupola, mentre la fascia mediana \u00e8 occupata dai matronei. Inferiormente le pareti sono suddivise verticalmente in tre zone per mezzo di lesene e di colonne monolitiche in granito e in marmo cipollino di spoglio (come gran parte dei marmi del rivestimento), con capitelli dorati che reggono l'architrave. Le pareti, tripartite da colonne e raccordate agli angoli da doppi pilastri scanalati in marmo, presentano un rivestimento marmoreo a due colori alternati in fasce e altre forme, bianco di Carrara e verde di Prato. Sopra le bifore si trovano tarsie geometriche, databili a prima del 1113, a giudicare dall'iscrizione sul sarcofago del vescovo Ranieri.\nIl fonte battesimale in origine occupava il centro del pavimento, dove si trova un ottagono in cocciopesto. Il pavimento presenta tarsie marmoree di grande pregio, di gusto orientalizzante, con motivi geometrici, fitomorfi e zoomorfi spesso legati ad animali di fantasia, ispirati ai tessuti provenienti dal Mediterraneo meridionale e orientale. Essi furono realizzati in tutta probabilit\u00e0 dalle stesse maestranze che lavorarono anche, fino al 1207, in San Miniato al Monte.\nDal 1048, su iniziativa di Strozzo Strozzi, esisteva nel battistero un orologio solare: attraverso un foro praticato nella cupola, i raggi solari colpivano nel corso dell'anno i segni dello zodiaco su una lastra di marmo collocata presso la porta nord, il riquadro zodiacale che oggi \u00e8 in corrispondenza della porta est, in seguito al rifacimento del XIII secolo. Sulla lastra \u00e8 riportato il verso palindromo \"en giro torte sol ciclos et rotor igne\".\nUn'altra caratteristica del battistero che non ha riscontri nell'architettura romanico-gotica \u00e8 la relazione architettonica tra le facciate, che \u2013 sia all'interno che all'esterno \u2013 non sono raccordate da nodi strutturali (gli attuali pilastri bicolori esterni sono un rifacimento: in origine erano in arenaria e separavano le facciate contigue incrostate di marmi), ma sono invece intese come unit\u00e0 bidimensionali indipendenti e solo accostate \u2013 all'interno addirittura separate da un vuoto angolare \u2013 in modo da esaltare l'architettura del battistero come puro solido geometrico.\nDante cita il battistero nella sua \"Divina Commedia\": nel XIX canto dell\"Inferno\":\nL'altare maggiore \u00e8 in stile neoromanico e venne creato da Giuseppe Castellucci ai primi del XX secolo recuperando frammenti originali e sostituendo il precedente altare barocco di Girolamo Ticciati con gruppo scultoreo raffigurante il \"Battesimo di Cristo e angeli\" (1732, oggi esposto nel Museo dell'Opera del Duomo). Davanti all'altare una grata lascia intravedere i sotterranei, in cui si trovano gli scavi della \"domus\" romana con pavimenti a mosaici geometrici, venuta alla luce durante gli scavi del 1912-1915.\nI mosaici.\nI mosaici pi\u00f9 antichi sono quelli della volta dell'abside: vennero realizzati a partire dal 1225 dal frate francescano Jacopo. Al centro, entro una struttura a ruota decorata con elementi vegetali, \u00e8 raffigurato l\"Agnus Dei\" circondato dalla \"Madonna\" e da \"Apostoli\" e \"Profeti\"; ai due lati, \"San Giovanni Battista in trono\" (a sinistra) e la \"Madonna col Bambino in trono\" (a destra).\nIl rivestimento a mosaico della cupola fu impresa difficile e dispendiosa; i lavori iniziarono forse intorno al 1270 e si conclusero agli inizi del secolo successivo. Presenta otto spicchi ed \u00e8 rivestita da mosaico su fondo dorato. Su una fascia superiore sono raffigurate le \"Gerarchie angeliche\"; su tre degli spicchi \u00e8 raffigurato il \"Giudizio universale\", dominato dalla grande figura del \"Cristo giudice\": sotto i suoi piedi avviene la resurrezione dei morti, alla sua destra i giusti sono accolti in cielo dai patriarchi biblici, mentre alla sua sinistra si trova l'inferno con i suoi diavoli.\nGli altri cinque spicchi sono suddivisi in altri quattro registri orizzontali, dove sono raffigurate a partire dall'alto: \"Storie della Genesi\", \"Storie di Giuseppe\", \"Storie di Maria e di Cristo\" e \"Storie di San Giovanni Battista\". Furono impiegate, secondo alcuni, maestranze veneziane, coadiuvate sicuramente da importanti artisti locali che fornirono i cartoni, come Coppo di Marcovaldo, autore dell\"Inferno\", Meliore per alcune parti del \"Paradiso\", il Maestro della Maddalena e Cimabue, cui sono attribuite le prime \"Storie del Battista\".\nI mosaici dei matronei furono eseguiti tra il 1300 e il 1330 e raffigurano, sulle pareti e sulla volta, \"Angeli\" e \"Santi\". Al di sopra delle bifore del matroneo, nell'aula, entro i relativi riquadri si trovano mosaici con \"Santi\" (attribuiti a Lippo di Corso, fine del XIV secolo) e \"Profeti\" e \"Patriarchi\" (Gaddo Gaddi, fine del XIII secolo).\nAltre opere.\nAll'interno si trovano due sarcofagi romani: uno detto \"della fioraia\", da un soggetto del bassorilievo, dove venne sepolto il vescovo Giovanni da Velletri, e uno con scena di caccia al cinghiale, con un coperchio cinquecentesco con stemma Medici aggiunto quando venne reimpiegato come sepoltura di Guccio de' Medici, gonfaloniere di Giustizia nel 1299. Tra questi sarcofagi si trova una statua del \"Battista\" di Giovanni Piamontini (1688 circa) donata da Cosimo III de' Medici. Sulla parete destra dell'abside si conserva il monumento funebre del vescovo Ranieri, costituito da un sarcofago con un'iscrizione del 1113 in esametri leonini.\nA destra dell'abside il monumento funebre dedicato a Baldassarre Cossa, l'antipapa Giovanni XXIII, morto a Firenze nel 1419, eseguito da Donatello e Michelozzo tra il 1422 e il 1428. L'angelo reggicandela a destra dell'altare, posto su una colonnina con base leonina, \u00e8 di Agostino di Jacopo e risale al 1320. Il candelabro per il cero pasquale \u00e8 pure attribuito allo stesso autore. Ai lati delle porte tre coppie di acquasantiere su colonne tortili. Il fonte battesimale, fatto principalmente di un unico blocco marmoreo, \u00e8 attribuito a un seguace di Andrea Pisano (1371) e mostra sei bassorilievi con \"Scene di battesimo\".\nVi era esposta anche la \"Maddalena penitente\", scolpita da Donatello in legno. Danneggiata nell'alluvione del 1966 l'opera \u00e8 attualmente esposta nel Museo dell'Opera del Duomo. Perduto \u00e8 invece l'affresco con \"San Giovanni\" al di sopra della porta sud, opera del 1453 di Alesso Baldovinetti. Per il battistero erano stati realizzati inoltre l'altare argenteo e il \"Parato di San Giovanni\" (su disegno di Antonio del Pollaiolo), tutte opere al museo dell'Opera.\nAstronomia nel battistero.\nIl cronista Giovanni Villani nel Trecento, basandosi su \"antiche ricordanze\" ha tramandato che lo zodiaco pavimentale nel battistero di San Giovanni fosse stato un orologio solare progettato a cavallo tra il X e l\u2019XI secolo dal fiorentino Strozzo Strozzi. Si tratta, per\u00f2, di una figura leggendaria, come fu scoperto gi\u00e0 dal Follini nell\u2019Ottocento. Secondo il Villani nel giorno del solstizio d'estate, in prossimit\u00e0 del mezzogiorno solare fiorentino, un raggio di sole penetrava attraverso un foro presente al vertice della cupola del complesso architettonico ed andava ad illuminare per alcuni minuti la porzione centrale dello zodiaco marmoreo presente sul pavimento.\nL'antica meridiana solstiziale sarebbe rimasta in funzione soltanto per un paio di secoli, visto che nel corso dei lavori di ristrutturazione effettuati nel corso del Duecento, venne completamente coperto il foro di entrata del raggio solare con la realizzazione della lanterna all'apice della cupola.\nSi tratta di una notizia non verificabile, bench\u00e9 nel pavimento pressoch\u00e9 coevo della Basilica di San Miniato al Monte, vi sia uno zodiaco \"gemello\" che ancora funziona come orologio solare segnando il 21 giugno il solstizio d\u2019estate "}
{"id": "94349", "revid": "119714350", "url": "https://it.wikipedia.org/wiki?curid=94349", "title": "Fl\u00fcelen", "text": "Fl\u00fcelen (toponimo tedesco) \u00e8 un comune svizzero di 2\u00a0002 abitanti del Canton Uri.\nGeografia fisica.\nFl\u00fcelen si affaccia sul lago dei Quattro Cantoni nel suo ramo meridionale, noto come Urnersee, e sul lato destro del fiume Reuss che proprio tra Fl\u00fcelen e Seedorf entra nel lago. Di tutta la superficie gestita dal comune quasi la met\u00e0 \u00e8 occupata da foreste, e circa un quinto \u00e8 occupato dalle acque del lago e del fiume.\nStoria.\nLa prima tracce di Fl\u00fcelen risalgono al 1266 in un accordo tra il monastero di San Biagio, sito nella Foresta Nera e il monastero di Wettingen sull'acquisto della propriet\u00e0 \"Rieter\" nel villaggio di \"Vluolon\". Al 1313 risale la prima menzione del comune come stazione di dazio imperiale, concessa dall'imperatore Enrico VII, e le origini della torre fortificata di Rudenz potrebbero ad essa essere connesse. Tra il 1360 e il 1427 il dazio imperiale di Fl\u00fcelen e tutti i diritti legati alla stazione di sosta del villaggio passarono al canton Uri. Nel 1664 la chiesa venne ricostruita e l'anno dopo Fl\u00fcelen si stacc\u00f2 dal comune di Altdorf. Tra il 1798 e il 1800 Fl\u00fcelen pat\u00ec i maggiori costi per abitante per danni di guerra di tutto il canton Uri, legati al viavai nella vallata dell'esercito francese che aveva invaso la Svizzera. L'apertura della strada del San Gottardo nel 1830 e l'arrivo della prima nave a vapore nel 1837 consent\u00ec a Fl\u00fcelen di crescere d'importanza come centro di trasbordo merci. Ulteriori eventi che contribuirono allo sviluppo di Fl\u00fcelen come centro turistico e commerciale furono la costruzione nel 1865 dell'Axenstrasse, che la collega a Brunnen costeggiando il lago, e l'apertura della ferrovia del Gottardo nel 1882. Negli anni Fl\u00fcelen, vista la sua posizione geografica all'ingresso del fiume Reuss nel lago dei Quattro Cantoni, \u00e8 stata anche colpita da diverse alluvioni, tra le quali quella del 1910 e quella del 24-25 agosto 1987. Nel 2015 Fl\u00fcelen ha festeggiato il giubileo dei 750 anni del comune. \nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFl\u00fcelen \u00e8 servito dall'omonima stazione, lungo la ferrovia del Gottardo. A Fl\u00fcelen si trova il portale nord della galleria di Seelisberg. Fl\u00fcelen rappresenta l'estremit\u00e0 meridionale dell'Axenstrasse, strada che collega Fl\u00fcelen a Brunnen, e che \u00e8 parte dell'autostrada A4.\nPer Fl\u00fcelen passa la Via Svizzera, un sentiero che costeggia il Lago dei Quattro Cantoni, creato nel 1991 in occasione del 700\u00ba anniversario della confederazione svizzera.\nDal 1906 al 1951 Fl\u00fcelen fu collegata ad Altdorf da una linea tranviaria.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "94351", "revid": "1993636", "url": "https://it.wikipedia.org/wiki?curid=94351", "title": "Bandiera del Libano", "text": "La bandiera del Libano \u00e8 stata adottata il 7 dicembre 1943. Venne disegnata nella casa del deputato Saeb Salam, a Mousaitbeh, dai deputati del parlamento libanese. \u00c8 usata come bandiera di comodo.\nDescrizione.\nLa bandiera \u00e8 composta da tre bande orizzontali: quella centrale bianca e due laterali rosse. La banda bianca ha un'altezza doppia rispetto a quelle rosse (proporzione 1:2:1). Il cedro del Libano verde al centro della bandiera tocca entrambe le strisce rosse e la sua larghezza \u00e8 pari ad un terzo della larghezza della bandiera. La descrizione della bandiera \u00e8 citata nella costituzione libanese, Capitolo 1, Articolo 5. \u00c8 un errore comune disegnare in marrone il tronco e i rami dell'albero. Ci\u00f2 non di meno, l'errore \u00e8 incostituzionale, l'albero deve essere completamente verde.\nSimbologia.\nLe bande rosse rappresentano il sangue puro versato per il conseguimento della liberazione. La banda bianca simboleggia la pace e la neve che copre le montagne del Libano. Il cedro verde (\"Cedrus libani\") simboleggia l'immortalit\u00e0 e la fermezza. Questo albero \u00e8 citato molte volte nella Bibbia: \"Il giusto germoglia come la palma, s'innalza come il cedro del Libano\" (Salmi 92:13).\nStoria.\nNel corso della storia, il Libano, o almeno la sua regione, ha preso la bandiera dei popoli che lo occuparono (Fenici, Mamelucchi, Ottomani).\nNel XVIII secolo i Maroniti usavano una bandiera bianca con un albero di cedro al centro. Sembra che durante la prima guerra mondiale, i nazionalisti libanesi aggiunsero le bande rosse, che rappresentavano il sangue dei martiri. Inoltre il rosso e il bianco erano i colori della Legione Libanese, formata dai francesi nel 1916, antesignana dell'Esercito Libanese.\nDurante il mandato francese in Libano, la bandiera libanese venne disegnata dal presidente del Movimento di Rinascita Libanese, Naoum Mukarzel. Era simile al tricolore francese, ma con il cedro al centro.\nAlla ricerca dell'indipendenza, l'odierna bandiera venne disegnata dai deputati del parlamento libanese, a Mousaitbeh, nella casa del deputato Saeb Salam. Venne adottata il 7 dicembre 1943, durante un incontro al parlamento, nel quale venne modificato l'articolo 5 della costituzione libanese."}
{"id": "94352", "revid": "1305772", "url": "https://it.wikipedia.org/wiki?curid=94352", "title": "Antoni Grabowski", "text": "Attivista del primo movimento esperantista, le sue traduzioni ebbero un impatto influente sullo sviluppo dell'esperanto come lingua letteraria.\nBiografia.\nEducazione e carriera.\nPoco dopo la sua nascita, la famiglia trasloc\u00f2 da \"Nowe Dobre\" a Toru\u0144, in una famiglia povera, e per questo Grabowski dovette iniziare a lavorare appena finita la scuola elementare.\nNonostante questo ostacolo, spinto dalla sua bramosia di sapere, si prepar\u00f2 per l'esame d'ammissione per il liceo, nel quale ottenne un notevole risultato. Al liceo \"Niccol\u00f2 Copernico\" di Toru\u0144 dimostr\u00f2 conoscenze molto superiori a quelli dei suoi coetanei, e per due volte fu promosso fuori turno.\nPoco dopo il suo esame di maturit\u00e0, nel settembre 1879, la situazione economica della famiglia miglior\u00f2, e Grabowski pot\u00e9 studiare filosofia e scienze naturali all'universit\u00e0 di Breslavia. Successivamente lavor\u00f2 come ingegnere chimico a Zawiercie e in alcune localit\u00e0 che ora fanno parte della Repubblica Ceca. Pi\u00f9 tardi divenne direttore di una fabbrica tessile a Ivanovo-Vosnjesensk, citt\u00e0 russa 250\u00a0km a nord-est di Mosca.\nIn questo periodo fece approfondite ricerche su problemi di chimica. Grazie alle sue molte invenzioni, divenne noto fra gli esperti in tutta Europa. Pubblic\u00f2 numerosi articoli professionali, e descrisse le sue invenzioni nelle riviste \"Chemik Polski\", \"Przegl\u0105d Techniczny\" e in diverse altre.\nTradusse dall'inglese al polacco un eminente libro di chimica di Ira Remsen, e successivamente divenne membro di un comitato per elaborazione della terminologia tecnica polacca. Pochi anni dopo venne pubblicato il suo \"S\u0142ownik chemiczny\", primo dizionario polacco della chimica.\nL'esperanto e la letteratura.\nGi\u00e0 come studente, Antoni Grabowski svilupp\u00f2 un profondo interesse per la letteratura, divenendo membro della Societ\u00e0 Letteraria Slava (\"Towarzystwo Literacko-S\u0142owianskie\"). Ma la sua ambizione non si limitava alla lingua ed alla letteratura polacca; una dopo l'altra impar\u00f2 un numero considerevole di lingue e divenne un vero poliglotta. Pi\u00f9 tardi arriv\u00f2 a conoscere, oltre alla lingua materna, nove altri idiomi, e a capire per lo meno altri quindici.\nCon questi presupposti, non sorprende che lo studente Grabowski si interessasse anche all'idea di una lingua ausiliaria internazionale.\nIn quel tempo per questa espressione s'intendeva il Volap\u00fck, un altro linguaggio studiato da Grabowski. Tuttavia, visitando il pastore Johann Martin Schleyer, autore del progetto, constat\u00f2 che nemmeno questi era in grado di parlare la sua lingua correntemente, che quindi, ovviamente, non si dimostrava appropriata all'impiego pratico e quotidiano. I due finirono per conversare in tedesco.\nDopo questa delusione Grabowski smise di occuparsi del Volap\u00fck, pure non abbandonando l'idea di una lingua pianificata internazionale.\nNel 1887 compr\u00f2 il libro \"Dr. Esperanto. Lingua Internazionale. Prefazione e corso completi\", appena uscito, nel quale Ludwik Lejzer Zamenhof presentava il suo progetto linguistico, poi noto sotto il nome \"esperanto\". Studi\u00f2 il libro e fu subito impressionato dalla lingua, grazie alla sua struttura trasparente ed alla sua espressivit\u00e0 raggiungibile in un tempo sorprendentemente breve; si rec\u00f2 a Varsavia per vedere Zamenhof, e quel giorno fra loro si realizz\u00f2 la prima conversazione in esperanto.\nCome Zamenhof, Grabowski era ben cosciente dell'influsso della letteratura nell'evoluzione delle lingue, tanto pi\u00f9 dell'esperanto, che allora era a met\u00e0 strada tra progetto linguistico e lingua di piena capacit\u00e0 in tutti i campi della vita. Grabowski si mise al lavoro subito: nel 1888 usc\u00ec la sua traduzione di \"La ne\u011da blovado\" (\"La bufera di neve\") di Aleksandr Pu\u0161kin. Nel 1889 segue \"La gefratoj\" (\"I fratelli\") di Johann Wolfgang von Goethe.\nNei primi anni 1890, Grabowski era deluso dai modesti progressi della diffusione dell'esperanto. Credendo che la colpa fosse delle imperfezioni della lingua, propose delle riforme; elabor\u00f2 egli stesso un proprio progetto di lingua pianificata, ma nella votazione del 1894 vot\u00f2 contro le riforme, e ader\u00ec da allora alla base della lingua, il cosiddetto \"Fundamento de Esperanto\".\nQuando nel 1904 si fond\u00f2 la \"Societ\u00e0 Esperantista di Varsavia\", Grabowski ne fu il primo presidente, e rest\u00f2 in carica per molti anni, anche dopo la trasformazione dell'organizzazione nella \"Societ\u00e0 Polacca di Esperanto\", nel 1908. Nello stesso anno, divenne direttore della sezione di grammatica dell'Accademia di Esperanto (\"Akademio de Esperanto\"). Pubblic\u00f2 articoli sull'esperanto, fece conferenze, organizz\u00f2 corsi.\nNegli anni 1908 a 1914 Grabowski fu il primo a guidare corsi di esperanto in parecchie scuole di Varsavia. In un articolo del 1908 accenn\u00f2 al valore propedeutico dell'esperanto. Dimostr\u00f2 con esempi concreti in che misura lo studio dell'esperanto aiuti per imparare il francese ed il latino (fatto molto sorprendente per il pubblico di allora).\nL'antologia \"Dal Parnaso dei Popoli\" (\"El Parnaso de Popoloj\") che pubblic\u00f2 nel 1913 \u00e8 una collezione di 116 poemi di 30 lingue e culture diversi. Sei poemi furono composti originalmente in esperanto, gli altri 110 furono tradotti.\nDurante la prima guerra mondiale, Grabowski, malato, rest\u00f2 a Varsavia, separato dagli altri membri della sua famiglia, fuggiti in Russia. In questa solitudine tradusse l'epopea nazionale polacca \"Pan Tadeusz\" (\"Signor Taddeo\") di Adam Mickiewicz. La riprodusse in piena fedelt\u00e0 alla forma, provando le possibilit\u00e0 latenti della lingua. In questo modo diede impulsi importantissimi all'evoluzione della poesia dell'esperanto.\nDopo la morte di Zamenhof, nel 1917 Grabowski divenne ancora pi\u00f9 solitario, e sempre pi\u00f9 soffr\u00ec della sua affezione cardiaca, non potendo permettersi le cure adeguate per problemi economici. Al ritorno della sua famiglia, dopo la fine della guerra, il suo corpo era ormai allo stremo. Tuttavia, si dedic\u00f2 al lavoro per l'esperanto fino alla sua morte, avvenuta per un attacco al cuore nel 1921."}
{"id": "94353", "revid": "1540383", "url": "https://it.wikipedia.org/wiki?curid=94353", "title": "Lega Lombarda (partito politico)", "text": "La Lega Lombarda, dal 2020 ridenominata Lega Lombarda per Salvini Premier, \u00e8 un partito politico regionalista ed autonomista attivo in Lombardia, fondato nel 1982.\nNel 1991 si feder\u00f2 nella nascente Lega Nord, della quale rappresentava la sezione \"nazionale\" lombarda.\nAttualmente il coordinatore delle Lega Lombardia \u00e8 il deputato di Rho Fabrizio Cecchetti.\nStoria.\nGli anni '80.\nIl movimento fu fondato il 10 marzo 1982 e ufficialmente costituito il 12 aprile 1984, come Lega Autonomista Lombarda, da Umberto Bossi, Manuela Marrone, Pierangelo Brivio, Giuseppe Leoni, Marino Moroni ed Enrico Sogliano, in continuit\u00e0 con l'esperienza dell'\"Unione Nord-Occidentale Lombarda per l'Autonomia\" (UNOLPA), che era stata costituita nell'autunno del 1979. La Lega Lombarda nacque dalla volont\u00e0 di Bossi e dei suoi collaboratori di dare voce alle peculiarit\u00e0 culturali ed economiche presenti in Lombardia, alle caratteristiche che, secondo il movimento, per secoli avevano reso prospera questa regione, ma che in tempi pi\u00f9 recenti sarebbero state offuscate dall'invasione napoleonica e successivamente dal Regno d'Italia.\nAlle elezioni politiche del 1983 il movimento non si presenta direttamente, ma stringe un'alleanza con la Lista per Trieste all'interno della quale in Lombardia si candidano diversi esponenti della Lega Autonomista Lombarda (tra i quali il segretario Umberto Bossi), senza tuttavia eleggere nessun parlamentare.\nAlle elezioni europee del 1984 la Lega Autonomista Lombarda si presenta in alleanza con altri movimenti regionali e autonomisti, quali la Liga Veneta, il Partito del Popolo Trentino Tirolese e il Moviment d'Arn\u00e0ssita Piemont\u00e8isa. Il nome della coalizione \u00e8 \"Liga veneta - Unione per l'Europa Federalista\". Bossi ottiene 1.630 preferenze.\nNel 1985 la Lega Autonomista Lombarda, in abbinata alla Liga Veneta, partecipa alle elezioni regionali in Lombardia, raccogliendo 28.074 voti pari al 0,46% (con una punta del 2,7% nel Varesotto), senza tuttavia riuscire ad eleggere nessun consigliere.\nNel 1986 la Lega Autonomista Lombarda assunse la denominazione di \"Lega Lombarda\" e scelse quale simbolo ufficiale del movimento un'effigie raffigurante il monumento al Guerriero di Legnano (a ricordo della Lega Lombarda storica), sormontante il profilo della Lombardia. Tale logo, pur con varie aggiunte e modifiche, rimarr\u00e0 pressoch\u00e9 invariato anche quando il partito confluir\u00e0 nella Lega Nord.\nAlle elezioni politiche del 1987 la Lega Lombarda ottenne i suoi primi due seggi al Parlamento: Umberto Bossi fu eletto sia alla Camera (nella circoscrizione Como-Sondrio-Varese) che al Senato. Opt\u00f2 per il Senato (diventando da allora il \"Senat\u00f9r\"); alla Camera gli subentr\u00f2 Giuseppe Leoni. Con le politiche del 1987 seguono anche le prime espulsioni nel movimento, ne fanno le spese il cognato di Bossi Pierangelo Brivio e la sorella Angela Bossi, con il bergamasco Augusto Arizzi, primo presidente della Lega Lombarda, espulso dopo una scazzottata.\nTra il 1988 e il 1989 venne completata la struttura territoriale del movimento con la costituzione delle sezioni provinciali, coincidenti col territorio della rispettiva provincia, la celebrazione dei congressi provinciali, l'elezione dei primi segretari e dei direttivi provinciali e l'apertura di una sede in ogni capoluogo. Ultime in ordine di tempo furono Brescia, costituita ufficialmente il 4 novembre 1988, sebbene la sede fosse gi\u00e0 aperta dal marzo 1987, quindi Mantova.\nAll'inizio del 1989, al completamento della struttura territoriale risultano aperte 9 sedi provinciali con primi segretari provinciali eletti cos\u00ec distribuiti: Bergamo Luigi Moretti, Brescia Corrado Della Torre, Como Elvio Conti, Cremona Giorgio Conca, Mantova Uber Anghinoni, Milano Roberto Ronchi, Pavia Franco Castellazzi, Sondrio Giampaolo Paini, Varese Pietro Reina.\nNel 1989, in occasione delle elezioni europee del 1989 del 18 giugno, la Lega Lombarda promosse con la Liga Veneta e altre formazioni autonomiste, la nascita della coalizione Lega Lombarda - Alleanza Nord che elesse i primi due eurodeputati nelle persone di Francesco Speroni e Luigi Moretti, gi\u00e0 segretario provinciale di Bergamo, raccogliendo a livello nazionale 636.242 voti pari al 1,86%. Nel corso del I \"Congress Nassional\" della Lega Lombarda, che si svolse il 7-9 dicembre 1989 a Segrate (MI), vennero gettate le basi per la costituzione di un nuovo soggetto politico, la Lega Nord, in cui far confluire i movimenti autonomisti gi\u00e0 riuniti sotto il simbolo di Alleanza Nord alle precedenti elezioni europee.\nGli anni '90.\nNel 1990 La Lega Lombarda partecip\u00f2 alle elezioni regionali in Lombardia del 6 maggio con in aggiunta alla propria denominazione la dicitura \"Lega Nord\" e si afferm\u00f2 come secondo partito, raccogliendo nella Regione 1.183.493 voti pari al 18,94% dei consensi, dietro la Democrazia Cristiana e di un soffio davanti al Partito Comunista Italiano, eleggendo 15 consiglieri su 80. Risultano eletti Franco Castellazzi a Pavia, Pietro Reina e Virgilio Castellucchio a Varese, Corrado Tomassini, Tiziana Rogora, Michele Corti, Francesco Speroni e Massimo Colombo a Milano, Corrado Della Torre e Paolo Arrigoni a Brescia, Gisberto Magri e Alessandro Patelli a Bergamo, Giorgio Conca a Cremona, Dino Scorti e Stefano Galli a Como-Lecco.\nNel frattempo per\u00f2 alcuni esponenti diedero vita a piccole scissioni, senza per\u00f2 riuscire a mettere seriamente in crisi il movimento: nel 1989 Pierangelo Brivio, uno dei fondatori e cognato di Umberto Bossi, costitu\u00ec il movimento Autonomia Alleanza Lombarda, che alle successive regionali del 1990 riuscir\u00e0 ad eleggere un solo consigliere nella persona dello stesso Brivio; pi\u00f9 potenzialmente insidiosa fu la scissione operata nel novembre 1991 dal presidente della Lega Lombarda, anch'egli tra i fondatori, Franco Castellazzi, che si distacc\u00f2 con alcuni consiglieri regionali (Magri, Castellucchio, Colombo, Paolo Arrigoni che per\u00f2 rientr\u00f2 dopo qualche giorno, e Michele Corti, che si dissoci\u00f2 quasi subito) e alcuni consiglieri comunali sparsi in Lombardia, tra cui Pier Gianni Prosperini, dando vita all'effimera esperienza politica della Lega Nuova. Negli stessi anni nascono altre \"leghe\" affini, tra le quali la pi\u00f9 significativa \u00e8 la Lega Alpina Lumbarda. Nessuna di queste esperienze politiche tuttavia si rivel\u00f2 in grado di contrastare il seguito del movimento guidato da Bossi e ormai sempre pi\u00f9 esteso a tutto il nord Italia.\nTra il 1991 e il 1992 Irene Pivetti lavor\u00f2 come collaboratrice al gruppo del Consiglio regionale della Lombardia.\nTra il 1990 e il 1994 lavor\u00f2 per la Lega il politologo Gianfranco Miglio, eletto poi come indipendente, che propose un progetto costituzionale di riforma federale fondato sul ruolo costituzionale assegnato all'autorit\u00e0 federale e a quella delle macroregioni o cantoni (il progetto delle tre repubbliche del Nord o Padania, del Centro o Etruria e del Sud o Ausonia).\nLa confluenza nella Lega Nord.\nIl 10 febbraio 1991, a conclusione del I Congresso Federale, svoltosi a Pieve Emanuele, fu fondata ufficialmente la Lega Nord, sotto la guida di Umberto Bossi, come federazione dei movimenti autonomisti regionali: Lega Lombarda, Liga Veneta, Piemont Autonomista, Uniun Ligure, Lega Nord Emilia-Romagna, Alleanza Toscana, a cui si uniranno successivamente altri movimenti delle regioni del Nord.. In tale occasione, la Lega Lombarda, confluendo nella Lega Nord, assunse la denominazione attuale di \"Lega Nord - Lega Lombarda\".\nNel maggio 1991 la nascita della Lega Nord porta una grande attenzione da parte dell'elettorato ormai stanco dei vecchi partiti tradizionali provocando grandi sorprese come alle comunali dello stesso anno dove a Brescia la Lega Lombarda raccoglie il 24,4% dei consensi superando di poco la Democrazia Cristiana al 24.3% riuscendo ad eleggere 12 consiglieri, cosa che non era mai accaduta. Da questo momento comincia la grande ascesa elettorale della Lega.\nNel 1992, dopo un anno dalla nascita della Lega Nord, il partito ottenne un grande successo: il leghista Raimondo Fassa viene eletto sindaco di Varese. La Lega Lombarda ottiene il 37,3% staccando di quasi 20 punti la Democrazia Cristiana ferma al 17,7%. Si tratt\u00f2 di una grande vittoria per la Lega, che per la prima volta ottenne la carica di primo cittadino in una citt\u00e0 che in pochi anni diventer\u00e0 \"feudo\" del leghismo. Durante le elezioni politiche dello stesso anno la Lega rafforz\u00f2 ulteriormente il proprio consenso presentandosi come alternativa alla classe dei partiti sconvolta dall'inchiesta Tangentopoli, ottenendo quasi il 20% in Lombardia con forte radicamento soprattutto nelle province insubri.\nAlle elezioni amministrative del 1993 la Lega Lombarda ottenne l'elezione di Marco Formentini a sindaco di Milano al ballottaggio con il 57,1% contro il 42,9% del candidato del centrosinistra Nando Dalla Chiesa. La campagna di Formentini, fortemente sostenuta da Umberto Bossi, ebbe come cardine la corruzione dei partiti della Prima Repubblica, portata alla luce dall'inchiesta Tangentopoli. Per la prima volta i candidati della DC e del PSI non riuscirono ad arrivare al ballottaggio.\nNello stesso anno il fondatore Umberto Bossi lasci\u00f2 la guida della Lega Lombarda, affidandone le redini a Luigi Negri, con l'intenzione di prendere la guida del nuovo partito federale della Lega Nord. In quel periodo, fu indagato per un finanziamento illecito al movimento pari a 200 milioni di lire il militante Alessandro Patelli, che al congresso di Assago si autodefinir\u00e0 \"un pirla\".\nNel 1994 dopo il successo di Milano, alle elezioni regionali lombarde del 1990 la Lega risult\u00f2 secondo partito col 18.94%, superando il PCI per una manciata di voti (18.76%) e posizionandosi dietro la sola DC (28.56%). Dopo la caduta delle giunte di Giuseppe Giovenzana (DC) e Fiorella Ghilardotti (PCI) sotto i colpi dell'inchiesta Mani pulite, l'incarico di formare la nuova giunta fu conferito a Paolo Arrigoni che divenne il primo Presidente leghista della Regione Lombardia. In Giunta entrano anche Michele Corti all'Agricoltura e Tiziana Rogora alla Formazione Professionale.\nDopo un ottimo risultato alle europee pari al 15% in Lombardia, la Lega strinse un patto con il centrodestra del Polo delle Libert\u00e0 di Silvio Berlusconi per le elezioni politiche che risultarono favorevoli alla Lega Lombarda che sfior\u00f2 il 20%. I \"leader\" storici del movimento entrarono nel primo Governo Berlusconi: Roberto Maroni \u00e8 nominato Vicepresidente del Consiglio dei Ministri e Ministro dell'Interno, Giancarlo Pagliarini Ministro del Bilancio, Francesco Speroni Ministro delle Riforme e Vito Gnutti Ministro dell'Industria. Ma Bossi fin dall'inizio attacca il nuovo governo di Berlusconi, preparando la rottura che si consumer\u00e0 nel gennaio 1995. Il 1 e 2 ottobre si svolge il Congresso Nazionale della Lega Lombarda, viene riconfermato Luigi Negri a cui si contrappone il consigliere regionale Corrado Tomassini che raccoglie circa un terzo dei voti congressuali.\nIl 1995 si apre con la rottura definitiva del Polo delle Libert\u00e0 e l'uscita della Lega dal governo Berlusconi. A seguito di questa rottura numerosi deputati lombardi lasciano il movimento, tra cui il segretario nazionale della Lega Lombarda Luigi Negri. Nel gruppo regionale non ci sono grandi contraccolpi, solo Massimo Colombo, che gi\u00e0 aveva seguito Franco Castellazzi nell'avventura della Lega Nuova per poi rientrare, abbandona la Lega Lombarda per approdare nella neonata Alleanza Nazionale. Alle elezioni regionali del 1995 la Lega Lombarda va in corsa solitaria contro il Polo delle Libert\u00e0 che candida Roberto Formigoni alla Presidenza della Regione Lombardia e che vede Formigoni vincente con il 41,6% delle preferenze su Diego Masi del centrosinistra fermo al 27,6% ma senza maggioranza. La Lega forte della precedente Presidenza della Regione affidata al leghista Paolo Arrigoni, che non viene ricandidato poich\u00e9 travolto dallo scandalo sulla lottizzazione delle nomine nelle aziende ospedaliere, alle elezioni ottiene da sola il 17,7% dei voti. Viene candidato alla Presidenza l'ex Ministro Francesco Speroni che posiziona la Lega Lombarda come terzo partito della regione. Intanto nuovo Segretario nazionale della Lega Lombarda \u00e8 il bergamasco Roberto Calderoli, gi\u00e0 Presidente nazionale, affiancato da uno dei leader storici della Lega, il direttore de \"La Padania\" Giuseppe Leoni come Presidente Nazionale, fortemente voluti dal leader della Lega Umberto Bossi.\nNel febbraio 1996 si procede alla sostituzione del Capogruppo in Consiglio regionale della Lombardia. A Stefano Galli, contestato dal gruppo, subentra Corrado Della Torre gi\u00e0 primo segretario provinciale di Brescia tra il 1988 e il 1992 e gi\u00e0 Consigliere regionale dal 1990, che rester\u00e0 alla guida del gruppo per tutta la durata della legislatura fino alle elezioni regionali del 2000. Alle successive elezioni politiche italiane del 1996 dopo la rottura della Lega con il Polo delle Libert\u00e0 il partito riesce a trarre i vantaggi di tutti i delusi del centrodestra raggiungendo il 23% in Lombardia e traendo molti benefici sul piano elettorale in molti comuni chiamati al voto ma favorendo anche la vittoria del centrosinistra presentatosi unito alla competizione elettorale.\nNel 1997 si vota per il rinnovo del Comune di Milano la Lega Lombarda decide di riproporre il sindaco uscente Marco Formentini che per\u00f2 si piazza al terzo posto con il 19,1% dei consensi riuscendo ad eleggere 7 consiglieri e diventando il secondo partito della citt\u00e0. Vittoria a Varese dove il leghista Aldo Fumagalli \u00e8 eletto con il 54% e al Comune di Lecco dove il candidato Lorenzo Bodega riesce inaspettatamente ad andare al ballottaggio e a vincere con il 52,5% dei consensi. Bene anche le elezioni provinciale dove la Lega tocca anche il 20-25% riuscendo ad eleggere i Presidenti a Como e Varese. Stesso trend per le amministrative 1998 dove la Lega da sola viaggia nei comuni pi\u00f9 importanti tra il 18 e il 22%. A novembre Alessandro Patelli viene sospeso dal gruppo regionale, \u00e8 il prologo alla sua uscita dal movimento. A dicembre, su iniziativa del capogruppo Corrado Della Torre, approda in consiglio regionale, sottoscritta da tutti i gruppi di opposizione, la mozione di sfiducia contro Formigoni e la sua giunta sul caso della clinica \"Galeazzi\", che per\u00f2 sar\u00e0 respinta seppur di stretta misura. \u00c8 l'unica mozione di sfiducia che Formigoni avr\u00e0 durante i suoi 17 anni di guida della regione, fino alle vicende giudiziarie del 2012.\nNel 1999 dopo gli ottimi risultati delle elezioni precedenti la Lega subisce una battuta di arresto alle amministrative del 1999 dove i suoi candidati autonomi registrano un consenso tra il 5 e l'8%. Risultati migliori si registrano nelle provinciali dove la Lega viaggia tra l'11 e il 16% con punte del 20% nelle Province di Lecco e Sondrio ma ben al di sotto delle competizioni precedenti. Il 5 ottobre 1999, in occasione della visita del Presidente della Repubblica Carlo Azeglio Ciampi a Milano, durante la visita in Regione, il capogruppo Corrado Della Torre gli regala provocatoriamente una bandiera della Padania ricordandogli l'urgenza delle riforme costituzionali, mentre il capogruppo in consiglio Comunale di Milano, Matteo Salvini si rifiuta di stringergli la mano. Il 11 e 12 dicembre 1999 si celebra anche il V Congresso della Lega Lombarda che vede la riconferma alla Segreteria Nazionale di Roberto Calderoli.\nGli anni 2000.\nAlle elezioni regionali del 2000, dopo i deludenti risultati elettorali del 1999, il partito, appoggia la riconferma a Presidente della Regione Lombardia di Roberto Formigoni (Forza Italia) per un secondo mandato. Formigoni ottiene il 62.4% mentre la Lega Lombarda riceve il 15.4% delle preferenze, ottenendo dieci consiglieri, tra cui il Presidente del Consiglio regionale della Lombardia Attilio Fontana e l'Assessore alla Cultura e Identit\u00e0 Ettore Adalberto Albertoni. Il capogruppo uscente Corrado Della Torre fautore al Congresso del 1999 di una linea non subalterna al Polo non \u00e8 ricandidato, gi\u00e0 capogruppo dal febbraio 1996 in contrapposizione a Stefano Galli, capogruppo della Lega in Lombardia durante la Giunta del leghista Arrigoni (1994-1995) e nella prima fase della prima Giunta del forzista Formigoni (1995-2000). Al suo posto \u00e8 eletto capogruppo della Lega Lombarda-Lega Nord Padania al Consiglio regionale della Lombardia Davide Boni. La Lega \u00e8 la terza forza della Regione dopo Forza Italia e L'Ulivo.\nNel 2001, con il discreto risultato delle elezioni politiche in cui la Lega Lombarda ottenne mediamente l'11.3% dei consensi con picchi del 17.8% nelle province lombarde orientali nonostante la Lega a livello nazionale non avesse raggiunto la soglia di sbarramento del 4% alcuni dei suoi storici leader entrano nel nuovo Governo presieduto da Silvio Berlusconi dopo la ricostituzione dell'alleanza tra Lega Nord e Polo delle Libert\u00e0 rotto nel 1995: Umberto Bossi \u00e8 nominato Ministro delle Riforme e della Devolution, Roberto Maroni Ministro del Lavoro, Roberto Castelli Ministro della Giustizia mentre Roberto Calderoli divenne Vicepresidente del Senato. Intanto alle Comunali la Lega conferma il trend negativo: al Comune di Milano la Lega Lombarda in sostegno del candidato del centrodestra Gabriele Albertini raccoglie il 4.4% eleggendo 3 consiglieri. Vittoria a Lecco dove il leghista Lorenzo Bodega \u00e8 rieletto con oltre il 60%.\nNel 2002 dopo il calo di consensi registrato dalla Lega Lombarda e della Lega Nord il Segretario nazionale Roberto Calderoli in carica dal 1995 lascia la guida del partito per dedicarsi a tempo pieno alla carica di Vicepresidente del Senato e alla Lega Nord federale. Nuovo segretario della Lega Lombarda sar\u00e0 Giancarlo Giorgetti, giovane Presidente della Commissione Bilancio della Camera fortemente voluto dagli amministratori locali affiancato dal Ministro Roberto Castelli come Presidente nazionale. Alle elezioni amministrative dello stesso anno la Lega Lombarda ritrova slancio: il leghista Aldo Fumagalli \u00e8 rieletto Sindaco di Varese con il 54.4% dei consensi con la Lega Lombarda al 18% come secondo partito e nelle Province di Como e Varese vincono rispettivamente i leghisti Leonardo Ambrogio Carioni (60%) e Marco Reguzzoni (57%). Buoni risultati anche a Busto Arsizio, Cant\u00f9, Cassano Magnago, Crema, Desenzano, Erba Legnano, Meda, Magenta, Pieve Emanuele, Rho e Tradate dove la Lega Lombarda viaggia tra il 6 e l'8% con picchi del 28.5% come a Cassano, paese natale di Bossi.\nNel 2003 trend positivo confermato anche con le comunali dove la Lega Lombarda oscilla tra l'8 e 12 % riuscendo ad eleggere anche alcuni sindaci correndo da sola nei centri pi\u00f9 piccoli o in alleanza con il centrodestra come a Sondrio strappando il Comune al centrosinistra.\nNelle elezioni europee del 2004 la Lega Lombarda subisce qualche perdita di consenso che tuttavia rimane quasi invariato rispetto alle politiche del 2001 (11.2%). Dopo l'esperimento della corsa solitaria nei piccoli centri del 2003 la Lega Lombarda ripropone lo stesso schema per le amministrative 2004 ma registra un calo di consensi come a Bergamo e Cremona portando all'elezione di sindaci del centrosinistra presentatosi unito. Stesso discorso si registra nelle provinciali dove la Lega ha sempre incrementato i suoi consensi rispetto alle comunali ma dove stavolta viaggia piuttosto bassa tra il 9 e il 13% per toccare il 20-22% nelle Province di Bergamo e Lecco. Successo invece nella Provincia di Sondrio dove Fiorello Provera riesce inaspettatamente ad arrivare al ballottaggio e strappare la Provincia agli alleati della Casa delle Libert\u00e0 con il 70% dei consensi.\nNel elezioni regionali del 2005 la Lega Lombarda decide di sostenere nuovamente la candidatura ad un terzo mandato del Governatore della Lombardia Roberto Formigoni (Casa delle Libert\u00e0). Nonostante il crollo del centrodestra in tutta Italia in Lombardia e in Veneto grazie al supporto determinante della Lega la Casa delle Libert\u00e0 riesce a limitare i danni e a vincere. Formigoni viene rieletto per un terzo mandato con il 53.4% mentre la Lega Lombarda riesce a consolidare il suo bacino ottenendo il 15.8% con 11 consiglieri eletti e si ripiazza al terzo posto come partito della Lombardia. A sostegno dell'ottimo risultato il nome dell'ex capogruppo della Lega Nord alla Camera dei Deputati dal 2001 al 2005 Alessandro C\u00e8 gira come nuovo Vicepresidente della Giunta nomina poi affidata dal Presidente Formigoni a Viviana Beccalossi (Alleanza Nazionale). C\u00e8 \u00e8 nominato Assessore alla Sanit\u00e0 mentre Davide Boni va all'Urbanistica e Ettore Adalberto Albertoni confermato alla Cultura. Il leghista Attilio Fontana \u00e8 rieletto Presidente del Consiglio regionale della Lombardia. Massimo Zanello \u00e8 indicato capogruppo del gruppo Lega Lombarda-Lega Nord Padania al Consiglio regionale della Lombardia, incarico che manterr\u00e0 per un anno fino al 2006 quando sar\u00e0 nominato Assessore alla Cultura subentrando ad Ettore Adalberto Albertoni eletto nuovo Presidente del Consiglio lombardo in sostituzione di Fontana, proclamato Sindaco di Varese.\nNel maggio 2006 dopo le elezioni politiche che hanno portato Lega e centrodestra all'opposizione nonostante la Lega Lombarda pur perdendo qualcosa aveva consolidato il suo consenso pari all'11.2% in Lombardia, si vota per il rinnovo del Comune di Milano. La Lega Lombarda sostiene il candidato del centrodestra l'ex Ministro dell'Istruzione Letizia Moratti tuttavia il Caroccio come gi\u00e0 visto nelle scorse elezioni non riesce a radicarsi in citt\u00e0 dopo la vittoria del primo e ultimo Sindaco leghista Marco Formentini nel 1994.La Lega ottiene il 3.7% riuscendo ad eleggere solo 2 consiglieri. Ottimi i risultati ottenuti a Varese dove l'ex Presidente del Consiglio regionale lombardo Attilio Fontana \u00e8 eletto al primo turno il 57.8% con la Lega che ottiene il secondo posto poco sotto al 20% e a Lecco con Antonella Faggi eletta con il 53.5% dei consensi e la Lega Lombarda al 14%. Buoni risultati nei centri piccoli e medi della Lombardia. Nuovamente capogruppo regionale ritorna Stefano Galli, ininterrottamente in regione dal 1990 e gi\u00e0 presidente del gruppo leghista in Regione Lombardia durante la Giunta Arrigoni (1994-1995) e negli ultimi mesi del 1995 all'inizio della VI legislatura, con la prima Giunta Formigoni (1995-2000) poi estromesso da Corrado Della Torre ed ex Presidente Nazionale della Lega Lombarda dal 1999 al 2002.\nNel 2007 con la crisi del centrosinistra la Lega Lombarda si rafforza notevolmente. A Monza \u00e8 eletto Sindaco il leghista Marco Mariani al primo turno con il 53.7% dei consensi con una Lega che tocca il 9% o a Como dove la Lega in sostegno del candidato della Casa delle Libert\u00e0 supera il 10% risultando fondamentale per la vittoria mentre per le rispettive Province i Presidenti uscenti il leghista Leonardo Carioni a Como e il leghista Marco Reguzzoni a Varese sono riconfermati con il 67% con una Lega ormai oltre il 20% come secondo partito. Ma sono nei piccoli e medi centri dell'interland lombardo che la Lega fa il pieno di voti grazie ad accordi con il centrodestra riesce a fare eleggere molti dei suoi sindaci o contribuire alla vittoria degli alleati viaggiando ora tra il 12 e il 18% dei consensi.\nNelle elezioni politiche italiane del 2008 come gi\u00e0 visto nelle elezioni comunali del 2007 la Lega Lombarda rafforza notevolmente il suo consenso passando dall'11.2% del 2006 al 20.8% del 2008 con punte del quasi 30% per le province lombarde. Forte di questo risultato la Lega ormai terzo partito del Parlamento dopo PdL e Pd diventa determinante nella nascita del nuovo Governo: Umberto Bossi torna al Ministero delle Riforme, Roberto Maroni al Ministero dell'Interno, Roberto Calderoli al Ministero della Semplificazione mentre Roberto Castelli \u00e8 nuovo Viceministro alle Infrastrutture. Nel 2008 nuovo avvicendamento alla Presidenza del Consiglio regionale con Albertoni che lascia la politica e il Consiglio per tornare ad insegnare viene eletto nuovo Presidente Giulio Achille De Capitani.\nNelle 2009 la Lega Lombarda mantiene il suo consenso rispetto alle politiche 2008 posizionandosi poco sotto il 20% mentre alle comunali dello stesso anno la Lega risulta fondamentale per la vittoria degli alleati del PdL a Bergamo, Cremona e Pavia mentre nei centri pi\u00f9 piccoli il partito riesce ad eleggere sempre in accordo con il centrodestra alcuni suoi sindaci arrivando anche a toccare il 20% del consenso. I risultati migliori per\u00f2 si registrano nelle elezioni provinciali dove ormai in molte circostanze la Lega Lombarda risulta essere il primo partito staccando anche il pi\u00f9 grande partito del Paese ovvero gli alleati del PdL: a Bergamo l'ex capogruppo della Lega al Senato dal 2001 al 2004 Ettore Pirovano \u00e8 eletto Presidente della Provincia con il 60% dei consensi mentre la Lega Lombarda raggiunge il 35.5% risultando primo partito staccando di oltre 10 punti il Pdl fermo al 22%; a Sondrio il leghista Massimo Sertori \u00e8 eletto Presidente con il 61% mentre la Lega registra il 33% staccando di quasi 5 punti il PdL fermo al 28% mentre a Brescia l'ex Sottosegretario al Tesoro Daniele Molgora della Lega \u00e8 eletto con il 55.5% con la Lega Lombarda al 26.4% poco al di sotto del PdL al 27%.A Cremona, Lecco, Lodi, Monza e Brianza stessa situazione Lega tra il 20 e il 23% poco distante dai maggiori partiti di PdL e Pd risulta fondamentale per far vincere il centrodestra. Alle provinciali di Milano l'alleanza con la Lega che raccoglie il 15% porta il centrodestra a strappare la storica Provincia al centrosinstra dopo un ballottaggio finito 50.2% contro 49.8% per Guido Podest\u00e0, candidato PdL.\nGli anni 2010.\nNelle elezioni regionali italiane del 2010 la Lega Nord dopo aver ottenuto il via libera degli alleati del centrodestra alla candidatura di suoi esponenti alla Presidenza della Regione Piemonte e della Regione Veneto decide di dare il proprio sostegno alla candidatura per un quarto mandato consecutivo alla Presidenza della Regione Lombardia di Roberto Formigoni (PdL). Formigoni viene rieletto per un quarto mandato consecutivo con il 56.1% dei consensi mentre la Lega Lombarda ottiene il risultato pi\u00f9 importante dalla sua fondazione pari al 26.2% dei consensi raddoppiando quasi il valore del 2005 e riuscendo ad eleggere ben 22 consiglieri regionali staccando il principale partito d'opposizione il PD (terza forza a livello regionale di circa tre punti fermo al 22.89% poco sotto agli alleati del PdL primo partito con un vantaggio di sei punti al 31.78%. Il voto porta la Lega Lombarda a diventare la seconda forza politica della Regione Lombardia. Grazie all'ottimo risultato conseguito la Lega assume una rilevanza fondamentale nella composizione del nuovo Consiglio e della nuova Giunta della Regione Lombardia. Andrea Gibelli, ex capogruppo della Lega Nord alla Camera dal 2005 al 2006 \u00e8 nominato dal Presidente Formigoni nuovo Vicepresidente della Regione Lombardia e Assessore all'Industria mentre Davide Boni, ex Assessore regionale all'Urbanistica ed ex capogruppo leghista al Pirellone \u00e8 eletto nuovo Presidente del Consiglio regionale della Lombardia. La Lega ottiene inoltre altri 4 assessorati e un sottosegretariato: Luciano Bresciani, medico di Bossi diventa Assessore alla Sanit\u00e0, Giulio Achille De Capitani, ex Presidente del Consiglio regionale dal 2008 al 2010 diventa Assessore all'Agricoltura, Daniele Belotti, fondatore del Movimento giovanile leghista dei \"Giovani Padani\" diventa Assessore all'Urbanistica e Territorio, Monica Rizzi, unica donna in Giunta, Assessore allo Sport mentre l'ex Assessore alla Cultura ed ex capogruppo leghista in Regione Lombardia Massimo Zanello, non risultato eletto, viene nominato Sottosegretario al Cinema. Stefano Galli \u00e8 nominato nuovamente capogruppo del gruppo Lega Lombarda-Lega Nord Padania al Consiglio regionale della Lombardia.\nBrutto colpo per la Lega Lombarda alle amministrative dello stesso anno: Virginio Brivio, ex Presidente della Provincia di Lecco e candidato del centrosinistra \u00e8 eletto Sindaco di Lecco al primo turno con il 50.2% dei consensi staccando di quasi sei punti il candidato del centrodestra il senatore della Lega Roberto Castelli, Viceministro alle Infrastrutture ed ex Ministro della Giustizia nonch\u00e9 Presidente Nazionale della Lega Lombarda fermo al 44.2% infatti a Lecco la Lega esprimeva il Sindaco da quasi 20 anni mentre il centrodestra governava ininterrottamente da quasi 25. Vittoria invece del centrodestra e della Lega Lombarda a Mantova roccaforte del centrosinistra in Lombardia grazie al supporto di una larga coalizione tra PdL, Lega e UdC.\nNel 2011 con la crisi politica del Governo Berlusconi IV tutta la maggioranza di centrodestra esce punita dalle urne. A Milano per il rinnovo del Comune dopo l'idea da parte della Lega Lombarda di candidare a Sindaco il giovane europarlamentare a capogruppo leghista in Comune Matteo Salvini i leghisti decidono di convergere nuovamente sul Sindaco uscente Letizia Moratti in cambio dell'incarico di Vicesindaco da affidare allo stesso Salvini o al Viceministro Roberto Castelli. Le elezioni vedono la Moratti sconfitta e la vittoria dopo 17 anni del centrosinistra tuttavia la Lega strappa un 9.64% e quattro consiglieri eletti che rappresentano un incremento rispetto alle comunali del 2006 ma un ridimensionamento rispetto alle regionali 2010. A Varese Attilio Fontana \u00e8 costretto al ballottaggio dopo 20 anni in cui la Lega vinceva al primo turno, vincendo con il 54% mentre nelle Province di Mantova e Pavia i candidati leghisti supportati dal PdL sono sconfitti al ballottaggio dal centrosinistra. Sconfitte importanti per la Lega Nord a Gallarate, Rho e Desio dove per\u00f2 decide di non schierarsi con gli alleati del PdL correndo in solitaria raccogliendo mediamente il 26% ma venendo battuta dal centrosinistra unito al ballottaggio.\nNel 2012 con la rottura dell'alleanza storica tra PdL e Lega e gli scandali che hanno coinvolto il partito e il leader Umberto Bossi la Lega esce fortemente penalizzata dal voto comunale. A Como il candidato leghista arriva quinto passando dall'11% al 7% ma la sconfitta pi\u00f9 dura arriva da Monza, sede fortemente voluta dalla Lega delle sezione distaccate di alcuni Ministeri, dove il sindaco uscente il leghista Marco Mariani totalizza l'11.2% dopo essere stato eletto al primo turno con il 53.5%. Pesanti le sconfitte a Buccinasco, Cant\u00f9, Crema, Erba, Desenzano, Legnano, Lissone, Magenta, Meda, Pieve Emanuele, Tradate e Cassano Magnago, paese natale di Bossi con la Lega sotto al 20% fuori dal ballottaggio, dove in molti casi la Lega riesce ad andare al ballottaggio superando il PdL ma viene sconfitta dal centrosinistra che in quelle realt\u00e0 non aveva mai governato.\nIn aprile a seguito delle indagini che l'hanno coinvolta si dimette da Assessore regionale Monica Rizzi.\nIl 2 giugno 2012 si celebra a Bergamo il VIII Congresso Nazionale e si vota il successore di Giancarlo Giorgetti alla Segreteria nazionale della Lega Lombarda. Viene eletto Matteo Salvini, europarlamentare e capogruppo della Lega Nord al Comune di Milano, sponsorizzato dall'ala vicina a Roberto Maroni, con l'80% dei voti contro il 20% del senatore e Sindaco di Lazzate Cesarino Monti, appoggiato dall'ala vicina all'ex Segretario federale Umberto Bossi. Roberto Calderoli viene contestato e attaccato per il suo operato con Berlusconi dall'ex capogruppo in Consiglio regionale della Lombardia Corrado Della Torre che l'ha accusato di aver eseguito il peggior berlusconismo \"col ghigno servile del collaborazionista\"\nIl 2013 si apre all'insegna degli scandali e delle inchieste della magistratura che riguardano sia la famiglia Bossi, sia la Giunta regionale di Formigoni. Il Consiglio regionale per la prima volta nella sua storia viene sciolto anticipatamente, il capogruppo Stefano Galli pesantemente coinvolto negli scandali e nelle inchieste sulla gestione dei fondi del gruppo regionale non viene ricandidato, come pure altri consiglieri uscenti.\nAlle successive elezioni regionali diventa Presidente della Regione Lombardia l'ex ministro dell'Interno e segretario federale della Lega Nord Roberto Maroni che in Consiglio decide di iscriversi al gruppo della \"Lista civica Maroni Presidente\".\nNel dicembre 2013, a seguito dell'elezione di Salvini a Segretario federale della Lega Nord, il vice segretario vicario Stefano Borghesi assume la reggenza per poi essere nominato Commissario facente funzioni, carica che ricopre fino al 18 maggio 2015, quando il Consiglio Federale della Lega Nord nomina nuovo Commissario il parlamentare brianzolo Paolo Grimoldi.\nNel 2015 il congresso nazionale per l'elezione del Segretario in sostituzione di Matteo Salvini inizialmente convocato a Brescia per il 24 maggio 2015, \u00e8 stato annullato il 18 maggio dal Consiglio Federale che ha inoltre disposto la sostituzione del commissario facente funzioni Stefano Borghesi con Paolo Grimoldi che avrebbe dovuto essere uno dei candidati per la segreteria.\nIn ottobre la Giunta Maroni in regione Lombardia \u00e8 scossa dall'arresto dell'esponente di primo piano di Forza Italia, nonch\u00e9 vicepresidente ed assessore alla Sanit\u00e0 Mario Mantovani. Indagato nell'inchiesta \u2018Entourage\u2019 anche il braccio destro del governatore Roberto Maroni, l'assessore regionale al Bilancio (ex senatore della Lega Nord e sindaco di Marcallo con Casone) Massimo Garavaglia.\nIl 21 novembre si celebra a Brescia il Congresso Nazionale e Paolo Grimoldi \u00e8 eletto Segretario per acclamazione.\nIl 2016 si apre a febbraio con un nuovo duro colpo alla giunta Maroni, le manette stavolta colpiscono il numero uno del Carroccio nella sanit\u00e0 lombarda, il presidente della Commissione regionale Sanit\u00e0 ed ex senatore leghista Fabio Rizzi, varesino, braccio destro del governatore Roberto Maroni e g\u00ec\u00e0 segretario provinciale della Lega Nord a Varese. Rizzi \u00e8 il padre della nuova riforma della Sanit\u00e0 in Lombardia approvata lo scorso agosto. In conseguenza dell'inchiesta che ha portato all'arresto dell'esponente leghista in Consiglio regionale \u00e8 presentata dai gruppi di opposizione una mozione di sfiducia contro la giunta Maroni che per\u00f2 viene respinta con 31 voti a favore e 45 contrari.\nl'8 gennaio 2018, a seguito del ritiro di Maroni dalla corsa per le regionali del 4 marzo 2018, il Consiglio Nazionale della Lega Lombarda ha approvato all'unanimit\u00e0 la proposta di Attilio Fontana quale prossimo candidato alla Presidenza della Regione Lombardia in sostituzione di Roberto Maroni.\nIl 4 marzo alle Elezioni regionali in Lombardia del 2018 la Lega Lombarda raggiunge il suo massimo storico con il 29,68% dei voti in regione pari a 1.553.514 voti validi e 28 consiglieri regionali eletti pi\u00f9 il presidente. Attilio Fontana vince con il 49,75% e 2.793.370 voti validi.\nSegretari/Coordinatori nazionali.\nSegretario:\nCoordinatore:"}
{"id": "94356", "revid": "83531", "url": "https://it.wikipedia.org/wiki?curid=94356", "title": "Lega Lombarda", "text": "La Lega Lombarda fu un'alleanza militare che venne costituita tra alcuni comuni dell'Italia settentrionale durante il Medioevo. Anche se, teoricamente, si tratt\u00f2 sempre dello stesso soggetto rinnovato in occasione delle minacce alle libert\u00e0 comunali, tipicamente si parla di due differenti Leghe, per differenziare il periodo in cui la Lega combatt\u00e9 contro Federico I Barbarossa da quello in cui combatt\u00e9 contro Federico II di Svevia.\nPur avendo come finalit\u00e0 preponderante quella militare, la Lega ebbe anche un proprio governo stabile, ritenuto uno dei primi esempi confederali d'Europa.\nStoria.\nLa prima Lega Lombarda.\nLa prima Lega Lombarda fu costituita, secondo la tradizione, il 7 aprile 1167 presso l'abbazia di Pontida, dove venne suggellata dall'omonimo e leggendario giuramento. Le municipalit\u00e0 fondatrici della Lega Lombarda furono Milano, Lodi, Ferrara, Piacenza e Parma. Il 1 \u00ba dicembre 1167 l'alleanza venne allargata grazie alla fusione con la Lega Veronese e per la partecipazione di altri comuni dell\u2019Italia settentrionale (allora definita \"Lombardia\" nella sua totalit\u00e0), che port\u00f2 la Lega a raggiungere prima le 26, e poi le 30 municipalit\u00e0, tra cui Crema, Cremona, Mantova, Bobbio, Bergamo, Brescia, Genova, Bologna, Padova, Modena, Reggio nell'Emilia, Treviso, Venezia, Novara, Tortona, Vercelli, Vicenza e Verona.\nLa Lega venne formata per contrastare Federico I \"Barbarossa\", imperatore del Sacro Romano Impero, nel suo tentativo di restaurare l'influenza imperiale nell'Italia settentrionale. In questo disegno politico il Barbarossa fu spalleggiato anche da due citt\u00e0 lombarde che non fecero mai parte, se non sporadicamente, della Lega: Pavia e Como. Federico reclam\u00f2 il controllo diretto sull'Italia Settentrionale alla dieta di Roncaglia (1158), invadendo la penisola italiana a pi\u00f9 riprese con l'obiettivo di ristabilire il potere imperiale e di punire le municipalit\u00e0 ribelli. La Lega godeva del supporto di papa Alessandro III, anch'egli desideroso di veder declinare il potere imperiale in Italia. La citt\u00e0 di Alessandria, fondata in Piemonte dalla Lega Lombarda, prese il suo nome proprio dal Pontefice e nacque come fortezza antimperiale ai confini del marchesato del Monferrato, alleato del Barbarossa.\nNella battaglia di Legnano del 29 maggio 1176, Federico Barbarossa venne sconfitto dalle truppe della Lega Lombarda, che nell'occasione erano capitanate da Guido da Landriano (secondo le credenze popolari, le truppe comunali furono invece guidate dal condottiero lombardo leggendario Alberto da Giussano). Dopo la decisiva sconfitta di Legnano, l'imperatore accett\u00f2 un armistizio di sei anni (la cosiddetta tregua di Venezia), fino alla pace di Costanza, in seguito alla quale i comuni medievali dell'Italia settentrionale accettarono di restare fedeli all'Impero in cambio della piena giurisdizione locale sui loro territori.\nGiorgio Giulini riporta nelle sue \"Memorie\" che lo storico lodigiano Morena vide personalmente nel 1160 il Carroccio di Milano, simbolo dell'autonomia comunale, su cui svettava \u00abun grandissimo vessillo bianco con la croce rossa\u00bb, stendardo che comparve anche sul Carroccio utilizzato nella battaglia di Legnano. La Lega Lombarda scelse infatti come vessillo lo stendardo bianco crociato di rosso di Milano.\nLa Lega Lombarda venne rinnovata nel 1198 e nel 1208 durante le guerre tra Ottone IV e Filippo di Svevia.\nLa seconda Lega Lombarda.\nSfruttando la prerogativa, concessa da Federico I, di adottare lo strumento della Lega per ragioni di difesa, alcuni comuni decisero di costituire una seconda Lega Lombarda. Dopo mesi di trattative segrete, favorite da papa Onorio III, il 2 marzo 1226 i delegati di Milano, Bologna, Piacenza, Verona, Brescia, Faenza, Mantova, Vercelli, Lodi, Bergamo, Torino, Alessandria, Vicenza, Padova e Treviso si riunirono nella chiesa di San Zenone a Mosio, oggi frazione di Acquanegra sul Chiese, stabilendo un'alleanza militare che sarebbe dovuta durare 25 anni. Sempre grazie all'intervento papale, alla seconda Lega aderirono anche i conti di Biandrate, Bonifacio II marchese di Monferrato, Crema e Ferrara, e in un secondo momento, nel 1227, anche Vigevano.\nA Cortenuova l'esercito della Lega Lombarda fu quasi completamente annientato. Federico II in seguito alla schiacciante vittoria, fece un ingresso trionfale nella citt\u00e0 alleata di Cremona il 1\u00ba dicembre, portando come trofeo il Carroccio, ormai privo di ornamenti, trainato dall'elefante di Cremona bardato a festa e sul quale era legato Pietro Tiepolo (figlio del doge di Venezia Iacopo Tiepolo, podest\u00e0 di Milano nel 1237). Il suo destino era ormai segnato: Federico II lo rinchiuse in diverse prigioni della Puglia e alla fine decise di metterlo al patibolo, scatenando l'odio profondo della Repubblica di Venezia. Il Carroccio, accompagnato da una missiva, fu comunque inviato a Roma al Pontefice, da sempre protettore dei guelfi, per attestare la potenza dell'Impero e sobillare il partito ghibellino. Esso fu accolto trionfalmente ed esposto in Campidoglio. Federico ad ogni modo intim\u00f2 che al manufatto venisse riservato ogni onore e fosse opportunamente conservato.\nLa Lega Lombarda si sciolse, Lodi, Novara, Vercelli, Chieri e Savona si sottomisero al potere imperiale, mentre Amedeo IV di Savoia e Bonifacio II del Monferrato riconfermarono la loro adesione alla causa ghibellina: Federico II era all'apice della sua potenza in Italia. Milano, che non fu assediata da Federico II (la citt\u00e0 era ora molto debole dal punto di vista militare), si arrese all'Imperatore e si offr\u00ec di firmare una pace, ma le pretese dell'Imperatore spinsero i milanesi a una nuova resistenza.\nIl governo.\nOltre ad essere un'alleanza militare la Lega Lombarda fu uno dei primi esempi di sistema confederale nel mondo dei Comuni. Infatti la Lega aveva un consiglio distinto da quello dei suoi membri, denominato \"universitas\", composto da rappresentanti nominati dai singoli comuni e che deliberavano, a maggioranza, in vari campi come l'ammissione di nuovi membri, la guerra e la pace con l'Imperatore, poteri che con gli anni aumentarono sempre di pi\u00f9, tanto che l'universitas ottenne poi potere normativo, impositivo e giudiziario, sistema assimilabile a quello di un'odierna repubblica direttoriale.\nSe nel primo periodo della Lega i comuni avevano poca voce in capitolo negli affari confederali e i membri dell\"'universitas\" erano indipendenti, nel secondo periodo i comuni ottennero una certa influenza, che per\u00f2 vide come contrappeso un maggiore impegno in politica comunale dei consiglieri. Inoltre la Lega abol\u00ec i dazi, costituendosi dunque come unione doganale."}
{"id": "94358", "revid": "838137", "url": "https://it.wikipedia.org/wiki?curid=94358", "title": "Lega Lombarda - Alleanza Nord", "text": "La Lega Lombarda - Alleanza Nord \u00e8 stata una lista elettorale italiana formata in occasione delle elezioni europee del 1989 dai principali movimenti autonomistici dell'Italia settentrionale.\nLa lista fu costituita il 17 febbraio 1989 e vedeva come partecipanti la Lega Lombarda, la Liga Veneta, Alleanza Toscana, Piemont Autonomista, Uniun Ligure e Lega Emiliano-Romagnola.\nIn queste elezioni la lista ottenne l'1,83% dei voti e 2 seggi, Luigi Moretti e Francesco Speroni, entrambi della Lega Lombarda.\nL'alleanza fu il primo passo del processo federativo che nel febbraio 1991 sfocer\u00e0 nella creazione della Lega Nord."}
{"id": "94359", "revid": "253269", "url": "https://it.wikipedia.org/wiki?curid=94359", "title": "George Pan Cosmatos", "text": "Biografia.\nNato a Firenze da una famiglia greca, crebbe in Egitto e a Cipro ma complet\u00f2 i suoi studi a Londra, alla London Film School. Gir\u00f2 i suoi primi film in Italia, per poi stabilirsi a Hollywood dove diresse film come \"\" (1985) e \"Cobra\" (1986), entrambi con Sylvester Stallone come protagonista. Proprio con il secondo \"Rambo\", Cosmatos ottenne una candidatura al Golden Raspberry Awards del 1985, ma, nonostante la tiepida accoglienza della critica, il film fu un grande successo commerciale.\nAutore di film spettacolari e solidi, fra i suoi principali successi si annoverano \"Cassandra Crossing\" (1976) e \"Tombstone\" (1993), un film western su Doc Holliday e Wyatt Earp. Nel 1997 gir\u00f2 il suo ultimo film, \"Shadow Program - Programma segreto\", un thriller politico con rimandi a \"I tre giorni del condor\" di Sydney Pollack.\nMor\u00ec nel 2005 per un tumore ai polmoni.\nVita privata.\nSuo figlio Panos Cosmatos \u00e8 un regista; tra i vari film ha diretto \"Mandy\" (2018)."}
{"id": "94360", "revid": "125420310", "url": "https://it.wikipedia.org/wiki?curid=94360", "title": "Liga Veneta", "text": "La Liga Veneta (\"\u0141iga V\u00e8neta\", \u0141V), il cui nome completo oggi \u00e8 Liga Veneta per Salvini Premier, \u00e8 un movimento federalista e autonomista, fondato, \"de facto\" nel 1979 e \"de iure\" nel 1980 a Padova da quattordici soci con l'obiettivo della e federalismo fiscale. Fu il primo movimento del genere, essendo nato due anni prima della Lega Lombarda, inizialmente denominata \"Lega Autonomista Lombarda\". Esiste, attualmente, come articolazione territoriale regionale della Lega.\nStoria.\nLa Liga Veneta fu costituita \"de facto\" nel 1979, il suo primo congresso si terr\u00e0 il 9 dicembre 1979 a Recoaro Terme presso il Gran Caf\u00e8 Municipal. Si costituir\u00e0 poi ufficialmente il 16 gennaio 1980 a Padova, presso lo studio del notaio Giovanni Battista Todeschini da 14 soci fondatori: l'ideologo del movimento Achille Tramarin docente liceale di Storia dell'Arte di Padova, Michele Gardin di Santa Giustina in Colle, Luigi Ghizzo di Farra di Soligo, Bruno Da Pian di Venezia, Patrizio Caloi di Erb\u00e8, Paolo Bergami di Padova, Giuseppe e Giannico Faggion di Quinto Vicentino, Agostino Alba (mandato al posto del fratello Toni Alba impegnato altrove per raggiungere il numero legale) di Vicenza, Rino Basaldella di Venezia, Valerio Costenaro di Marostica, Luigi Fabris di Conegliano, Guido Marson di Gorgo al Monticano e Marilena Marin di Conegliano. Mancher\u00e0 il futuro marito della Marin, Franco Rocchetta, personalit\u00e0 importante all'interno della Liga nella sua prima fase e membro del direttivo della apolitica Societ\u00e0 filologia veneta.\nA questi vanno equiparati, agli effetti legali, altri 7 Soci Fondatori \"cooptati\" con atto successivo. Alle elezioni per il Consiglio regionale nello stesso anno ebbe circa 13.000 voti, pari allo 0,47%.\nNelle elezioni politiche italiane del 1983 il partito elesse un deputato (Achille Tramarin) e un senatore (Graziano Girardi), i quali vennero tuttavia presto estromessi dal partito. \nIl 1985 vide l'ingresso della Liga Veneta nel Consiglio regionale: 3,73% e due consiglieri: Ettore Beggiato (che avrebbe poi fondato l'Unione del Popolo Veneto) e Franco Rocchetta.\nLe elezioni politiche italiane del 1987 videro la Liga Veneta alleata col movimento \"Pensionati Uniti\" dell'ex missino Stefano Menicacci: nonostante un exploit elettorale (quasi 300.000 voti, raccolti per\u00f2 anche fuori dal Veneto) la lista non ebbe alcun eletto.\nNel 1989 Franco Rocchetta e sua moglie Marilena Marin (segretario nazionale dal 1984 al 1994) formarono un'alleanza con la Lega Lombarda per le elezioni europee di quell'anno.\nNell'autunno del 1989 la Liga Veneta fu uno dei movimenti fondatori della Lega Nord costituita con atto notarile a Bergamo. Primo presidente federale fu Marilena Marin. In seguito al primo congresso federale di Pieve Emanuele, febbraio 1991, Franco Rocchetta divent\u00f2 presidente federale del nuovo movimento. Intanto si erano svolte le elezioni regionali del 1990, in cui la Liga Veneta sal\u00ec al 5,91% e a tre consiglieri.\nIl successo della Lega Nord alle elezioni politiche del 1992 fu dovuto anche al contributo del Veneto: qui divenne il secondo partito a livello regionale dopo la DC ed elesse otto deputati e quattro senatori. Nel 1993, con la nuova legge elettorale che prevedeva l'elezione diretta del sindaco, s'impossess\u00f2 di molte amministrazioni locali, mancando per\u00f2 il comune di Venezia, dove il candidato della sinistra Massimo Cacciari sconfisse il leghista Aldo Mariconda al ballottaggio.\nAlle elezioni del 1994 la Lega Nord-Liga Veneta increment\u00f2 ancora la sua pattuglia parlamentare grazie all'alleanza del Polo delle Libert\u00e0, vittoriosa in tutti i collegi uninominali tranne a Venezia-Mira. Alle successive elezioni europee Marilena Marin fu eletta al parlamento di Strasburgo. Il risultato per\u00f2 fu considerato deludente, e contribu\u00ec alla rottura di Rocchetta e della Marin con Umberto Bossi, avvenuta in luglio. Stefano Stefani fu eletto presidente federale della Lega Nord, mentre l'ex rautiano Fabrizio Comencini divent\u00f2 segretario nazionale della Liga Veneta.\nIn occasione delle elezioni regionali in Veneto del 1995, la Lega Nord-Liga Veneta candid\u00f2 a presidente della giunta Alberto Lembo, che si piazz\u00f2 terzo dopo il forzista Giancarlo Galan e il popolare Ettore Bentsik. La lista ottenne il 16,71% e nove consiglieri.\nNelle elezioni politiche italiane del 1996, quando la Lega Nord raggiunse il suo massimo storico elettorale (10,1%), la Liga Veneta divenne la sezione nazionale pi\u00f9 forte con il 29,7% dei voti. Nonostante gli ottimi risultati, le incomprensioni tra Bossi e Comencini (il quale contestava lo squilibrio tra lombardi e veneti nel movimento, e chiedeva di poter entrare a far parte della giunta regionale di Galan) portarono quest'ultimo a fondare un nuovo partito, la Liga Veneta Repubblica (successivamente Veneti d'Europa). Gian Paolo Gobbo fu eletto nuovo segretario nazionale.\nAlle elezioni regionali in Veneto del 2000, dopo i deludenti risultati elettorali del 1999, il partito, che appoggiava la riconferma di Galan, ricevette il 12% delle preferenze, ottenendo sette consiglieri, tra cui il Presidente del Consiglio Enrico Cavaliere e due assessori Marino Finozzi ed Ermanno Serrajotto; i Veneti d'Europa raggiunsero il 2,5% e il Fronte Marco Polo l'1,2%. I due partiti si fusero nel 2001 nella Liga Fronte Veneto (poi tornata al nome originario di Liga Veneta Repubblica).\nNel 2002, dopo un deludente risultato alle elezioni politiche (minimo storico dall'adesione alla Lega Nord: 10,2%), Luca Zaia vinse le elezioni provinciali di Treviso senza l'appoggio di Forza Italia e Alleanza Nazionale. Anche Manuela Dal Lago fu riconfermata alla guida della Provincia di Vicenza.\nNel elezioni regionali in Veneto del 2005 la \u0141iga Veneta-Lega Nord raggiunse il 14,7% dei voti \u2014nonostante la concorrenza di Progetto Nordest (5,6%) e Liga Fronte Veneto (1,2%), portando Marino Finozzi alla presidenza del Consiglio Regionale, Luca Zaia alla vice-presidenza della Regione e Flavio Tosi all'assessorato della Sanit\u00e0.\nNel maggio 2007, Flavio Tosi venne eletto sindaco di Verona al primo turno con il 60,7% dei consensi, strappando il comune al centro-sinistra. La Liga Veneta e la lista \"Tosi sindaco\" ottenerono congiuntamente il 28,2% dei voti.\nNelle elezioni politiche italiane del 2008 la Liga Veneta (che come sezione nazionale della Lega Nord si \u00e8 presentata alle elezioni sotto le insegne \"Lega Nord - Padania\") si avvicina al suo massimo storico del 1996, ottenendo il 27,1% a livello regionale. In conseguenza di questo ottimo risultato, per la prima volta un leghista veneto, Luca Zaia, viene nominato ministro delle politiche agricole alimentari e forestali.\nNelle elezioni regionali in Veneto del 2010 il centrodestra decide di non riconfermare per un quarto mandato il Presidente uscente Giancarlo Galan (PdL). La Liga Veneta allora propone di candidare in accordo con gli alleati del PdL l'attuale Ministro della Politiche Agricole ed ex vicepresidente della Regione Veneto Luca Zaia. Il giorno delle elezioni la Liga Veneta ottiene il risultato pi\u00f9 importante dall'anno della sua fondazione: Zaia \u00e8 eletto Presidente del Veneto con il 60.1% (Galan nel 2005 ottenne il 50.5% mentre nel 2000 il 54.2%) dei voti staccando il principale avversario Giuseppe Bortolussi candidato del centrosinistra e segretario della Cgia di Mestre, fermo al 29.1%. La Liga si conferma primo partito regionale al 35.15% superando di circa dieci punto il secondo partito pi\u00f9 votato, il Pdl al 24.7 ed eleggendo ben 18 consiglieri regionali.\nIl 7 maggio 2012 Flavio Tosi \u00e8 rieletto Sindaco di Verona ottenendo al primo turno il 57% delle preferenze. Tosi \u00e8 stato appoggiato dalla Liga Veneta e da una serie di liste a questa collegate. La Liga Veneta ha ottenuto il 10,72% piazzandosi al terzo posto dopo il Pd come partito pi\u00f9 grande di Verona mentre la lista \"Civica per Verona Tosi Sindaco\" ha ottenuto il 37,23% dei consensi eleggendo 17 consiglieri comunali su 33 totali.\nIl 3 giugno 2012 si vota il successore di Gian Paolo Gobbo alla segreteria della Liga veneta. Viene eletto Flavio Tosi, gi\u00e0 Presidente della Liga, sponsorizzato dall'ala vicina a Roberto Maroni, con il 57% dei voti contro il 42% di Bitonci.\nA seguito dell'espulsione dal partito del segretario Flavio Tosi all'inizio del 2015, dopo un periodo di commissariamento con l'on. Gianpaolo Dozzo, \u00e8 stato eletto segretario nazionale nel febbraio 2016 Gianantonio (Toni) Da Re, ex sindaco leghista di Vittorio Veneto ed ex segretario della Liga veneta-Lega Nord per la provincia di Treviso.\nRisultati elettorali.\nSono riportati solo quelli precedenti alla costituzione della Lega Nord."}
{"id": "94369", "revid": "1534511", "url": "https://it.wikipedia.org/wiki?curid=94369", "title": "Matematica finanziaria", "text": "La matematica finanziaria (anche conosciuta come finanza matematica o finanza quantitativa) \u00e8 quella parte della matematica applicata che viene dedicata allo studio dei problemi concernenti la finanza e in generale le operazioni legate ad investimenti economici.\nIntroduzione.\nNel passato, la Matematica finanziaria si interessava generalmente di operazioni connesse con il credito bancario o privato e si indicava come Teoria del Credito.\nOra il campo di influenza si \u00e8 notevolmente ampliato ed \u00e8 compreso sotto il nome di \"applicazioni di matematica finanziaria\" quel vasto complesso di problemi relativi alle determinazioni, valutazioni di fatti economici non necessariamente legati al credito, come ad esempio la scelta degli investimenti, la valutazione finale del risultato economico ottenuto dall'impiego di capitali nella produzione, ecc.\nDiremo, per offrire una definizione, se non completa univoca, che \"\u00abla matematica finanziaria \u00e8 quella branca della matematica applicata che si occupa di operazioni economico-finanziarie\u00bb\". Per \"operazioni economico-finanziarie\" si intendono tutte le operazioni economiche che hanno per oggetto l'impiego di uno o pi\u00f9 capitali monetari o riconducibili a una valutazione monetaria.\nSoggetti coinvolti.\nNelle operazioni finanziarie agiscono tre \"soggetti\":\nI due soggetti dell'operazione fisicamente possono essere rappresentati da due o pi\u00f9 persone. Agli effetti pratici coloro che dispongono dei capitali rappresenteranno una \"parte\" e coloro che accettano i capitali per l'impiego la \"controparte.\"\nTipi di operazioni finanziarie.\nAbbiamo pertanto nelle operazioni finanziarie almeno due azioni od obbligazioni finanziarie: prestazione e controprestazione:\nL'operazione finanziaria pu\u00f2 essere caratterizzata da una sola prestazione, iniziale, e una sola controprestazione, finale (\"operazione finanziaria semplice o elementare\"), oppure da pi\u00f9 prestazioni, di cui una almeno iniziale e le altre nel corso dell'operazione, e da pi\u00f9 controprestazioni, di cui almeno una alla fine dell'operazione e le altre in periodo antecedente (\"operazione finanziaria complessa\").\nA seconda che le prestazioni e le controprestazioni si verifichino con \"certezza\", cio\u00e8 non condizionate, oppure il loro verificarsi dipenda dall\"'avverarsi di eventi legati al caso\" si classificano le operazioni in \"certe\" ed \"aleatorie\" . Alcune nozioni vengono applicate ai giochi di abilit\u00e0 e premi (come ad esempio scommesse sportive) attraverso combinazioni, probabilit\u00e0, rendite, matrici, permutazioni e disposizioni. \u00c8 applicata anche in ambito medico-sanitario.\nEquilibrio finanziario.\nComunque siano le operazioni, semplici o complesse, certe o aleatorie, debbono per\u00f2 svolgersi in modo che sia salvo l'equilibrio finanziario fra le parti in gioco, intendendo che \u00ab\"un'operazione finanziaria \u00e8 in equilibrio se il valore delle prestazioni e il valore delle controprestazioni, riferiti ad uno stesso istante, sono uguali\"\u00bb (Principio di equivalenza finanziaria).\nConsiderando la possibile aleatoriet\u00e0 e complessit\u00e0 di un'operazione finanziaria, \u00e8 logico quindi dire che la sua valutazione sia diversa a seconda dell'entit\u00e0 dei capitali investiti, dell'intervallo temporale in cui l'operazione si verifica e dal suo grado di certezza.\nArgomenti principali.\nInteresse e montante.\nL'interesse \u00e8 il compenso che spetta a colui che concede in prestito un capitale, rinunciando per un certo periodo di tempo al suo utilizzo.\nIl capitale prestato \u00e8 detto iniziale, e la percentuale dell'iniziale che va pagata annualmente come interesse \u00e8 detta tasso di interesse. Il tasso di interesse si pu\u00f2 anche definire come l'interesse maturato sull'unit\u00e0 di capitale prestato per unit\u00e0 di tempo.\nL'usura \u00e8 la pratica consistente nel fornire prestiti a tassi di interesse esorbitanti, socialmente contestabili e tali da rendere il loro rimborso difficile o addirittura impossibile, spingendo perci\u00f2 il debitore ad accettare condizioni sempre pi\u00f9 pesanti poste dal creditore.\nLa somma del capitale e dell'interesse d\u00e0 luogo al montante. Il montante pu\u00f2 essere definito come l'importo spettante a colui che ha prestato il denaro alla fine dell'operazione.\nNel corso della storia l'interesse \u00e8 stato visto in diverse accezioni:\nNel medioevo la religione cristiana e quella islamica vietarono ai propri fedeli di prestare soldi con interesse. I teologi cristiani, in particolare, lo consideravano un abuso nei confronti del povero. Non autorizzavano l'interesse che in tre casi:\nSuccessivamente, nell'et\u00e0 moderna, con l'aprirsi dei commerci, dei mercati, delle rotte transoceaniche, l'eccezione \u00e8 diventata la regola. \nPer la religione ebraica, invece, il prestito ad interesse non era considerato peccato, pur essendone proibita la pratica nei confronti di altri ebrei.\nLa posizione dello Stato Italiano e in generale degli stati moderni \u00e8 comunque quella di ammettere la pratica del prestito con interesse, a patto di applicare un tasso al di sotto di un livello massimo detto tasso usuraio, individuato o individuabile dalla legge.\nRegimi di capitalizzazione.\nCapitalizzazione semplice.\nLa capitalizzazione consiste nel determinare gli interessi scaturiti dal prestito di una somma di denaro. La capitalizzazione semplice si chiama cos\u00ec perch\u00e9 l'interesse viene calcolato sempre sul capitale iniziale secondo la formula iniziale:\nformula_1\nAl momento della riscossione l'interesse viene sommato al capitale, diventando montante secondo questa nuova formula:\nformula_2\nPertanto l'interesse \u00e8 proporzionale a:\nCapitalizzazione composta.\nNella capitalizzazione composta il capitale al tempo \"t\" \u00e8 pari al montante al tempo \"t-1\". Il montante al tempo 0 \u00e8 pari al capitale iniziale \"C\". Di conseguenza gli interessi al tempo \"t\" sono dati dal calcolo dell'interesse sul montante al tempo \"t-1\".\nIndicato con \"C\" il capitale al tempo t=0 e con \"i\" il tasso d'interesse, il montante \"M\" \u00e8 definito dalla seguente relazione di ricorrenza:\n\"formula_3\"\n\"formula_4\"\nDa questa si deriva facilmente la seguente formula chiusa:\n\"formula_5\""}
{"id": "94370", "revid": "92920", "url": "https://it.wikipedia.org/wiki?curid=94370", "title": "Joe Strummer", "text": "Fu uno dei membri del gruppo punk rock The Clash, nel quale ricopriva il ruolo di cantante e chitarrista ritmico, oltre che autore dei testi assieme al chitarrista Mick Jones; altre sue esperienze musicali includono gli 101'ers, i Pogues e i Mescaleros, con cui lavor\u00f2 fino all'improvvisa morte per infarto nel 2002. In seguito amici e parenti fondarono la \"The Joe Strummer Foundation\", per promuovere la nuova musica e mantenere intatta la memoria ed il pensiero di Strummer.\nBiografia.\nDall'infanzia alla formazione dei Clash (1952 - 1976).\nLe origini.\nJohn Graham Mellor nacque ad Ankara, in Turchia, il 21 agosto del 1952, secondogenito dei due figli di Ronald Mellor, un diplomatico inglese, nato a Lucknow (al secolo nell'allora Raj britannico, attualmente parte dello stato indiano dell'Uttar Pradesh) e di origini in parte ebraico-tedesche per parte di padre ed in parte armene per quella di madre, e di Anna Mackenzie, un'infermiera scozzese originaria di Bonar Bridge (nelle Highlands scozzesi). A causa dei frequenti trasferimenti del padre, crebbe e studi\u00f2 in diversi Paesi prima del rientro della famiglia in pianta stabile nel Regno Unito: all'et\u00e0 di due anni pass\u00f2 dalla Turchia all'Egitto (Il Cairo), poi in Messico (Citt\u00e0 del Messico), in Germania (Bonn) e infine, all'et\u00e0 di nove anni, il trasferimento definitivo in Inghilterra, a pochi chilometri da Londra.\nJoe non amava molto la vita scolastica e cerc\u00f2 di evadere ascoltando musica (con i suoi compagni di camera ascoltava sempre i Beatles, i Rolling Stones e gli Who). Fu proprio a scuola, infatti, che incominci\u00f2 ad amare la musica, sebbene non fosse interessato a suonarla (credeva infatti che fosse un talento donato solo a persone \"divine\" come Pete Townshend degli Who, uno dei suoi compositori preferiti).\nProprio a scuola, nel 1964, all'et\u00e0 di 11 anni, Joe sent\u00ec \"Not Fade Away\" dei Rolling Stones nella sala del suo collegio situato nella campagna inglese, ed ebbe una rivelazione.\nGuardare Mick Jagger che si agitava dentro alla televisione in bianco e nero della scuola, un sabato a pranzo, ispir\u00f2 il giovane John Mellor a diventare cantante di uno dei pi\u00f9 grandi gruppi musicali della storia degli anni settanta e del punk rock.\nNel 1965, in occasione di una visita per vedere i genitori, Joe compr\u00f2 un EP di Chuck Berry, in cui era contenuta una versione della canzone \"Roll Over Beethoven\", canzone che gi\u00e0 conosceva perch\u00e9 faceva parte dell'album dei Beatles, With the Beatles. In questo modo Joe scopr\u00ec il R'n'B e il blues, capendo le radici pi\u00f9 profonde del rock'n'roll.\nLa sua grande passione per la letteratura e specialmente per George Orwell lo portano ad avere una spiccata abilit\u00e0 nel comporre testi.\nNel luglio del 1970, suo fratello maggiore David, un personaggio con idee politiche di estrema destra e un particolare interesse per l'esoterismo, si toglie la vita dopo aver fatto perdere le proprie tracce alla famiglia per tre giorni. Joe resta sconvolto dalla sua improvvisa morte (\u00e8 lui, infatti, che ne identifica il corpo alla polizia), al punto da costringerlo ad andare via di casa per vivere sulla strada.\nNel 1971, divenne un vegetariano e tale rimase fino alla morte.\nGli esordi musicali.\nIl primo strumento suonato da Joe fu un basso artigianale costruito da Pablo LaBritain, il batterista dei 999. Dopo aver lasciato la scuola diviene amico di un busker, cio\u00e8 un musicista di strada, il quale lo convince a imparare a suonare la chitarra. Joe lo emula cominciando anche lui a suonare per le strade di Londra assumendo il soprannome di \"Woody\" (in onore del musicista Woody Guthrie). Successivamente suona l'ukulele al seguito del violinista folk Tymon Dogg, suo futuro compagno nei 101'ers per varie citt\u00e0 d'Europa, tra cui anche Parigi. Entra a far parte prima dei Vultures, banda dell'istituto d'Arte al quale si era iscritto, la Newport Art School. Successivamente dei 101'ers, gruppo di rock'n'roll con i quali divideva una casa occupata. Ottenne un discreto successo nei pub di Londra e fece emergere il suo carattere di \"frontman\". In seguito si affibbia il soprannome di \"Strummer\" (dal verbo \"to strum\" e quindi \"strimpellatore\"), a causa della tecnica chitarristica piuttosto rozza e rinnega il precedente soprannome di Woody. In quel periodo scopr\u00ec l'esistenza di un mondo musicale che stava cominciando a formarsi, e a cui lui avrebbe preso parte pienamente, il Punk. Jiving Al Jones (amico di Joe durante la giovent\u00f9) testimonia come il cambiamento di Joe non fosse stato solo nel nome, ma anche nel modo di pensare e di relazionarsi con le altre persone; infatti and\u00f2 a vederlo a un concerto (al Red Cow di Hammersmith) e le sue impressioni furono:\nNel pubblico dello stesso concerto erano presenti anche delle persone che con lui avrebbero formato i Clash, Mick Jones e Paul Simonon. Erano andati al concerto per capire se Joe era realmente il cantante che stavano cercando.\nDei suoi anni coi 101'ers rimane l'album \"Elgin Avenue Breakdown\", uscito postumo (cinque anni dopo lo scioglimento della band) nel 1981 e ripubblicato nel 2005 con sette brani inediti in pi\u00f9.\nI Clash (1976-1985).\nDopo aver assistito nel 1976 a un concerto dei Sex Pistols, rimane folgorato dal punk e poco tempo dopo, sollecitato dall'ultimatum di Bernie Rhodes, manager dei futuri Clash, accetta di diventare cantante del complesso che lo porter\u00e0 al successo planetario. I Clash in quel periodo erano formati da Mick Jones (voce e chitarra), Paul Simonon (basso), e Keith Levene (chitarra), che rimase nel gruppo per pochi mesi e partecipando alla realizzazione di una sola canzone (\"What's My Name?\", contenuta nel primo album). Joe incontr\u00f2 per la prima volta Mick e Paul gioved\u00ec 13 maggio 1976, in un ufficio di collocamento dove Jones era andato per ritirare il sussidio di disoccupazione, ma non fu scambiata alcuna parola tra i futuri membri del gruppo; Paul e Mick furono sorpresi di vedere il cantante degli 101'ers nella fila accanto alla loro, e notarono che Joe cominci\u00f2 a fissarli, in seguito Strummer dichiar\u00f2 che quel giorno aveva pensato di creare una rissa con gli altri due. In seguito si verificarono altri sporadici incontri tra Simonon, Jones e Strummer; ma l'incontro pi\u00f9 significativo avvenne il 25 maggio durante un concerto dei Sex Pistols (una band che in seguito divenne una delle principali del movimento punk insieme ai Clash), Joe venne avvicinato da Bernard Rhodes, manager di un gruppo che voleva fargli incontrare. Pochi giorni dopo Joe fu fermato ancora da Rhodes che era assieme a Levene, il manager concesse a Strummer 48 ore di tempo per decidere se essere dentro o fuori dal gruppo. Probabilmente Mick e Paul non erano a conoscenza della proposta fatta da Rhodes a Joe; ma il cantante accett\u00f2 e si incontrarono marted\u00ec 1\u00ba giugno 1976. Quando Rhodes introdusse Joe nell'edificio dove era stato prefissato l'incontro, si trov\u00f2 davanti Mick Jones e Paul Simonon che furono entrambi sorpresi nel scoprire che il cantante portato dal manager era proprio la persona con cui era quasi scoppiata una rissa poco meno di un mese prima.\nNel 1977, i Clash realizzano il loro primo album: \"The Clash\", con Terry Chimes alla batteria, che in seguito venne escluso dal gruppo. L'album divenne uno dei principali del movimento punk; e contiene canzoni che divennero veri e propri inni di protesta, come \"White Riot\" (il primo singolo del gruppo), \"Remote Control\" e \"London's Burning\". Il secondo album fu \"Give 'Em Enough Rope\" (tradotto, \"Date loro abbastanza corda\") pubblicato e registrato nel 1978, e alla batteria presentava Nick \"Topper\" Headon, che divenne il batterista vero e proprio del gruppo e vi rimase fino al 1982. L'entrata di Topper port\u00f2 il gruppo verso un livello musicale pi\u00f9 alto. L'album contiene un minor numero di canzoni rispetto al primo, ma la musica conserva una base fortemente politica e di protesta. \"London Calling\" fu il titolo dell'album che il gruppo pubblic\u00f2 nel 1979, e che prende il nome dall'omonima canzone. \"London Calling\" \u00e8 uno degli album pi\u00f9 interessanti di tutti i tempi e presenta una notevole commistione di stili musicali, dimostrando la notevole bravura e versatilit\u00e0 dei Clash, portando il gruppo a un livello di notoriet\u00e0 mondiale.\nNel 1980 pubblicarono \"Sandinista!\" un triplo album venduto al prezzo di un doppio, contenente una grande mole di brani e stili musicali. Infine venne realizzato \"Combat Rock\" nel 1982. In seguito venne pubblicato un altro album sotto il nome del gruppo, ma con una formazione diversa, \"Cut the Crap\", nel 1985.\n\"London Calling\" e \"Sandinista!\", in particolare, sono vere e proprie pietre miliari della storia del rock.\nIn questi lavori sono mescolati generi diversi: il punk dei primi due dischi viene pian piano integrato con contaminazioni reggae, rockabilly funk, calypso, persino jazz e blues. Inoltre i Clash furono un gruppo fortemente politico e la loro visione del mondo e dei suoi problemi, che riportarono in musica, influenz\u00f2 un gran numero di persone.\nGli attriti tra i componenti della band, in particolare tra Joe e Mick Jones, si fanno sempre pi\u00f9 stridenti finch\u00e9, nel 1982, venne allontanato il batterista Topper Headon. Headon fu obbligato a uscire dal gruppo per il notevole utilizzo di eroina, che ormai stava compromettendo anche lo svolgimento dei concerti. L'uscita di Topper port\u00f2 i Clash in una difficile situazione, infatti fu l'avvenimento che segn\u00f2 l'inizio del declino musicale del gruppo, declino che porter\u00e0 alla sua disintegrazione.\nIn seguito viene estromesso anche Mick Jones e la band smette praticamente di esistere. Mick Jones fu allontanato dal gruppo nel settembre del 1983, da Joe e Paul Simonon, ma probabilmente il piano per estromettere Jones era stato ideato dal manager dei Clash, Bernard Rhodes, che nutriva forti rancori verso Mick; Rhodes riusc\u00ec a convincere Joe e Paul e cos\u00ec ottenne l'espulsione del chitarrista (Rhodes in precedenza era stato escluso dal ruolo di manager del gruppo su proposta principalmente di Mick, ma in seguito venne richiamato da Joe).\nCon l'allontanamento di Mick Jones il gruppo perse l'elemento trainante della formazione, e Joe in particolare, perse la persona con cui si era dedicato alla scrittura e alla composizione delle canzoni sin dal 1977.\nBill Price, un collaboratore dei Clash, riguardo al rapporto tra Joe e Mick disse:\nMick Jones in seguito descrisse cos\u00ec il loro rapporto:\nNel 1985 Joe si presenta con una nuova formazione nel discutibile album \"Cut the Crap\", che si rivela un vero fiasco. Della formazione originaria rimangono solo Joe Strummer e Paul Simonon. Dalla biografia del gruppo a cura di Pat Gilbert emerge che la causa sarebbe stata la produzione dell'album lasciata nelle mani del manager Bernard Rhodes; quest'ultimo nega ogni fiasco, sottolineando invece come nell'album fossero stati utilizzati strumenti e tecniche di registrazione, ripresi poi come modello da altri produttori. In seguito l'album non verr\u00e0 citato nelle documentazioni ufficiali dei Clash e sar\u00e0 riconosciuto soltanto dopo l'inserimento del singolo \"This Is England\" nel box \"The Essential Clash\" uscito nel 2003. I Clash riconosceranno solo in anni recenti l'esistenza di una formazione post-Mick.\nI Clash hanno fortemente influenzato molti gruppi e la loro visione politica. Hanno convinto migliaia di ragazzi britannici in et\u00e0 scolare che la cultura nera andava capita e ammirata e hanno rivoluzionato gli stili musicali mischiandoli e adattandoli ad altri. I Clash e Joe Strummer non hanno venduto grandi quantit\u00e0 di dischi, ma il loro impatto musicale \u00e8 stato enorme.\nDallo scioglimento dei Clash alla morte (1985 - 2002).\nGli anni della desolazione.\nNel 1986, Joe partecipa alla realizzazione del secondo album del gruppo fondato da Mick Jones in seguito alla sua esclusione dai Clash, i Big Audio Dynamite; Joe scrive insieme a Mick sette canzoni, e sempre insieme a Jones co-produce l'album.\nNegli anni successivi Strummer si dedica soprattutto al cinema, sia come autore di colonne sonore, sia come attore, in una serie di pellicole a produzione indipendente: tra le altre, \"Diritti all'inferno\" di Alex Cox nel 1987 e \"Mystery Train - Marted\u00ec notte a Memphis\" di Jim Jarmusch nel 1989. In entrambi i campi Strummer non avr\u00e0 fortuna. Di rilievo in questo periodo \"Walker\", la colonna sonora del film uscito in Italia con il titolo \"Walker - Una storia vera\", pubblicata nel 1987 e primo album accreditato esclusivamente a Strummer.\nNel 1989 esce il suo primo disco da solista in studio: \"Earthquake Weather\", un omaggio al rockabilly che si distanzia molto dallo \"stile Clash\" e che, soprattutto per questa ragione, viene largamente ignorato da pubblico e critica.\nTra il 1991 e il 1992 accompagna in tour la band irlandese Pogues (alla quale \u00e8 legato da profonda amicizia), eseguendo anche alcuni noti brani dei Clash quali London calling e I Fought the Law\nMescaleros: la rinascita.\nJoe vive praticamente di rendita fino al 1995, quando forma una nuova band, Joe Strummer &amp; The Mescaleros, composta da una serie di talentuosi polistrumentisti coi quali nel 1999 fa uscire \"Rock Art &amp; The X-Ray Style\".\nLe canzoni pi\u00f9 famose scritte dal gruppo sono la reinterpretazione di \"Redemption Song\" di Bob Marley e \"Coma Girl\", pezzo del gruppo.\nDopo una lunga serie di tour che lo portano a pi\u00f9 riprese anche in Italia, nel 2001 Strummer e i suoi realizzano \"Global A Go-Go\", che viene salutato dai pi\u00f9 come il suo lavoro migliore dai tempi di \"Sandinista!\".\nCon i Mescaleros, il 15 novembre 2002, durante una serata a favore del sindacato dei pompieri, si esibisce assieme a Mick Jones.\nMick e Joe eseguirono diverse canzoni dei Clash, tra cui \"White Riot\" e \"London's Burning\".\nIl decesso.\nLa mattina del 22 dicembre del 2002 Joe muore a causa di un infarto, dovuto a una malformazione congenita al cuore. Aveva da poco compiuto 50 anni.\nNel 2003 esce postumo quello che avrebbe dovuto essere il terzo album di Joe Strummer &amp; The Mescaleros: \"Streetcore\", un ritorno al rock pi\u00f9 grezzo e \"stradaiolo\" con innesti di country-folk.\nVita privata e relazioni personali.\nNel 1975, dopo essergli stata offerta la somma di 120 sterline, Strummer spos\u00f2 Pamela Moolman, una sudafricana, in modo che ella potesse ottenere la cittadinanza britannica. Con i soldi acquist\u00f2 una Fender Telecaster, che decise di dipingere di nero. Nel 1978 Joe cominci\u00f2 ad avere un rapporto con Gaby Salter, poco dopo il suo 17\u00ba compleanno. I due rimasero uniti per quattordici anni ed ebbero due figli, Jazz e Lola. Nel corso degli anni '80 Strummer ebbe altre relazioni sentimentali che portarono infine alla separazione della coppia nel 1993. Nello stesso anno Strummer inizi\u00f2 una nuova relazione con Lucinda Tait; Strummer e Tait si sposarono due anni dopo e cos\u00ec rimasero fino alla morte del cantante.\nSi dice che Strummer fosse stato il padrino di Lily Allen. Anche se questo non \u00e8 vero, egli era amico intimo di Keith Allen e della sua famiglia, con cui partecipava spesso al Festival di Glastonbury. Lily ricord\u00f2 come Joe avesse verso i suoi confronti un atteggiamento quasi paterno, e facendo un esempio, si ricord\u00f2 di quando una volta egli l'accompagn\u00f2 a Glastonbury per vedere i suoi amici.\nStrumentazione.\nChitarre.\nLa chitarra che venne utilizzata principalmente da Joe Strummer era una Fender Telecaster del 1966 con tastiera in palissandro (la chitarra aveva il corpo in acero fiammato e successivamente Strummer decor\u00f2 il corpo in nero), decorata originariamente con tre colori differenti. Joe acquist\u00f2 la chitarra alla met\u00e0 del 1975, quando suonava con gli 101'ers; dopo essersi unito ai Clash, Joe fece ridipingere lo strumento di nero. Dal 1979 in poi la chitarra venne ricoperta di adesivi, Joe utilizz\u00f2 lo strumento per tutta la durata sua carriera sia con i Clash, sia con i Mescaleros. La chitarra originale \u00e8 oggi esposta al Rock and Roll Hall of Fame di Cleveland; la Fender Custom Shop, una divisione produttiva della Fender, realizza una copia fedele della chitarra di Joe Strummer, anche se viene montato un ponte diverso: nella replica viene montato un vintage bridge a 3 sellette, invece Strummer montava un vintage bridge a 6 sellette.\nJoe Strummer ha suonato anche con altre chitarre. Nel periodo con i Clash (1977 - 1979) usa una Telecaster in acero del 1975. Utilizza inoltre tre Telecaster Esquire (Telecaster con un solo pickup al ponte) bianche, degli anni 50. Nei primi mesi usa una White Falcon.\nAmplificazione.\nPrincipalmente Joe usava un Music Man Hd-120 valvolare. Per brevi periodi ha usato anche un Fender Twin Reverb, un Vox AC30 e per un arco abbastanza lungo di tempo ha suonato con un Marshall.\nEffetti.\nJoe non usava nessun effetto, teneva soltanto l'amplificatore a un volume piuttosto alto cos\u00ec da ottenere una leggera saturazione."}
{"id": "94372", "revid": "363", "url": "https://it.wikipedia.org/wiki?curid=94372", "title": "Devonico", "text": ""}
{"id": "94374", "revid": "124189135", "url": "https://it.wikipedia.org/wiki?curid=94374", "title": "Adeano", "text": "LAdeano (dal greco Ade, \"Inferi\": mondo dominato dal calore) \u00e8 l'eone che rappresenta la prima suddivisione del tempo geologico nella storia del nostro pianeta. Ebbe inizio circa milioni di anni fa (Ma) e termin\u00f2 circa Ma con il passaggio al successivo eone Archeano. \nLa Commissione Internazionale di Stratigrafia lo considera tuttora un periodo informale e non \u00e8 caratterizzato da un limite preciso per il suo inizio. L'Adeano appartiene al Precambriano, un'unit\u00e0 geocronologica informale. Questo eone venne definito per la prima volta dal geologo Preston Cloud nel 1972 allo scopo di dare un nome al periodo antecedente la formazione delle rocce pi\u00f9 antiche sulla Terra.\nSinonimi e correlazioni.\nIl termine Adeano non \u00e8, ad oggi, un eone definito secondo gli standard ICS, ma \u00e8 convenzionalmente accettato e riportato nella scala dei tempi geologici internazionale. \nSono ritenuti sinonimi anche le designazioni alternative:\nQuesto eone si sovrappone in parte allo Swaziano (- Ma), un termine informale comune nella letteratura geologica sudafricana.\nLimiti.\nLimite inferiore.\nIl limite inferiore, fissato a circa 4\u00a0600 Ma, \u00e8 calcolato sulla base del contenuto in piombo (derivato dal decadimento di uranio e torio) presente all'interno di alcune condriti. Corrisponde al momento della formazione delle prime inclusioni ricche di calcio e alluminio che datano la nascita del Sistema solare.\nViene considerato come articolo di riferimento per la definizione del limite:\nLimite superiore.\nIl limite superiore, stabilito a 4\u00a0000\u00a0Ma, \u00e8 convenzionale e non ancora formalizzato. Non esiste un evento biologico che ne marchi il passaggio con l'eone successivo, l'Archeano.\nAffioramenti rocciosi dell'Adeano.\nLe rocce di et\u00e0 adeana sono estremamente rare e affioramenti di questo periodo sono stati identificati esclusivamente in Groenlandia occidentale, datati a 3,8 miliardi di anni fa, in Canada nordoccidentale e in Australia occidentale.\nCristalli di zircone si trovano ridepositati nei sedimenti del Canada e nelle colline Jack Hills nell'Australia occidentale. Qui sono stati ritrovati gli zirconi pi\u00f9 antichi, risalenti a 4,4 miliardi di anni fa, cio\u00e8 un'et\u00e0 molto vicina a quella corrispondente alla formazione della Terra.\nContenuto fossilifero.\nI sedimenti della Groenlandia appartengono al gruppo dei \"banded iron beds\" (letteralmente \"orizzonti ferriferi a bande\"). Queste rocce sono costituite da alternanze di orizzonti ricchi in ferro ossidato (ematite) alternati a letti di selce e argilla. Alcune argilliti contengono composti organici elementari del carbonio; questa informazione, unita all'evidente ossidazione e alla natura a bande delle rocce in questione (che ricorda vagamente le attuali stromatoliti) ha portato alcuni autori ad ipotizzare la presenza di cianobatteri fotosintetici al termine dell'Adeano.\nLe rocce pi\u00f9 antiche.\nLe pi\u00f9 antiche formazioni geologiche sono composte da rocce sedimentarie fortemente alterate datate attraverso un'intrusione, un dicco vulcanico di et\u00e0 certamente successiva che le ha intruse. L'et\u00e0 di tali formazioni \u00e8 pari a 3,8 miliardi di anni.\nSingoli cristalli di zircone risedimentati in sedimenti del Canada occidentale e nella regione delle Jack Hills appaiono molto pi\u00f9 antichi. Lo zircone pi\u00f9 antico mostra un'et\u00e0 pari a circa 4,4 miliardi di anni, molto prossima all'et\u00e0 ipotizzata della Terra.\nPerch\u00e9 l'Adeano non \u00e8 diviso in ere.\nEssendo le rocce di et\u00e0 adeana cos\u00ec scarse sulla crosta terrestre, non ha senso suddividerle ulteriormente. Esiste per\u00f2 una correlazione con rocce lunari di questa et\u00e0, appartenenti al periodo di formazione dei crateri da impatto del Mare Nectaris e successivamente del Mare Imbrium. I bacini sopra citati sono molto vasti e spesso sono colmati da materiale basaltico proveniente dalla crosta inferiore. \u00c8 logico ritenere che crateri simili si siano formati anche sulla Terra nel medesimo periodo, per la differenza di massa che esiste tra il nostro pianeta e la sua luna. Questo periodo della storia geologica lunare va sotto il nome di Imbriano inferiore."}
{"id": "94378", "revid": "33689", "url": "https://it.wikipedia.org/wiki?curid=94378", "title": "Comune (disambigua)", "text": ""}
{"id": "94380", "revid": "399", "url": "https://it.wikipedia.org/wiki?curid=94380", "title": "Isola Vancouver", "text": ""}
{"id": "94384", "revid": "124430204", "url": "https://it.wikipedia.org/wiki?curid=94384", "title": "Tuttosport", "text": "Tuttosport \u00e8 un quotidiano sportivo italiano, con sede a Torino. Dopo \"La Gazzetta dello Sport\" di Milano e al \"Corriere dello Sport\" di Roma, \u00e8 il terzo dei tre quotidiani sportivi d'Italia a diffusione nazionale per numero di copie vendute.\nFondazione.\n\u00c8 stato fondato il 30 luglio 1945 da Renato Casalbore, giornalista proveniente dalla \"Gazzetta del Popolo\" (deceduto nella tragedia di Superga del 1949). Usciva inizialmente con cadenza bisettimanale, trasformata in trisettimanale dal 12 gennaio 1946. L'uscita del mercoled\u00ec, caratterizzata dagli articoli in prima pagina e dalle caricature di Carlo Bergoglio, celebre disegnatore proveniente dal \"Guerin Sportivo\", divenne l'edizione di punta del giornale. A fianco della testata, il mercoled\u00ec, appariva il logo \"Edizione Carlin\", pseudonimo di Bergoglio.\nDal 12 marzo 1951 le uscite hanno assunto definitivamente una cadenza quotidiana. La zona geografica di riferimento comprendeva innanzitutto Piemonte e Liguria, poi si estendeva sino alla costa nord-tirrenica.\nDescrizione.\nLa gran parte del quotidiano \u00e8 dedicata al calcio. Come la \"Gazzetta dello Sport\", rivolta a un pubblico milanese, e il \"Corriere dello Sport\", pi\u00f9 orientato verso il pubblico del Centro-Sud, il quotidiano torinese si caratterizza per una maggior preponderanza di temi legati al Centro-Nord e soprattutto alle due maggiori squadre cittadine, la e il , a cui sono riservate la maggior parte delle pagine; viene comunque dedicato spazio ogni giorno anche all' e al . Tratta inoltre anche delle serie minori e degli altri sport, in particolare di pallacanestro, tennis e Formula 1.\nLa foliazione media \u00e8 di 28-32 pagine. Oltre alla sede centrale, ha redazioni a Roma, Milano e Genova. \"Tuttosport\" ha una distribuzione nazionale, ma la sua diffusione \u00e8 concentrata in un'area del Paese: il Nord-Ovest e la fascia nord-tirrenica.\nNel 2003 il giornale ha istituito il premio European Golden Boy, destinato a giovani calciatori d'Europa.\nDall'8 giugno 2017 viene stampato in formato \"tabloid\".\nTra gli opinionisti di punta, vi sono Vittorio Feltri (con la sua rubrica del venerd\u00ec \u2018\u2019I ritratti di Feltri\u2019\u2019), Tony Damascelli, Sandro Sabatini, Matteo Marani e Luca Beatrice.\nEdizioni multimediali.\nIl 22 settembre 2008 \u00e8 stato lanciato il nuovo sito web della testata che, tra le altre cose, offre agli utenti registrati, allo stesso prezzo del quotidiano cartaceo, la consultazione dell'edizione del giorno. Dallo stesso mese il quotidiano esce, il luned\u00ec, con l'allegato \"Tuttocalcio Piemonte\", con le cronache e i risultati delle partite del calcio regionale piemontese."}
{"id": "94389", "revid": "4507", "url": "https://it.wikipedia.org/wiki?curid=94389", "title": "Gazzetta del popolo", "text": ""}
{"id": "94390", "revid": "88740", "url": "https://it.wikipedia.org/wiki?curid=94390", "title": "Bruce", "text": ""}
{"id": "94394", "revid": "729019", "url": "https://it.wikipedia.org/wiki?curid=94394", "title": "R/2004 S1", "text": "R/2004 S 1, noto anche come S/2004 1R, \u00e8 la designazione temporanea di un anello osservato attorno a Saturno . Si trova tra l'anello A e l'anello F, nell'orbita del satellite Atlante. L'anello, sottile e difficilmente visibile, \u00e8 stato scoperto dal gruppo che ispeziona le immagini della sonda Cassini, annunciandone la scoperta il 9 settembre 2004."}
{"id": "94395", "revid": "838137", "url": "https://it.wikipedia.org/wiki?curid=94395", "title": "207 a.C.", "text": ""}
{"id": "94396", "revid": "392652", "url": "https://it.wikipedia.org/wiki?curid=94396", "title": "R/2004 S2", "text": "R/2004 S 2 \u00e8 la designazione temporanea di un anello osservato attorno a Saturno. Si trova a 138.900\u00a0km dal centro del pianeta, tra le orbite di Atlante e Prometeo. L'anello, sottile e difficilmente visibile, \u00e8 stato scoperto dal gruppo che ispeziona le immagini della sonda Cassini, annunciandone la scoperta nel 2005."}
{"id": "94398", "revid": "172", "url": "https://it.wikipedia.org/wiki?curid=94398", "title": "Iperone (astronomia)", "text": ""}
{"id": "94399", "revid": "838137", "url": "https://it.wikipedia.org/wiki?curid=94399", "title": "208 a.C.", "text": ""}
{"id": "94400", "revid": "599013", "url": "https://it.wikipedia.org/wiki?curid=94400", "title": "AMD64", "text": "AMD64, altres\u00ec chiamata x86-64, \u00e8 un'estensione a 64 bit del set di istruzioni x86, che \u00e8 comune a tutti i processori desktop Intel e AMD pi\u00f9 altre marche minori.\nStoria.\nL'estensione \u00e8 stata introdotta da AMD con la sua linea di processori Athlon 64, e Intel ha reso poco dopo i suoi processori compatibili, chiamando per\u00f2 la tecnologia EM64T.\nCaratteristiche.\nL'estensione AMD64 porta numerosi vantaggi e alcuni svantaggi minori: lo spazio di memoria indirizzabile (visto che i puntatori passano da 32 a 64 bit) aumenta da 4 GiB a, teoricamente, 16 EiB. In pratica, i processori oggi sul mercato si limitano a 256 TiB.\nInoltre il processore diventa in grado di gestire interi a 64 bit in modo nativo.\nI processori a 32 bit possono gestire in modo nativo solo numeri interi fino a 232, dopodich\u00e9 devono combinare pi\u00f9 numeri in modo piuttosto complicato. Un processore a 64 bit sposta questo limite a 16 miliardi di miliardi. I calcoli in virgola mobile non vengono influenzati.\nRegistri.\nL'architettura AMD64 ha 16 registri generici a 64 bit. I primi otto registri sono chiamati RAX, RBX, RCX, RDX, RSI, RDI, RBP ed RSP, e sono versioni ampliate dei corrispondenti registri x86: \u00e8 possibile accedere solo alla parte meno significativa di essi usando i vecchi nomi di registro x86. Gli altri otto sono i \"registri estesi\" e vengono indicati con le sigle da R8 a R15.\nIstruzioni.\nCome gi\u00e0 accennato, il set di istruzioni \u00e8 leggermente diverso da quello nativo x86. In particolare alcuni codici obsoleti meno usati (AAA, AAD, AAM, AAS, DAA, alcuni tipi di PUSH e POP e altri) sono stati riassegnati ad altre operazioni.\n MOV RAX, immediato ;carica un numero in un registro a 64 bit\n JRCXZ L1 ;se RCX \u00e8 zero salta a L1\nAlcune istruzioni AMD64 usano un indirizzamento relativo al RIP per recuperare i dati o il codice di cui hanno bisogno.\nVantaggi.\nI vantaggi di una architettura 64-bit consistono principalmente nella velocizzazione dei calcoli con numeri che occupano spazio in ram maggiore di 32 bit, che nella precedente architettura 32-bit dovevano essere scomposti e poi ricomposti per essere elaborati. Anche l'evoluzione dei compilatori ha apportato un vantaggio significativo in performance ai programmi compilati per architettura 64-bit.\nL'aumento di quantit\u00e0 di memoria installabile poi, rappresenta un vantaggio irrinunciabile, sia in ambito multimediale (video editing, fotoritocco, ecc.) che in ambito videoludico.\nCompatibilit\u00e0 dei sistemi operativi.\nLinux.\nDurante tutto il 2004 e l'inizio del 2005, solo i server Linux hanno utilizzato le estensioni x86-64, beneficiando soprattutto dal fatto di poter indirizzare pi\u00f9 di 4 GB di memoria. Attualmente la maggior parte dei sistemi GNU/Linux supporta l'architettura a 64bit.\nWindows.\nA partire dal 25 aprile 2005, Microsoft ha messo in commercio una versione di Windows a 64 bit, permettendo ad una fascia pi\u00f9 ampia di utenti di sfruttare i nuovi processori.\nAltri sistemi operativi.\nAttualmente anche altri sistemi operativi minormente diffusi dispongono di un'edizione specifica per questo tipo di processori (es. FreeBSD, NetBSD, OpenBSD, Solaris, ecc.)."}
{"id": "94403", "revid": "58196", "url": "https://it.wikipedia.org/wiki?curid=94403", "title": "Montano (eretico)", "text": ""}
{"id": "94408", "revid": "84604", "url": "https://it.wikipedia.org/wiki?curid=94408", "title": "Nitrato d'argento", "text": "Il nitrato d'argento \u00e8 il sale di argento dell'acido nitrico.\nA temperatura ambiente si presenta come una polvere cristallina incolore molto solubile in acqua, cui impartisce una reazione blandamente acida: il pH di una soluzione di 100\u00a0g in un litro d'acqua a 20 \u00b0C \u00e8 compreso tra 5,4 e 6,4; \u00e8 infatti un composto HS, secondo la moderna teoria Hard-Soft della dissociazione acido base (Teoria HSAB secondo Ralph Pearson, 1968). \u00c8 abbastanza solubile anche in etanolo (20,8\u00a0g/l a temperatura ambiente).\nPreparazione.\nSi ottiene sciogliendo l'argento metallico nell'acido nitrico ed evaporando la soluzione. Esposto alla luce solare diretta tende a decomporsi liberando argento metallico, se contenente impurit\u00e0; tale caratteristica \u00e8 propria anche degli alogenuri di argento: AgCl, AgBr, AgI che risultano, dal cloro verso lo iodio, sempre pi\u00f9 fotosensibili. Questo fenomeno \u00e8 sfruttato in fotografia (sia negativi che stampe a colori) ed \u00e8 alla base delle macchie grigie e nere che l'argento nitrato lascia sulla pelle per contatto.\nUsi.\nFotografia.\nNella pellicola fotografica in bianco e nero o a colori, microscopiche particelle di alogenuro d'argento (ottenute per reazione controllata tra nitrato d'argento e sali alogenuri) sono poste in dispersione di gelatina animale, a sua volta stesa su un supporto polimerico - poliestere (in genere per il radiografico) o acetato di cellulosa (per il negativo b/n e colore) - oppure di carta o cartoncino (per le carte fotografiche). I fotoni della luce solare (o i raggi X o gamma) sono in grado di rimuovere per impatto elettroni dalle molecole di alogenuro d'argento, decomponendo il sale e formando regioni di argento metallico, reso visibile e successivamente fissato attraverso lo sviluppo della pellicola.\nProduzione domestica dell'emulsione di nitrato d'argento.\nQuesto metodo consente di preparare un'emulsione di nitrato d'argento per poter stampare fotografie analogiche su diversi supporti mediante l'utilizzo dell'ingranditore.\nPer 200 cc di emulsione sono necessari:\nSciogliere i 16 g di gelatina in 100 cc di acqua distillata utilizzando un recipiente di vetro resistente al calore (becher), scaldando il composto fino a raggiungere la temperatura di 40\u00b0 e curando che la gelatina sia sciolta perfettamente aiutandosi con una bacchetta di vetro.\nIn un altro contenitore sciogliere 10 g di bromuro di potassio in 50 cc di acqua distillata, mescolare e unire al composto preparato precedentemente.\nOperando con luce inattinica sciogliere in un altro contenitore 10 g di nitrato d'argento con 50 cc di acqua distillata tiepida aggiungendo due gocce di acido nitrico; ora utilizzando un contenitore di vetro resistente al calore mescoliamo le tre soluzioni portando l'emulsione alla temperatura di 40\u00b0 per circa due ore. Da questo momento il nitrato d'argento \u00e8 sensibile alla luce normale. Trascorse le due ore lasciare raffreddare in un contenitore a tenuta di luce e riporre il tutto in frigorifero.\nDopo qualche ora la gelatina sar\u00e0 solidificata; per \u201clavare\u201d il composto ottenuto, operando sempre in luce rossa aggiungere, 300 cc di acqua distillata e quindi rimuoverli versandoli fuori dalla bottiglia, su cui avremo posto una garza per trattenere l'emulsione gelatinosa. L'operazione di lavaggio viene eseguita altre due volte a distanza di uno e due giorni. Trascorsi i 2 giorni l'emulsione si presenta in forma gelatinosa e necessita di essere scaldata a bagnomaria alla temperatura di 40 \u00b0C per poterla distribuire sui supporti. Si consiglia di dividerla in piccoli contenitori a tenuta di luce per non dover ogni volta scaldare l'intera emulsione.\nOperando in luce rossa, una volta sciolta la si stende con un pennello sul supporto, una superficie leggermente ruvida e esente da polvere; la stesa va effettuata con due-tre mani incrociate, da lasciar asciugare nel buio completo per 4-5 ore. Ora il supporto \u00e8 fotosensibile: si impressiona sotto l'ingranditore e si sviluppa con le normali soluzioni utilizzate per la camera oscura.\nUso medico e veterinario.\nIl nitrato d'argento viene utilizzato anche in campo medico come trattamento contro le epistassi. Grazie a esso infatti, si riesce a cauterizzare in modo pratico i capillari lesionati o rotti. Inoltre \u00e8 pratica usuale dei barbieri munirsi di stick a base di nitrato d'argento per cauterizzare piccole ferite dovute alla rasatura. Viene anche utilizzato con estrema cautela per eliminare i porri della cute.\nIl nitrato d'argento in soluzione diluita (1%) ha trovato impiego anche come antisettico: messo in gocce negli occhi dei neonati viene utilizzato per trattare le congiuntiviti perinatali da Neisseria gonorrhoeae.\nIn una forma nota come \"pietra infernale\" o \"caustico lunare\" viene usata in medicina e veterinaria per cauterizzare ferite infette. Il nitrato d'argento cristallizzato viene fuso con altri sali e colato in forma di bastoncini o coni che si presentano di colore bianco o grigiastro. La forma \"mitigata\" contiene da un quarto a un terzo di nitrato di potassio (KNO3), mentre per quella \"dura\" si utilizza un 2-5% di cloruro di piombo (PbCl2) o di cloruro d'argento (AgCl).\nIn odontoiatria \u00e8 ampiamente utilizzato in otturazioni profonde, per esempio a seguito di devitalizzazione dentaria, per sigillare il dente e prevenire nuove formazioni cariose.\nChimica analitica.\nTrova impiego in chimica analitica nell'argentometria che viene spesso utilizzata per l'analisi degli alogenuri. Mentre previa preparazione di una soluzione alcalina viene sfruttato il fatto che i corrispondenti sali (AgI, AgBr e AgCl), sono estremamente insolubili e quindi precipitano dalla soluzione acquosa nell'ordine suddetto e che hanno colore differente (AgCl bianco, AgBr giallo chiaro e AgI giallo). A differenza degli alogenuri, il nitrato d'argento \u00e8 solubilissimo in acqua ed estremamente tossico ed irritante anche a contatto con la pelle.\nViene impiegato per controllare la purificazione dell'acqua deionizzata (acqua pura senza sali disciolti, usata nei laboratori chimici).\nPericolosit\u00e0.\nIl nitrato d'argento disciolto in acqua forma una soluzione perfettamente limpida e incolore. Se questa soluzione viene a contatto con la pelle pu\u00f2 provocare ustioni (indicazione di rischio da etichetta). Se una soluzione di nitrato d'argento viene a contatto con pelle o tessuti, provoca dopo alcune ore, la comparsa di tipiche macchie marrone, che tuttavia, nel caso della pelle scompaiono spontaneamente nel giro di una decina di giorni, dato il rapido ricambio cellulare. Si dice invece che un sistema per smacchiare i tessuti, usato da chi lavora con questo sale, sia il lavaggio per tamponamento della macchia con una soluzione di ioduro di potassio e ammoniaca. In combinazione con l'ammoniaca, se la soluzione viene lasciata reagire a lungo, sviluppa un precipitato altamente esplosivo, pertanto \u00e8 buona norma non conservare mai tali soluzioni, ma piuttosto prepararle fresche solo al momento dell'uso e smaltirle subito dopo, trattandole con acidi. Anche in presenza di etanolo il nitrato d'argento pu\u00f2 formare un composto chimico esplosivo, con caratteristiche detonanti, come il fulminato d'argento."}
{"id": "94410", "revid": "124589254", "url": "https://it.wikipedia.org/wiki?curid=94410", "title": "William Speirs Bruce", "text": "Biografia.\nWilliam Speirs Bruce nacque a Londra, pi\u00f9 precisamente a Kensington Gardens Square. Il padre Samuel, un medico di successo, era di origini scozzesi mentre la madre era gallese; il nonno paterno era originario di Glasgow, mentre la nonna era delle isole Orcadi\nFormazione.\nDopo aver frequentato un collegio a Norfolk, fu spinto dalla famiglia a seguire le orme paterne e ad studiare medicina presso l'universit\u00e0 di Londra. Nell'estate del 1887 frequent\u00f2 alcuni corsi estivi ad Edimburgo; i corsi, organizzati da Patrick Geddes si svolgevano presso la \"Royal Scottish Marine Station\" e riguardavano l'oceanografia, scienza che all'epoca era ancora relativamente poco nota. Il giovane Bruce fu favorevolmente sorpreso dal clima intellettuale della citt\u00e0 scozzese tanto da decidere di iscriversi alla facolt\u00e0 di medicina dell'universit\u00e0 di Edimburgo. Continu\u00f2 comunque a frequentare i corsi di Patrick Geddes, ed ebbe modo di collaborare con l'oceanografo John Murrey nell'elaborazione dei risultati della spedizione Challenger (1872-1876), entrando in contatto con numerosi altri scienziati e studiosi. Uno di questi era il geografo Hugh Robert Mill, uno scozzese che all'epoca collaborava con la Royal Geographical Society; fu proprio Mill a raccomandare Bruce come naturalista e medico per la nave baleniera \"Balaena\" destinata ad una spedizione di caccia nei mari antartici.\nLe prime esplorazioni.\nNel 1892 William era quindi a bordo della \"Balaena\", che faceva parte di una piccola flotta di navi baleniere (\"Dundee Antarctic Whaling Expedition\") salpata da Dundee alla volta dei mari antartici; suo assistente era William Gordon Burn-Murdoch incaricato dalla casa editrice Longman di scrivere un resoconto del viaggio. Il comando della nave era affidato al capitano Alexander Fairweather, un esperto comandante di navi baleniere. Dopo un viaggio alquanto tempestoso le navi giunsero in prossimit\u00e0 della Penisola Antartica e la costeggiarono fino a giungere all'isola di Ross, e nel golfo Erebus e Terror venne dato il nome all'isola di Dundee.\nDa un punto di vista economico la spedizione fu un mezzo fallimento: non furono trovate balene australi e le balene azzurre si rivelarono troppo grandi per essere cacciate con la tecnologia dell'epoca basata sull'uso di arpioni. Per rifarsi venne data la caccia alle foche, e ne furono catturate e uccise oltre 5000. Nel viaggio di ritorno vi furono numerosi casi di scorbuto (gli stessi Bruce e Burn-Murdoch ne furono colpiti), e gran parte dei campioni raccolti da Bruce e Burn-Murdoch andarono perduti, probabilmente gettati in mare a causa del carico eccessivo della nave.\nL'osservatorio del Ben Nevis.\nNel 1893 Alexander Buchan invit\u00f2 William Speirs Bruce ad aggregarsi allo staff dell'osservatorio del Ben Nevis, presso il quale venivano effettuati rilevamenti orari della temperatura spesso in condizioni climatiche estreme. Bruce consider\u00f2 l'offerta una valida occasione per vivere i rigori di un clima molto simile a quello artico, e nel periodo trascorso nell'osservatorio osserv\u00f2 anche le migrazioni degli uccelli e raccolse numerose specie di insetti (attualmente custoditi presso il museo di Edimburgo).\nFu nuovamente tramite Hugh Robert Mill che nel 1896 William Speirs Bruce si aggreg\u00f2, come zoologo, alla \"Jackson-Harmsworth Expedition\" (1894-1897) comandata da Frederick George Jackson. Si imbarc\u00f2 quindi sulla nave di rifornimento \"Windward\" diretta verso la terra di Francesco Giuseppe nel mare Artico. Bruce trascorse l'inverno a Elmwood sull'isola di Northbrook, insieme ad altri sette membri della spedizione (tra i quali Albert Armitage, in seguito membro della spedizione Discovery di Scott, e David Wilton, in seguito zoologo della spedizione \"Scotia\" comandata dallo stesso Bruce). Nelle isole dell'arcipelago Bruce ebbe modo di incontrare Fridtjof Nansen, all'epoca considerato disperso, mentre era in attesa di essere imbarcato sulla \"Windward\".\nIncontr\u00f2 anche alcuni navi baleniere di una spedizione di caccia proveniente da Dundee, la \"Balaena\", la \"Diana\" e la \"Active\". La prima era al comando del capitano Thomas Robertson ex-comandante della nave \"Active\" nella \"Dundee Antarctic Whaling Expedition\" (1892-1893), e in seguito comandante della \"Scotia\" nella spedizione guidata da Bruce.\nL'esplorazione artica.\nNell'inverno del 1897 Bruce divenne assistente di Zoologia presso l'universit\u00e0 di Edimburgo. L'estate successiva Andrew Coats, uno dei figli di sir Thomas Coats titolare della J&amp;P Coats, volle organizzare una crociera di caccia nel mare di Barents, a bordo del suo yacht a vapore \"Blencathra\". Coats chiese a Mill di aggregarsi per le ricerche scientifiche ma questi, impossibilitato, consigli\u00f2 come sostituto William Speirs Bruce, che trascorse quindi un periodo in navigazione toccando alcune isole (isola di Kolguev e Novaja Zemlja), raccogliendo dati meteorologici, ed osservando e descrivendo diverse specie animali. Il maltempo imped\u00ec lo sbarco sulle isole Spitzbergen, e la nave dovette rientrare a Troms\u00f8.\nQui William Speirs Bruce conobbe Albert Honor\u00e9 Charles Grimaldi (che l'anno successivo divenne Alberto I Principe di Monaco) mentre conduceva una ricerca oceanografica a bordo della \"Princess Alice\", una nave oceanografica all'avanguardia. Il nobile invit\u00f2 Bruce ad aggregarsi al gruppo di ricerca, e quindi dopo soli due giorni Bruce era di nuovo in navigazione alla volta delle Spitzbergen, dove si occup\u00f2 dello studio del plancton e di analizzare la salinit\u00e0 dell'acqua. Finite le ricerche la nave rientr\u00f2 nel Mediterraneo per analizzare i risultati. L'anno successivo (1899) Bruce partecip\u00f2 ad una nuova spedizione alle Spitzbergen, sempre a bordo della \"Princess Alice\".\nIn quello stesso anno Bruce si era anche candidato per la partecipazione alla \"British National Antarctic Expedition\" guidata da Scott, la sua candidatura venne accettata nel marzo del 1900 ma rinunci\u00f2 alla partecipazione, perch\u00e9 erano iniziati i preparativi per una spedizione scozzese. Il rifiuto di prendere parte alla spedizione britannica e l'organizzazione di un'iniziativa scozzese suscitarono l'ira di Clements Markham (Presidente della \"Royal Geographical Society\" e organizzatore della spedizione Discovery), che temeva che venissero distolti fondi e attenzione dalla \"British National Antarctic Expedition\".\n\"Scottish National Antarctic Expedition\".\nLa spedizione venne finanziata in gran parte dalla famiglia Coats, il budget totale ammontava a poco pi\u00f9 di un terzo di quello della spedizione britannica.\nCos\u00ec come fece Scott, anche Bruce, durante i preparativi, si consult\u00f2 con Fridtjof Nansen, con il quale era rimasto in rapporti amichevoli dopo l'incontro sulla Terra di Francesco Giuseppe. Nansen sugger\u00ec l'acquisto di una baleniera norvegese e Bruce, visto anche l'elevato costo della \"Balaena\" che inizialmente intendeva comprare, acquist\u00f2 la baleniera \"Hekla\". La nave giunse nel porto di Troon (South Ayrshire), dove venne completamente ristrutturata nei cantieri della Ailsa Shipbuilding Company; al termine dei lavori venne rinominata \"Scotia\".\nSecondo i piani la spedizione avrebbe dovuto raggiungere la Penisola Antartica, e l\u00ec sbarcare un gruppo composto da quattro scienziati e due membri dell'equipaggio, che avrebbero dovuto trascorrere l'inverno a terra conducendo, nel periodo primaverile, delle spedizioni nell'interno. Nel frattempo la nave avrebbe dovuto raggiungere la Georgia del Sud, e poi le isole Falkland o Buenos Aires per la manutenzione. Nell'estate successiva era prevista l'esplorazione della costa con rilevamenti magnetici, meteorologici e biologici.\nTra i partecipanti vi erano altri due membri dello staff dell'osservatorio del \"Ben Nevis\", il meteorologo Robert Mossman (1895-1896), incaricato della gestione della stazione meteorologica Omond House sull'isola di Laurie (isole Orcadi Meridionali, in seguito rilevata dal governo argentino), e lo zoologo David Wilton; la trattazione dei risultati delle ricerche zoologiche di quest'ultimo occupa cinque dei sette volumi del \"Report on the Scientific Results of the Voyage of S.Y. 'Scotia' during the years 1902, 1903, and 1904 under the leadership of William S. Bruce\".\nLa \"Scotia\" salp\u00f2 il 2 novembre 1902 da Troon e giunse a Port Stanley (isole Falkland) il 6 gennaio del 1903, ove rimase ormeggiata per 3 settimane, caricando rifornimenti per due anni. Il 26 gennaio salp\u00f2 in direzione sud, ed il 3 febbraio giunse alle isole Orcadi Meridionali dove alcuni membri dell'equipaggio sbarcarono a Saddle Island. La latitudine pi\u00f9 meridionale raggiunta fu 71\u00b021'S, ma il sopraggiungere della stagione invernale respinse la spedizione verso latitudini pi\u00f9 settentrionali e verso le Orcadi Meridionali. La nave ancor\u00f2 all'isola di Laurie in una baia chiamata \"Scotia Bay\", dove venne installata una stazione meteorologica. I 33 membri della spedizione trascorsero l'inverno a bordo, costruirono una stazione meteorologica e il 2 dicembre 1903 la \"Scotia\", da poco libera dai ghiacci, pot\u00e9 rientrare a Port Stanley.\nDa qui Bruce si rec\u00f2 a Buenos Aires, seguito dopo pochi giorni dalla \"Scotia\" che rimase incagliata per un paio di giorni in un banco di sabbia mal segnalato. Bruce, dopo il disinteresse dimostrato dall'Inghilterra, offr\u00ec la stazione meteorologica al governo argentino; la \"Scotia\" venne riparata e rifornita, e il 21 gennaio 1904 salp\u00f2 con a bordo tre meteorologi argentini che avrebbero trascorso l'inverno sull'isola di Laurie. Vi giunsero il 13 febbraio, lievemente in ritardo sui programmi e quindi riducendo il tempo a disposizione per le esplorazioni.\nNelle settimane successive la \"Scotia\" navig\u00f2 verso sud-est rimanendo pi\u00f9 volte incastrata dai ghiacci; durante la navigazione fu avvistata terra che fu chiamata Terra di Coats (Coats Land) in onore dei fratelli Coats, principali finanziatori dell'impresa. Durante il viaggio di ritorno furono fatti rilievi del fondale dell'Oceano Atlantico meridionale e del Mare di Weddell, misurandone la profondit\u00e0 e facendo rilievi delle vette sottomarine; venne anche scoperta una dorsale a occidente della dorsale atlantica, alla quale venne in seguito dato il nome di \"Scotia Ridge\". Venne inoltre esplorata l'isola di Gough, situata nel mezzo dell'Oceano Atlantico; qui gli scienziati, dopo due anni passati in mezzo ai ghiacci, raccolsero numerosi campioni della flora e fauna.\nIl 21 maggio 1904 la \"Scotia\" lasci\u00f2 Citt\u00e0 del Capo, il 30 maggio raggiunse l'isola di Sant'Elena, ed il 15 luglio la nave giunse infine a Kingstown (nei pressi di D\u00fan Laoghaire) vicino a Dublino. Al suo ritorno a William Speirs Bruce venne conferita la medaglia d'oro della \"Royal Scottish Geographical Society\".\nDopo la \"Scotia\".\nLa spedizione \"Scotia\" fu un successo da un punto di vista scientifico; fra coloro che si congratularono con Bruce vi fu anche Joseph Dalton Hooker, che aveva preso parte alla spedizione di James Clark Ross nel 1839. La catalogazione dei campioni raccolti e l'analisi delle osservazioni effettuate impieg\u00f2 numerosi scienziati di valore.\nSull'onda del successo della \"Scottish National Antarctic Expedition\" William Speirs Bruce desiderava organizzare una nuova spedizione, ma non fu in grado di trovare finanziatori. All'epoca erano molto richiesti i libri sulle spedizioni antartiche, ma Bruce non ne colse l'opportunit\u00e0 di reperire finanziamenti: non pubblic\u00f2 infatti alcun libro sulla spedizione \"Scotia\". Fu solo nel 1906 che venne pubblicato il libro di Robert Neal Rudmose-Brown, John Hunter Harvey Pirie e Robert Mossmann \"The Voyage of the Scotia\"; i diari di bordo della nave vennero invece pubblicati nel 1992.\nNel 1907 Bruce fond\u00f2 lo \"Scottish Oceanographical Laboratory\" con la speranza che venisse rilevato dall'Universit\u00e0 di Edimburgo speranza che si stava avverando, le trattative per trovare una sede che ospitasse il laboratorio e la collezione di Bruce erano infatti ad un buon punto quando scoppi\u00f2 la prima guerra mondiale, le priorit\u00e0 divennero diverse e nel 1920 il laboratorio venne chiuso per mancanza di finanziamenti.\nL'ultima spedizione comandata da Bruce, nuovamente accompagnato da Rudmose Brown, fu nel 1919 sulle Spitzbergen, dove vennero effettuate della prospezioni geologiche su incarico di un'azienda scozzese, che permisero il rinvenimento di giacimenti di carbone e di minerali ferrosi. Bruce torn\u00f2 da quella spedizione fisicamente e mentalmente esausto: nel 1920 organizz\u00f2 la liquidazione del laboratorio, le collezioni di campioni furono donate al Royal Scottish Museum, le mappe ed i documenti andarono alla Royal Scottish Geographical Society.\nBruce mor\u00ec in ospedale il 28 ottobre 1921 dopo un lungo ricovero; il suo funerale ebbe luogo il 2 novembre. I suoi resti furono cremati a Glasgow e, secondo le sue volont\u00e0, le ceneri furono sparse nel mare antartico al largo della Georgia del Sud a ."}
{"id": "94411", "revid": "5", "url": "https://it.wikipedia.org/wiki?curid=94411", "title": "Febbre maltese", "text": ""}
{"id": "94412", "revid": "5", "url": "https://it.wikipedia.org/wiki?curid=94412", "title": "Febbre mediterranea", "text": ""}
{"id": "94413", "revid": "5", "url": "https://it.wikipedia.org/wiki?curid=94413", "title": "Febbre ondulante", "text": ""}
{"id": "94416", "revid": "77594", "url": "https://it.wikipedia.org/wiki?curid=94416", "title": "Barclay Vincent Head", "text": "Biografia.\nHead ricopr\u00ec la carica di conservatore al Dipartimento delle Monete e delle Medaglie del British Museum di Londra, una delle pi\u00f9 rilevanti collezioni numismatiche del mondo.\nIl suo testo pi\u00f9 noto, \"Historia Numorum\" ha influenzato decisamente lo studio della monetazione greca.\nDopo gli studi alla Grammar School nella natia Ipswich, Head entr\u00f2 a far parte dello staff del British Museum nel 1864. Pi\u00f9 tardi entr\u00f2 anche come direttore aggiunto della redazione di \"Numismatic Chronicle\", la rivista della Royal Numismatic Society, che in seguito diresse fino al 1910.\nLaureato honoris causa a Oxford, Durham e Heidelberg, \u00e8 stato anche membro della Berlin-Brandenburgische Akademie der Wissenschaften. Nel 1907 gli fu conferita la medaglia della Royal Numismatic Society.\n\u00c8 morto a Londra nel 1914.\nOpere.\nNel 1873 ebbe inizio la pubblicazione dei cataloghi della collezione di monete greche del British Museum, cataloghi che costituiscono tuttora uno dei pi\u00f9 importanti riferimenti per queste monete. Head collabor\u00f2 personalmente alla stesura di 8 dei trenta volumi.\n\"Historia Nummorum\".\nNel 1887 esce la prima edizione della sua opera pi\u00f9 importante, \"Historia Nummorum\", un trattato in cui \u00e8 esaminata la storia della monetazione greca. Questo lavoro \u00e8 giudicato fondamentale sia per i numismatici che per gli studiosi di archeologia e di storia.\nLa seconda edizione venne pubblicata nel 1911 ed \u00e8 tuttora considerata la base per lo studio della monetazione greca. Solo per la monetazione greca dell'Italia \u00e8 stato pubblicato nel 2001 un aggiornamento (Rutter, Burnett, Crawford, Johnston, Jessop Price: \"Historia Numorum Italy\". The British Museum Press, London, 2001)."}
{"id": "94417", "revid": "1543377", "url": "https://it.wikipedia.org/wiki?curid=94417", "title": "Ileite", "text": "L'ileite \u00e8 un'infiammazione dell'ileo, parte dell'intestino tenue.\nTipologia.\nEsistono due forme particolarmente studiate nella letteratura medica:\nClinica.\nFra i sintomi e i segni clinici si riscontrano vomito, ulcerazioni, anemia, crampi addominali, febbre, diarrea, addome acuto, artrite, ma pi\u00f9 raramente non mostra alcun sintomo.\nPatologie associate.\nAll'ileite si associano diverse patologie:\nTrattamento.\nIl trattamento \u00e8 farmacologico, si somministrano antibiotici, nei casi pi\u00f9 gravi si opera chirurgicamente."}
{"id": "94419", "revid": "2175", "url": "https://it.wikipedia.org/wiki?curid=94419", "title": "Ipoazotide", "text": ""}
{"id": "94420", "revid": "1652635", "url": "https://it.wikipedia.org/wiki?curid=94420", "title": "Crash (informatica)", "text": "Il termine crash (in inglese \"incidente\") nel gergo informatico indica il blocco o la terminazione improvvisa, non richiesta e inaspettata di un programma in esecuzione (sistema operativo o applicazione), oppure il blocco completo dell'intero computer. \nLa parola \u00e8 un prestito dalla lingua inglese, nella quale ha il significato principale di \"grave incidente\", \"collisione\".\nDescrizione.\nTipicamente il \"crash\" avviene a causa di errori di progettazione o programmazione presenti nel software, oppure per un malfunzionamento dell'hardware che lo esegue (ad es. dovuto a eccessivo surriscaldamento). I crash sono una delle caratteristiche dell'instabilit\u00e0 dei sistemi.\nIn presenza di determinate caratteristiche dell'hardware e del sistema operativo, quest'ultimo rimane protetto dall'eventuale malfunzionamento di un programma, e i programmi in esecuzione concorrente sono protetti gli uni dagli altri, cos\u00ec che quello vittima del \"crash\" pu\u00f2 essere terminato ed eventualmente riavviato senza compromettere il funzionamento di tutto il sistema. In mancanza di tali caratteristiche il malfunzionamento di un programma pu\u00f2 compromettere o bloccare il funzionamento del sistema operativo costringendo al riavvio dell'intera macchina, cos\u00ec come pu\u00f2 accadere se il \"crash\" \u00e8 causato da errori nel sistema operativo stesso o da malfunzionamento dell'hardware. Quando il crash \u00e8 talmente grave che il riavvio o terminazione del sistema sono autonomi (cio\u00e8 non eseguiti dall'utente) si parla di \"crash down\".\nA parte i bug software o i malfunzionamenti hardware, un certo numero di crash \u00e8 casuale, ovvero dovuto a cause accidentali ed estemporanee e non ripetitivo.\nIl blocco grafico della sola schermata utente di un'applicazione o del sistema operativo, ma con il relativo processo ancora regolarmente in esecuzione, \u00e8 solitamente denominato \"freeze\" (lett. \"congelato\"); riguarda solamente la sezione video ed \u00e8 una particolare tipologia meno grave di crash.\nAmbiti.\nI sistemi operativi dei personal computer moderni sono in grado di funzionare in modo continuo per mesi prima di cominciare ad andare incontro a questi problemi, pur dovendosi adattare a un'eterogenea variet\u00e0 di hardware e software di qualit\u00e0 variabile. Su sistemi pi\u00f9 costosi e controllati, dove un singolo produttore ha il controllo di tutte le componenti impiegate (per esempio i cosiddetti \"mainframe\") e dove l'hardware \u00e8 progettato per assicurare elevata affidabilit\u00e0, i \"crash\" sono una rarit\u00e0 e non \u00e8 insolito trovare mainframe che funzionano ininterrottamente per anni.\nParticolarit\u00e0 nei diversi sistemi operativi.\nNei sistemi \"Macintosh\" si tende ad utilizzare il termine bomba al posto di \"crash\", poich\u00e9 quando si verifica un tale malfunzionamento del computer compare sullo schermo un messaggio di errore riportante l'immagine di una bomba. In ambiente \"Windows\" invece un \"crash\" grave nel sistema operativo o in un software eseguito a basso livello fa comparire la cosiddetta \"Blue Screen of Death\" (schermata blu della morte).\nNei vecchi sistemi \"AmigaOS\" veniva usato il termine \"Guru Meditation\", che era il nome del messaggio di errore costituito da un rettangolo rosso che appariva in cima ad una schermata nera in caso di problemi del genere."}
{"id": "94421", "revid": "110157", "url": "https://it.wikipedia.org/wiki?curid=94421", "title": "Piatto crash", "text": "Il piatto crash \u00e8 un tipo di piatto che fa parte di una batteria.\nUn batterista pu\u00f2 fare uso di molti piatti crash, posizionati in ogni punto del suo strumento, ma prevalentemente dietro i tamburi e pi\u00f9 in alto rispetto ad altri piatti dello stesso set perch\u00e9 viene suonato prevalentemente colpendo con le bacchette o con le spazzole il suo bordo. Pu\u00f2 essere anche fatto vibrare per mezzo di battenti in feltro, colpendo la sua superficie piatta con ripetuti colpi singoli. L'inviluppo del suono prodotto da questa tecnica \u00e8 caratterizzato da un attacco lento.\n\u00c8 un piatto in genere sottile (da 14 a 20 pollici) con un'intonazione medio-alta e con un lungo sustain e viene suonato di solito alla fine di frasi musicali cosiddette \"fill\", o alla fine delle battute/misure, per mettere un accento al brano o per enfatizzare alcuni passaggi.\nAlcuni batteristi usano il crash al posto del piatto ride in parti corte in cui \u00e8 necessario volume e potenza."}
{"id": "94423", "revid": "15756", "url": "https://it.wikipedia.org/wiki?curid=94423", "title": "20th Century Boys", "text": " \u00e8 un manga di Naoki Urasawa pubblicato in Giappone sulla rivista \"Big Comic Spirits\" della casa editrice Shogakukan a partire dal 1999 e conclusa nel 2006 con 249 capitoli raccolti in 22 \"tank\u014dbon\". Si tratta di un manga di ampio respiro con un'atmosfera cupa, che mescola elementi di teoria della cospirazione alla fantascienza; numerosi sono i riferimenti alla cultura popolare giapponese e internazionale, in particolare al mondo dei fumetti e della musica rock. La trama include altres\u00ec richiami al problema delle sette che affligge la societ\u00e0 giapponese e al terrorismo internazionale.\nLa narrazione \u00e8 non-sequenziale e contiene parecchi flashback, coprendo eventi che vanno dal 1969, quando i protagonisti erano dei ragazzini che sognavano di \"salvare il mondo\", al 1997, quando parte la narrazione \"lineare\" della storia, al 2001, quando l'Assemblea generale delle Nazioni Unite celebra una serie di personaggi che hanno \"salvato il mondo\", per poi passare al 2014, quando la pace mondiale sembra nuovamente in pericolo e ancora oltre, all'\"Era dell'Amico\", dal 2016 in poi.\nLa serie ha goduto di una trasposizione in una trilogia di film \"live-action\", diretti da Yukihiko Tsutsumi, prodotti da Dentsu e proiettati nelle sale giapponesi tra il 2008 ed il 2009. Da gennaio a luglio 2007 \u00e8 stata pubblicata su \"Big Comic Spirits\" una serie \"sequel\" intitolata ; composto da 16 capitoli, il manga \u00e8 stato poi raccolto in due volumi.\nIl fumetto ha ricevuto un'ottima accoglienza da parte della critica e ha vinto importanti riconoscimenti come il Premio Kodansha per i manga nel 2001, il Premio Shogakukan per i manga nel 2003 ed il Premio Seiun nel 2008 e la sua traduzione in inglese ha ottenuto un Eisner Award come miglior fumetto asiatico pubblicato negli Stati Uniti nel 2011 e nel 2013. Durante l'assegnazione del Grand Prize del 37\u00ba Japan Cartoonist Award, nel 2008, \u00e8 stato definito un \u00abcapolavoro che \u00e8 riuscito a stabilire un nuovo livello di qualit\u00e0 per i manga successivi alla seconda guerra mondiale\u00bb.\nTrama.\nNel 1969 un gruppo di bambini composto da Kenji, Occio, Yoshitsune, Maruo, Yukiji e Donkey costruiscono un nascondiglio in un campo da utilizzare come base segreta e dove nascondersi per scambiarsi manga e riviste porno ed ascoltare la radio. Per celebrare l'evento Occio disegna un simbolo che rappresenti la loro amicizia, composto da un occhio ed una mano che indica. Iniziano anche a fantasticare su uno scenario apocalittico, in cui dei cattivi tentano di distruggere il mondo mentre loro tentano di fermarli, trascrivendolo in un libro che chiamano \"Libro delle profezie\".\nTrent'anni dopo, negli anni novanta, Kenji gestisce un minimarket insieme alla madre e prendendosi cura della figlia della sorella scomparsa. Dopo aver ricevuto la notizia che Donkey si \u00e8 suicidato, Kenji viene a conoscenza di una setta comandata da una persona mascherata che si fa chiamare \"L'Amico\", che utilizza lo stesso simbolo che i bambini crearono trent'anni prima e compiendo eventi simili a quelli descritti nel \"Libro delle Profezie\". Kenji raduner\u00e0 cos\u00ec i vecchi compagni per capire chi si nasconda dietro la maschera de \"L'Amico\" e fermarlo prima che distrugga il genere umano.\nMedia.\nManga.\nIl manga \u00e8 stato originariamente pubblicato sulla rivista \"Big Comic Spirits\" di Shogakukan dal 1999 al 2006 in 22 volumi, pubblicati dal 29 gennaio 2000 al 30 novembre 2006. Nell'aprile 2006 Urasawa ha pubblicato, a sorpresa, l'ultimo capitolo del manga (inserito poi nel volume 22, pubblicato il 30 novembre 2006 in Giappone). Nonostante questo ha dato appuntamento alla primavera 2007, e gi\u00e0 dal Natale 2006 \u00e8 iniziata la pubblicazione su rivista della seconda serie (sempre su \"Big Comic Spirits\") col nuovo titolo ; la serie si \u00e8 conclusa nel luglio successivo, ed \u00e8 stata raccolta in due volumi, l'ultimo dei quali edito in patria il 30 settembre 2007. Uno spin-off intitolato \"Aozora Chu-Ih\u014d\" \u00e8 stato pubblicato su Big Comic Spirits nel febbraio 2009 dove l'autore creditato \u00e8 Ujiko-Ujio, il duo di mangaka fittizio presente in \"20th Century Boys\".\nIn America il manga \u00e8 licenziato da Viz Media e pubblicato tra il 17 febbraio 2009 ed il 18 settembre 2012. In Spagna il manga \u00e8 edito da Planeta DeAgostini, in Francia, Portogallo e Brasile da Panini Comics.\nL'edizione italiana \u00e8 curata da Planet Manga che l'ha pubblicato in tra il 2002 ed il 2007, mentre i due volumi di \"21st Century Boys\" sono stati pubblicati rispettivamente il 19 giugno 2008 ed il 9 ottobre 2008.\nTrilogia live-action.\nLa regia del film \u00e8 affidata a Yukihiko Tsutsumi, la colonna sonora \u00e8 stata scritta dal gruppo T. Rex, autore anche della canzone \"20th Century Boy\" che Kenji canta nel manga ed il film \u00e8 prodotto dalla compagnia Dentsu Inc.. Kenji \u00e8 interpretato da Toshiaki Karasawa, Occio da Etsushi Toyokawa e Yukiji da Takako Tokiwa. Urasawa, durante la scrittura del film, ha controllato i copioni ma senza poter apportare modifiche a causa dei diritti di propriet\u00e0 del regista.\nLa trasposizione cinematografica ha avuto un budget totale di 60 miliardi di yen (circa 60 milioni di dollari) ed \u00e8 stato girato in 7 diversi paesi.\nLa premi\u00e8re mondiale del primo film della trilogia \u00e8 stata tenuta a Parigi, mentre il 30 agosto 2008 viene mandato nelle sale giapponesi intitolato \"20 seiki sh\u00f4nen: Honkaku kagaku b\u00f4ken eiga\". Il secondo ed il terzo film, intitolati rispettivamente \"20-seiki shonen: Dai 2 sh\u00f4 - Saigo no kib\u00f4\" e \"20-seiki shonen: Saishu-sho - Bokura no hata\", sono entrambi usciti nel 2009: il secondo il 31 gennaio mentre il terzo il 29 agosto.\nIn America i primi due film sono stati proiettati a Philadelphia durante il Cinefest 2009 ed il terzo il 27 settembre 2009 al New York Anime Fest, mentre i diritti per i DVD sono stati acquistati da Viz Media. Il primo film della trilogia \u00e8 stato proiettato in Italia durante il Future Film Festival 2009 tra il 29 gennaio ed il 1\u00ba febbraio mentre il secondo ed il terzo film sono stati proiettati durante lo stesso evento il 29 gennaio 2010. Inoltre la trilogia \u00e8 stata portata anche in altri paesi come Francia, Cina, Taiwan, Thailandia, Singapore, Malaysia, Brunei ed Indonesia.\nAccoglienza.\nIl manga ha vinto il premio Kodansha per i manga nel 2001 nella categoria generale, lo Shogakukan Manga Award nel 2003, ed il premio al miglior fumetto al Festival international de la bande dessin\u00e9e d'Angoul\u00eame nel 2004 ed il Grand Prize del 37\u00ba Japan Cartoonist Award del 2008, nello stesso anno ha vinto anche il premio al miglior manga durante la 46\u00aa \"Convention Giapponese della Fantascienza\". Il film \u00e8 al 18\u00ba posto tra i live-action pi\u00f9 amati dai giapponesi. Il primo film ha raggiunto 2 miliardi di yen di incassi nelle prime tre settimane e raggiungendo i 3,9 miliardi di yen entro fine anno, mentre il DVD ha venduto 88.018 copie e copie rispettivamente per l'edizione normale e per l'edizione deluxe. Il secondo film ha raggiunto, dopo 6 settimane, l'equivalente di 28 milioni di dollari e copie per l'edizione DVD, il terzo film ha raggiunto 4,34 miliardi di yen di incassi risultando il 7\u00ba che ha guadagnato di pi\u00f9 in Giappone nel 2009 e l'edizione DVD copie vendute nel primo semestre 2010.\nAll'estero, il manga \u00e8 stato premiato nel 2011 al Comic-con di San Diego con l'Eisner Award per il miglior edizione americana di un fumetto asiatico. Il manga \u00e8 stato premiato nel 2012 con l'Eagle Award come miglior manga. Nello stesso anno ottiene una nomination per l'Eisner Award nella categoria per la miglior serie in corso mentre l'anno successivo vincer\u00e0 lo stesso premio nella categoria miglior fumetto asiatico, replicando il successo ottenuto nel 2011, ed ottenendo una nomination all'Harvey Awards nel 2010 e nel 2013.\nAnche in Italia il manga ha avuto notevole successo, risultando all'8\u00ba posto tra i migliori seinen degli anni novanta sul sito AnimeClick.it ed al terzo posto come manga da leggere pi\u00f9 consigliato dagli utenti, mentre il primo film \u00e8 stato candidato al \"Lancia Platinum Grand Prize\" durante il Future Film Festival 2009 di Bologna."}
{"id": "94426", "revid": "664088", "url": "https://it.wikipedia.org/wiki?curid=94426", "title": "Quarterback", "text": "Il quarterback (abbreviato QB), \u00e8 il regista della squadra offensiva nonch\u00e9 uno dei ruoli principali in una squadra di football americano o di football canadese: i migliori professionisti sono tra gli atleti pi\u00f9 retribuiti e ricchi di tutti gli sport del mondo. Valutando le sue qualit\u00e0 fisiche e grandi prestazioni in gara, molti esperti considerano il quarterback Tom Brady il pi\u00f9 forte giocatore di football della storia: in lingua inglese definito con l'acronimo G.O.A.T. ossia \"Greatest Of All Time\".\n&lt;br&gt;\nIl quarterback \u00e8 definito \"capo dell'attacco\", la sua funzione principale \u00e8 quella di far applicare gli schemi che gli vengono suggeriti dal capo allenatore, leggere la difesa avversaria e guidare l'attacco in end zone per realizzare un touchdown.\nCompito.\nIl quarterback prima dell'azione si schiera dietro la linea d'attacco, subito dietro il giocatore definito centro (oppure un po' pi\u00f9 distante da quest'ultimo nelle formazioni \"Shotgun\") che al momento dello snap gli d\u00e0 la palla facendosela passare sotto le gambe. Una volta ricevuta la palla, il centro va a bloccare la pressione della difesa avversaria (che si crea non appena la palla si muove) insieme agli altri giocatori della offensive line formando la cosiddetta \"tasca\", una specie di barriera che ha la funzione di proteggere il QB e dove egli ha tutto il tempo, in caso di azione di lancio, di effettuare appunto il lancio al ricevitore smarcato, nella condizione di minor pressione possibile.\nNel caso invece di un'azione di corsa il quarterback, ricevuta la palla, la consegner\u00e0 di mano ad un runningback il quale correr\u00e0 in uno dei buchi che il centro e gli altri uomini della offensive line appositamente gli apriranno secondo lo schema.\nIl quarterback, nel momento in cui riceve la palla diventa il bersaglio della difesa avversaria e i giocatori in attacco devono fare il pi\u00f9 possibile per proteggerlo.\nNon \u00e8 raro vedere il QB che una volta ricevuta la palla corra lui stesso; infatti, se egli si trova a poche iarde dalla chiusura del \"down\" o meglio a poche iarde dalla linea di meta, allo snap gli uomini di linea gli aprono un varco entro il quale pu\u00f2 tentare d'inserirsi mantenendo la palla fra le mani invece di lanciarla o di consegnarla a un runningback.\nUn buon quarterback deve essere dotato, oltre che di grande carisma sui compagni di squadra, di precisione e potenza di lancio, mobilit\u00e0 di gambe e capacit\u00e0 di leggere la difesa avversaria per intuire le incipienti azioni dei rivali.\nPrimatista.\nTom Brady con la vittoria nella edizione del Super Bowl disputata il 7 febbraio 2021 \u00e8 il quarterback con pi\u00f9 Super Bowl vinti della storia raggiungendo quota 7 nonch\u00e9 il primatista assoluto di Super Bowl disputati, considerando gli altri 3 persi, per un totale di 10 finali NFL.\nRinomati.\nI giocatori pi\u00f9 rinomati e celebrati sono ricordati nella Pro Football Hall of Fame; citazioni particolari meritano Terry Bradshaw e Joe Montana, che vinsero 4 Super Bowl ciascuno. Tra quelli che furono i primi divi delle folle di tifosi figurano Sammy Baugh e Otto Graham. Altri campioni memorabili, in ordine cronologico di nascita, sono: Bart Starr, Fran Tarkenton, Roger Staubach, Joe Namath, Jim Plunkett, Jim Kelly, John Elway, Dan Marino, Troy Aikman, Peyton Manning e Tom Brady\nIngaggi al rialzo.\nLe cifre favolose che vengono elargite ai campioni pi\u00f9 vincenti e ai giovani pi\u00f9 promettenti stabiliscono primati in ingaggi che vengono superati al rialzo continuo nel tempo di un mese o meno: infatti proprietari, allenatori, selezionatori e agenti dei giocatori s'impegnano in estenuanti trattative considerando quanto pagano nelle altre squadre quindi se i dirigenti di una squadra vogliono tenersi un quarterback, che ritengono valido, lo devono pagare di pi\u00f9 delle squadre concorrenti altrimenti lo perdono e le norme che regolano la NFL consentono di pagare senza un limite i migliori giocatori. Si consideri che tali ingaggi sono solo la base dei contratti che includono premi e bonus vari, i quali cambiano in relazione ai risultati: praticamente i dirigenti di ogni squadra mettono a disposizione altre decine di milioni che fanno lievitare ulteriormente l'introito per i giocatori vincenti sul campo; proprio grazie a tali cifre extra, l'introito annuale del campione pi\u00f9 vincente di sempre Tom Brady pu\u00f2 lievitare sino $ all'anno, ma l'ingaggio base per lui \u00e8 meno della met\u00e0 rispetto quarterback molto pi\u00f9 giovani nell'anno 2019. Negli ultimi anni i contratti con ingaggi pluriennali che hanno stabilito primati d'introito annuale sono dei quarterback seguenti:\n&lt;br&gt;"}
{"id": "94432", "revid": "1305772", "url": "https://it.wikipedia.org/wiki?curid=94432", "title": "Alioth", "text": "Alioth (\u03b5 UMa / \u03b5 Ursae Majoris / Epsilon Ursae Majoris) \u00e8 la stella pi\u00f9 brillante della costellazione dell'Orsa Maggiore. Ciononostante Bayer le ha assegnato la quinta lettera dell'alfabeto greco perch\u00e9 non ha proceduto nell'assegnazione delle lettere in ordine di luminosit\u00e0, ma sulla base alla posizione delle stelle nella costellazione, da Ovest a Est. Alioth \u00e8 un membro dell'associazione stellare dell'Orsa Maggiore.\nOsservazione.\nLa magnitudine apparente di Alioth \u00e8 +1,76, il che ne fa la trentaduesima stella pi\u00f9 brillante del cielo. \u00c8 facilmente individuabile in quanto essa \u00e8 posta nella coda dell'Orsa, essendo la stella brillante della coda pi\u00f9 vicina al corpo. Con una declinazione di +55\u00b0, Alioth \u00e8 una stella dell'emisfero boreale. Nell'emisfero australe essa \u00e8 comunque osservabile a latitudini pi\u00f9 a nord del 35\u00ba parallelo, il che comprende tutto il Brasile, tutta l'Africa e buona parte dell'Australia. Nell'emisfero boreale diviene circumpolare a nord del 35\u00ba parallelo, il che comprende l'intera Europa.\nCaratteristiche fisiche.\nBasandosi sui dati raccolti dal satellite Hipparcos, Alioth dista dalla Terra ). \nEssa \u00e8 una stella di colore bianco, datogli dalla sua temperatura superficiale di . La sua classe spettrale \u00e8 A0V, come quella di Vega. Alioth ha un raggio che \u00e8 circa quattro volte maggiore di quello solare, mentre la sua massa \u00e8 calcolata essere 3,0 \u00b1 0,4 volte quella solare. La sua luminosit\u00e0 \u00e8 108 volte quella del Sole, superiore a quella delle stelle della sua classe (per esempio, Vega ha una luminosit\u00e0 di circa ). Questo fa pensare che Alioth, pur trovandosi ancora nella sequenza principale, si stia apprestando a iniziare il suo cammino che la porter\u00e0 ad uscire da essa e a raggiungere lo stadio di gigante. Infatti quando l'idrogeno presente in un nucleo stellare comincia a scarseggiare, il nucleo, insufficientemente sostenuto dalle reazioni nucleari, comincia a contrarsi e scaldarsi, facendo gonfiare gli strati superficiali della stella e aumentandone la luminosit\u00e0.\nAlioth compie una rotazione su s\u00e9 stessa in 5,08 giorni. Ci\u00f2 significa che la sua velocit\u00e0 di rotazione all'equatore \u00e8 di 38\u00a0km/s.\nPeculiarit\u00e0.\nLa classificazione completa di Alioth \u00e8 A0Vp, dove \"p\" sta per \"peculiare\". Infatti lo spettro elettromagnetico di questa stella \u00e8 alquanto strano, simile a quello delle variabili a spettro magnetico, il cui prototipo \u00e8 Cor Caroli (\u03b12 Canum Venaticorum). Queste stelle, di classe spettrale compresa fra B8p e A7p, presentano un'insolita abbondanza di elementi pesanti negli strati superficiali della stella e una loro irregolare distribuzione negli stessi. Sebbene la causa dei fenomeni osservati nelle stelle chimicamente peculiari sia quasi certamente da collegarsi con il loro particolare campo magnetico, le cause esatte del loro comportamento non sono state ancora comprese. Poich\u00e9 Alioth \u00e8 la stella chimicamente peculiare che ha la luminosit\u00e0 apparente pi\u00f9 elevata, \u00e8 stata intensamente studiata.\nIn una serie di studi condotti intorno ai primi anni novanta fu accertato che Alioth presentava una distribuzione irregolare del ferro e del cromo sulla sua superficie: in particolare questi elementi si concentravano in due zone (identificati coi poli magnetici della stella) dove la loro abbondanza era 100 volte superiore a quella solare, mentre nel resto della superficie la concentrazione era pari a quella del Sole. In uno studio del 1997 l'ossigeno risultava essere concentrato in una fascia (identificata con l'equatore magnetico della stella), inclinata rispetto all'equatore rotazionale della stella. Nella fascia l'ossigeno era volte pi\u00f9 abbondante che nel resto della superficie. Fu poi scoperto che il calcio si comportava come l'ossigeno, anche se con una variazione minore fra le regioni magnetiche equatoriali e polari. Questa distribuzione degli elementi ha permesso di appurare che i poli magnetici di Alioth sono molto disassati rispetto ai poli rotatori: il polo magnetico di Alioth risultava avere infatti latitudine 25\u00b0. Queste scoperte sono state all'origine di una serie di indagini volte alla mappatura sistematica dei metalli sulla superficie di Alioht. Nel 2003 \u00e8 stato appurato che il manganese ha pi\u00f9 o meno la stessa distribuzione del cromo e del ferro, cio\u00e8 abbonda ai poli, mentre il titanio si accumula intorno all'equatore magnetico. D'altra parte, il magnesio sembra avere una distribuzione non correlata con il presunto campo magnetico di Alioth e si accumula in cinque diverse regioni dell'emisfero settentrionale fra le latitudini 0\u00b0 e 60\u00b0.\nOltre al generale problema di stabilire la precisa causa della distribuzione dei metalli nelle stelle chimicamente peculiari e l'origine del loro campo magnetico, le caratteristiche di Alioth suscitano ulteriori questioni. In primo luogo, per una stella della sua classe, Alioth ha un campo magnetico relativamente debole: ben 15 volte pi\u00f9 debole rispetto a quello del prototipo delle stelle Alfa2 Canum Venaticorum, Cor Carolis (pur essendo 100 volte pi\u00f9 intenso di quello terrestre). La domanda \u00e8 quindi come Alioth possa generare la distribuzione dei metalli osservata pur avendo un campo magnetico modesto.\nIn secondo luogo, Alioth non presenta alcuna variabilit\u00e0 apparente. In ci\u00f2 non rappresenta tuttavia un'eccezione: molte stelle chimicamente peculiari di classe spettrale A non sono variabili, sicch\u00e9 tali stelle sono state divise in due classi: quelle variabili e quelle non variabili. \u00c8 stato ipotizzato che in realt\u00e0 tutte le stelle Ap siano variabili, ma che alcune presentino delle oscillazioni di luminosit\u00e0 talmente piccole da non essere rilevabili ai nostri strumenti. Inoltre si ritiene che le stelle Ap di cui non riusciamo a rilevare le oscillazioni siano le pi\u00f9 evolute, cio\u00e8 che le oscillazioni diminuiscano di ampiezza mano a mano che queste stelle evolvono. Si \u00e8 pertanto cercato, con strumenti molto sensibili, di rilevare piccole oscillazioni nella luminosit\u00e0 di Alioth. Tuttavia esse non sono state rilevate. Si pu\u00f2 escludere che Alioth abbia oscillazioni maggiori a 75 parti per milione, che \u00e8 il limite a cui arrivano i nostri strumenti. Questo pone un limite molto basso alle eventuali oscillazioni di Alioth e costituisce certamente un dato di cui le teorie delle stelle magnetiche Ap devono tenere conto.\nCompagna.\nMisurazioni molto precise delle variazioni della velocit\u00e0 radiale di Alioth hanno permesso di appurare la presenza di una compagna. Si tratta di un astro che orbita intorno alla principale con un periodo di 5,88 giorni, cio\u00e8 il suo periodo orbitale \u00e8 uguale al periodo di rotazione della principale su s\u00e9 stessa. Questo effetto \u00e8 un prodotto delle intense forze mareali che si producono nell'interazione fra la principale e la sua compagna. Il miglior calcolo disponibile dell'orbita d\u00e0 un'eccentricit\u00e0 elevata (\"e\"=0,503) e una distanza media fra le due componenti di (ossia circa ). Probabilmente il piano dell'orbita della compagna \u00e8 allineato all'asse di rotazione della principale. Da questi parametri e dalla presunta massa della principale si deduce che la compagna deve avere una massa pari a , cio\u00e8 circa . Se le misurazioni sono corrette, si tratta quindi di una piccola nana bruna.\nEtimologia.\nSebbene non ci siano dubbi che il suo nome proprio provenga dall'arabo, tuttavia la sua esatta etimologia \u00e8 incerta: potrebbe provenire da \"Al-Jawn\", che non si riferisce ad un orso, ma a un \"cavallo nero\". Alioth, scritto anche come \"Aliioth\" o \"Aliath\", sempre in arabo, significa \"coda grassa di una pecora\". Un terzo nome, \"Al Hawar\", significa \"bianco dell'occhio\" o \"incandescente\".\nLe tre stelle della coda dell'Orsa, Alioth, Mizar () e Alkaid (), rappresentavano per gli arabi \"le persone in lutto\" di un corteo funebre. Il feretro, contrassegnato dalle stelle dell'Orsa Maggiore, era seguito da persone in lutto, e la processione seguiva un movimento lento e solenne intorno al polo nord celeste. Questi parenti, i bimbi di \"Al Na'ash\" uccisi da \"Al Jadi\", rappresentata da Polaris, ancora circondano ogni notte quest'ultima nella loro sete di vendetta.\nNell'astronomia cinese, era \"Yuh Kang\", un pezzo di un antico strumento astronomico. Insieme ad altre stelle situate tra essa e Megrez, era \"Seang\": l\"'Assistente del Segretario di Stato\"."}
{"id": "94433", "revid": "339392", "url": "https://it.wikipedia.org/wiki?curid=94433", "title": "Gorbaciov", "text": ""}
{"id": "94437", "revid": "1590", "url": "https://it.wikipedia.org/wiki?curid=94437", "title": "Jazzfusion", "text": ""}
{"id": "94438", "revid": "1590", "url": "https://it.wikipedia.org/wiki?curid=94438", "title": "Jazz fusion", "text": ""}
{"id": "94441", "revid": "1590", "url": "https://it.wikipedia.org/wiki?curid=94441", "title": "Jazz-Fusion", "text": ""}
{"id": "94442", "revid": "1590", "url": "https://it.wikipedia.org/wiki?curid=94442", "title": "Jazz-fusion", "text": ""}
{"id": "94443", "revid": "399", "url": "https://it.wikipedia.org/wiki?curid=94443", "title": "Tarvisium", "text": ""}
{"id": "94445", "revid": "287204", "url": "https://it.wikipedia.org/wiki?curid=94445", "title": "Federazione dello Scoutismo Europeo", "text": ""}
{"id": "94447", "revid": "306856", "url": "https://it.wikipedia.org/wiki?curid=94447", "title": "Marca Trevigiana", "text": "Marca Trevigiana \u00e8 un'espressione sorta nel XII secolo per indicare il territorio che si estendeva attorno alla citt\u00e0 di Treviso.\nStoria.\nNon esistette mai una vera e propria marca di Treviso (ovvero una circoscrizione del Sacro Romano Impero retta da un marchese), quindi con questa locuzione ci si riferiva a un'area geografica con confini non meglio precisati: ora la zona orientale della Marca di Verona, poi quella occidentale della Marca del Friuli, quindi il territorio del libero comune di Treviso (l'area compresa tra i fiumi Brenta e Piave, cui si aggiunse anche l'Opitergino). Risale al Duecento la definizione di \"Marca gioiosa et amorosa\" data al territorio in un periodo particolarmente fiorente dal punto di vista politico ed economico.\nLa pi\u00f9 antica definizione dei confini della Marca Trevigiana si trova in un verso leonino del XII secolo \u201cMonti, Musoni, Ponto Dominorque Naoni\u201d che significa: dai monti del bellunese alle lagune venete e dal fiume Musone, che scorre ad occidente nei pressi di Castelfranco, fino al fiume Noncello che bagna Pordenone).\nA partire dal XIV secolo l'espressione serv\u00ec per riferirsi alla totalit\u00e0 delle conquiste veneziane in terraferma.\nAttualmente con \"Marca Trevigiana\" si intende la provincia di Treviso.\nIl marchese di Treviso.\nNel 1381, al termine della guerra di Chioggia, i Veneziani furono costretti a consegnare Treviso e i territori circostanti al duca d'Austria. Leopoldo III d'Asburgo si fregi\u00f2 dunque, utilizzandolo per la prima volta, del titolo di Marchese di Treviso (\"Marchionem totius patriae\"). Il principe continu\u00f2 ad utilizzarlo, ormai con valenza puramente onorifica, anche dopo la cessione della Marca al signore di Padova.\nAnche don Pedro del Portogallo, investito nel 1418 dall'imperatore Sigismondo di Lussemburgo, utilizz\u00f2 il titolo di Marchese di Treviso: in questo caso l'investitura \u00e8 per\u00f2 fin dal principio puramente onorifica, la Marca era infatti, gi\u00e0 a partire dal 1389, passata alla Serenissima."}
{"id": "94451", "revid": "599013", "url": "https://it.wikipedia.org/wiki?curid=94451", "title": "Bruce Hay", "text": "Fu anche selezionato in due \"tour\" dei British and Irish Lions per i quali disput\u00f2 tre incontri internazionali\nBiografia.\nNato a Edimburgo nel 1950, deve il suo secondo nome al calciatore scozzese George Hamilton, in ragione di legami della famiglia di quest'ultimo con gli Hay.\nFormatosi sia professionalmente che sportivamente alla Liberton High School di Gilmerton, sobborgo minerario della capitale scozzese, entr\u00f2 a 15 anni nell'appena formatosi (nel 1963) Liberton FP, della cui prima squadra divenne capitano a 18 anni, subito dopo avere lasciato la scuola per diventare apprendista elettricista; in seguito pratic\u00f2 tale mestiere nelle gallerie e pozzi minerari della zona, .\nAncora al Liberton, fu selezionato per la prima delle sue 42 partite con il distretto di Edimburgo in occasione di uno spareggio per la vittoria del campionato distrettuale scozzese contro Glasgow a Murrayfield nel 1972; la sua convocazione fu casuale, perch\u00e9 il titolare della rappresentativa era Andy Irvine, quel giorno indisponibile per infortunio, e in squadra col quale, in seguito, Hay disput\u00f2 25 dei suoi 26 incontri internazionali tranne uno.\nPochi mesi dopo il debutto Hay pass\u00f2 al Boroughmuir RFC, altro club cittadino scelto per la vicinanza alla propria abitazione, non potendo ancora permettersi un'automobile, e a dicembre fu selezionato per una selezione mista Edimburgo-Glasgow che affront\u00f2 la nel suo \"tour\" di quell'anno, incontro che si risolse in una vittoria di misura per 16-10 degli \"All Blacks\".\nCon la sezione di rugby a 7 del Boroughmuir vinse altres\u00ec nel 1975 il Melrose Sevens; fu selezionato per la Nazionale scozzese a giugno di quello stesso anno, debuttando nel ruolo di estremo ad Auckland contro la .\nNel 1977 fu convocato per il Tour dei British Lions in Nuova Zelanda: bench\u00e9 mai schierato in alcuno dei 4 \"test match\" contro gli \"All Blacks\", disput\u00f2 tuttavia 11 incontri infrasettimanali, tra cui quelli contro i New Zealand M\u0101ori e gli Junior All Blacks, risoltisi entrambi in vittoria per la selezione interbritannica.\nTra il 1978 e il 1981 disput\u00f2 quattro edizioni consecutive del Cinque Nazioni (il suo primo, nel , lo aveva visto in campo in un solo incontro, con la ) e, ancora nel 1980, fu presente al suo secondo e ultimo \"tour\" con i British Lions, in Sudafrica, durante il quale scese in campo in tre \"test match\" contro gli \"Springbok\" marcando anche una meta, e capitanando la squadra in due incontri infrasettimanali contro Country Districts XV a Windhoek ed Eastern Transvaal a Springs.\nDisput\u00f2 il suo ventiseiesimo (23 con la e 3 con i British Lions) e ultimo incontro internazionale nel 1981, nello stesso stadio e contro la stessa squadra del suo esordio, la ; continu\u00f2 a giocare nel Boroughmuir fino al 1986 e poi divenne allenatore della squadra, con cui, nel corso delle 9 stagioni alla guida tecnica, vinse il campionato scozzese nel 1991; fu nel frattempo anche allenatore della selezione distrettuale di Edimburgo e, tra il 1989 e 1991, allenatore degli avanti della Scozia B, incarico da cui fu sollevato nel dicembre 1991 per divergenze tecniche.\nRimasto nel Boroughmuir come direttore sportivo, allen\u00f2 in seguito anche la selezione scozzese Under-19, oltre a portare avanti la sua attivit\u00e0 di elettricista.\nMor\u00ec il 1\u00ba ottobre 2007 nella sua citt\u00e0 natale al termine di una lunga battaglia contro un tumore al cervello.\nA sopravvivergli, sua moglie Linda, sposata prima del suo ingaggio al Boroughmuir, e sua figlia Lynsey, nata dopo pi\u00f9 di vent'anni di matrimonio."}
{"id": "94455", "revid": "125185533", "url": "https://it.wikipedia.org/wiki?curid=94455", "title": "Centro italiano studi ufologici", "text": "Il Centro italiano studi ufologici (noto anche con l'acronimo CISU) \u00e8 un'associazione privata senza scopo di lucro per la raccolta di segnalazioni relative ad avvistamenti UFO.\nStoria.\nL'associazione \u00e8 nata nel dicembre 1985 da una scissione dal Centro ufologico nazionale operata da un gruppo di soci fondatori tra cui Paolo Toselli, Giampaolo Grassino ed Edoardo Russo. Dopo un lungo periodo di freddezza, c'\u00e8 stato tra le due associazioni un riavvicinamento con l'avvio di un rapporto di collaborazione ed entrambe sono oggi considerate le due maggiori associazioni ufologiche italiane.\nObiettivi.\nGli obiettivi dell'associazione sono la diffusione delle informazioni sull'argomento UFO e la raccolta e catalogazione delle testimonianze sugli avvistamenti. L'associazione si propone di studiare gli UFO in modo razionale, documentato e basato il pi\u00f9 possibile su procedure scientifiche, avendo come proprio modello il GEPAN francese. Il CISU definisce il proprio approccio alla materia come filo-scientifico o critico e per questo motivo ha avuto anche l\u2019attenzione del CICAP, con cui ha organizzato incontri e conferenze.\nPer facilitare l'esecuzione delle indagini ufologiche secondo procedure standardizzate, il CISU ha pubblicato un manuale di metodologia d'indagine ufologica, che fornisce indicazioni su come raccogliere dati sugli avvistamenti, determinare la credibilit\u00e0 del testimone, accertare se l'evento si \u00e8 verificato o meno e in caso positivo come si \u00e8 verificato. Dal 2001 il CISU adotta il codice etico di comportamento in ufologia elaborato in Gran Bretagna dalla UFO Investigation Network (UFOIn) e condiviso dalle maggiori associazioni ufologiche.\nStruttura.\nVi sono due livelli associativi, socio e collaboratore; ci si pu\u00f2 iscrivere come collaboratore e si pu\u00f2 diventare socio successivamente, con parere favorevole del consiglio direttivo. Attualmente vi sono circa 60 soci e circa 300 collaboratori che si interessano di ufologia nel tempo libero. Il CISU ha una sede centrale a Torino e una rete territoriale formata da cinque sedi locali in altrettante regioni e da circa trenta rappresentanti locali provinciali distribuiti in tutto il territorio nazionale. L'associazione ha un sito internet ufficiale; diverse sedi locali e rappresentanti provinciali dispongono anch'essi di siti internet. L'archivio ufologico del CISU si trova nella sede centrale di Torino ed ha assorbito quello preesistente del CUN fino al 1985, prima gestito dalla sezione torinese del CUN, passata al CISU al momento della sua fondazione. L'archivio, comprendente pi\u00f9 di 25.000 casi di UFO per l'Italia, \u00e8 il pi\u00f9 grande d\u2019Italia e uno dei pi\u00f9 grandi d'Europa.\nAttivit\u00e0 principali.\nAi convegni nazionali annuali organizzati dal CISU hanno partecipato come relatori esponenti del mondo scientifico e universitario, giornalisti scientifici, ufologi italiani e stranieri di orientamento razionale. Il CISU inoltre collabora con la rivista \"Focus\" per la realizzazione di articoli e numeri speciali dedicati agli UFO. \nRapporti con altre organizzazioni.\nIl CISU mantiene contatti con le principali organizzazioni ufologiche estere; dal 1988 \u00e8 stato \"full member\" dell'International Committee for UFO Research (ICUR), organizzazione fondata nel 1979 e cessata nel novembre 1999, comprendente prestigiose organizzazioni ufologiche come CUFOS, MUFON e BUFORA. Nel 2005 il CISU \u00e8 stato fra i promotori dell'European UFO Network (EuroUFONet), che comprende una decina di associazioni ufologiche francesi, belghe, spagnole, tedesche, spagnole, danesi, norvegesi e svedesi. \nNel 2000 il CISU ha messo a disposizione delle altre organizzazioni ufologiche italiane il proprio archivio. Il manuale di metodologia d'indagine ufologica e il codice etico adottati dal CISU sono stati successivamente condivisi anche dal Centro Ufologico Nazionale, nel quadro della collaborazione avviata dalle due associazioni.\nInsieme al Centro Ufologico Nazionale, il CISU \u00e8 l'unica associazione ufologica italiana accreditata presso il Ministero della difesa per l'accesso ai dati relativi all'esito delle indagini ufologiche non classificate effettuate dall'Aeronautica Militare italiana.\nPubblicazioni.\nRiviste.\nIn passato l'associazione pubblicava anche le riviste \"UFO-Rassegna Casistica\" e \"UFO-Forum\", oggi chiuse a causa della diffusione di internet. \nMonografie e libri.\nIl CISU pubblica una collana di monografie denominata \"Documenti UFO\". Tramite la Cooperativa Editoriale UPIAR cura inoltre la pubblicazione di libri di argomento ufologico e paraufologico."}
{"id": "94456", "revid": "110157", "url": "https://it.wikipedia.org/wiki?curid=94456", "title": "Menelao (nome)", "text": "Origine e diffusione.\n\u00c8 un tipico \"nomen agentis\" che eriva dal nome greco antico \u039c\u03b5\u03bd\u03b5\u03bb\u03b1\u03bf\u03c2 (\"Menelaos\"), latinizzato in \"Menelaus\". Il primo elemento pu\u00f2 essere \u03bc\u03ad\u03bd\u03bf\u03c2 (\"menos\"), \"forza\", oppure \"menein\", \"stare\", \"trattenere\", o ancora \u03bc\u03b5\u03bd\u03c9 (\"meno\"), \"sfidare\", mentre il secondo \u00e8 \u03bb\u03b1\u1f78\u03c2 (\"laos\") \"popolo\"; il significato pu\u00f2 quindi essere \"forza del popolo\", \"che trattiene il popolo\" o \"che sfida il popolo\". Il secondo elemento \u00e8 comune a molti altri nomi greci, quali Ermolao, Nicola, Carilao, Laodice e Laerte.\nIl nome \u00e8 portato, nella mitologia greca, da Menelao, figlio di Atreo e fratello di Agamennone, che organizz\u00f2 la spedizione contro Troia per riavere la sua sposa Elena che era stata rapita da Paride.\nOnomastico.\nL'onomastico viene festeggiato il 22 luglio in onore di san Menelao di M\u00e9nat, abate d'Alvernia."}
{"id": "94458", "revid": "251174", "url": "https://it.wikipedia.org/wiki?curid=94458", "title": "Imbottigliamento", "text": "L'imbottigliamento pu\u00f2 essere eseguito in molteplici modi a seconda del tipo di bevanda o di sostanza che deve essere confezionata.\nImbottigliamento asettico.\nUna moderna linea di imbottigliamento asettico di bevande sensibili \u00e8 composta essenzialmente da:\nDal punto di vista tecnologico, vari produttori ragionano in termini di \"generazioni\" di linee asettiche. Seguendo questa classificazione, la prima generazione di impianti individua linee di riempimento che fanno uso di una sala bianca per il controllo microbiologico. I sistemi di sterilizzazione in questo caso normalmente prevedono lunghi tempi di contatto tra soluzione sterilizzante e contenitore; l'intervento dell'operatore a seguito di un inciampo in sala bianca implica l'uso di maschere e di abbigliamento speciale e la successiva risterilizzazione del sistema prima della ripartenza della produzione.\nLa seconda generazione introduce l'uso di un isolatore microbiologico e segna l'abbandono della sala bianca. L'isolatore microbiologico \u00e8 un insieme di protezioni e sistemi di condizionamento che ricoprono il \"bloc\" di sterilizzazione, risciacquo, riempimento e capsulatura, garantendo la sterilit\u00e0 dell'ambiente di lavoro. L'operatore agisce in un ambiente di lavoro standard, senza bisogno di accorgimenti particolari n\u00e9 di abbigliamento dedicato. La sterilizzazione dei contenitori prevede tempi brevi di contatto fra contenitore e soluzione sterilizzante.\nLa terza generazione implica sistemi evoluti per la gestione del cambio formato \u2013 che diventa semplice e rapido da effettuare \u2013 e, in generale, una maggiore versatilit\u00e0 della linea: si pu\u00f2 operare con diversi contenitori e diversi prodotti; un elemento qualificante di queste linee \u00e8 la possibilit\u00e0 di riempire i contenitori con liquidi gassati e non gassati.\nUltimamente si inizia a parlare di quarta generazione di impianti asettici, che dovrebbe ulteriormente ottimizzare gli spazi occupati e la versatilit\u00e0 produttiva. \nL'abbandono della sala bianca e la semplificazione delle procedure di gestione della linea hanno ampliato il mercato delle linee asettiche. Diversi imbottigliatori hanno investito in questo settore per poter produrre prodotti di segmento \"premium\", quindi bevande innovative in contenitori dall'aspetto accattivante.\nI vantaggi dell'elettronica.\nL'avvento dell'elettronica nella progettazione dei sistemi di riempimento ha permesso inoltre di incrementare significativamente il livello di sicurezza del prodotto imbottigliato in asettico. La preoccupazione principale degli utilizzatori di impianti asettici \u00e8 il controllo di ogni procedura operativa, dato che, potenzialmente, ogni operazione effettuata \u2013 dalla produzione della bevanda alla sterilizzazione dei contenitori, dal riempimento alla capsulatura, dalla gestione dell'ambiente di riempimento allo stoccaggio delle materie prime \u2013 pu\u00f2 costituire un fattore di rischio se non compiuta in modo corretto. Non individuare i potenziali rischi in tempo reale pu\u00f2 comportare la distruzione di notevoli volumi di prodotto, considerando anche l'elevata cadenza produttiva delle attuali linee di riempimento, che spesso superano le 30.000 bottiglie/ora. L'avvento dell'elettronica permette oggi di stabilire la correttezza di ogni operazione, grazie al monitoraggio, con diverse tipologie di controlli, sia dell'impianto nel suo complesso sia del funzionamento di ogni singolo componente. L'innovazione nei sistemi di supervisione permette di controllare l'intera linea da un singolo pannello operatore o da una postazione remota, riducendo drasticamente i tempi di individuazione di un potenziale rischio e i tempi di reazione per riportare la linea in condizioni di funzionamento ottimale. L'operatore \u00e8 assistito da software sempre pi\u00f9 sofisticati, che riducono i margini di errore e sono in grado di prevedere l'insorgere di situazioni potenzialmente rischiose, suggerendo le conseguenti contromisure."}
{"id": "94463", "revid": "466539", "url": "https://it.wikipedia.org/wiki?curid=94463", "title": "Zamora (Spagna)", "text": "Zamora (in portoghese anche \"Samora\") \u00e8 una citt\u00e0 spagnola, capoluogo della provincia di Zamora. Si trova a nord ovest del paese, vicino alla frontiera con il Portogallo. Si trova nella comunit\u00e0 autonoma della Castiglia e Le\u00f3n, ed \u00e8 attraversata dal fiume Duero nella meseta settentrionale. Ha una popolazione di circa 61.000 abitanti.\nStoria.\nNon si hanno notizie certe sulla sua fondazione che potrebbe essere dovuta all'antica popolazione dei vaccei (il cui nome era forse l\u2019\"Arbocala\" di Tito Livio o l\u2019\"Arbucala\" di Polibio), sicuramente era abitata al tempo dell'Impero romano e nota con il nome di \"Occelum Durii\", cio\u00e8 \"occhio del Duero\".\nAllo stesso periodo risalgono le lotte dell'eroe locale Viriato contro l'invasione romana. Il suo nome attuale potrebbe derivare sia dall'epoca dell'invasione dei visigoti \"Semure\" che dai termini arabi \"Azemur\" (\"oliveto silvestre\") o \"Semurah\" (\"citt\u00e0 dei turchesi\"). Nel Medioevo fu sia sotto la dominazione araba che sotto quella cristiana, gli arabi la tennero dall'VIII secolo all'XI, dopo la riconquista cristiana inizi\u00f2 il periodo di maggior splendore politico, architettonico ed economico.\nNel XII acquis\u00ec grande importanza a causa della sua posizione privilegiata tra le due fazioni in lotta nella penisola iberica. Durante uno degli assedi alla citt\u00e0, avvenne un episodio raccontato nei poemi epici spagnoli, la morte di Sancho II di Castiglia mentre tentava di riconquistare la citt\u00e0 controllata dalla sorella Urraca, davanti agli occhi del Cid. Il valore della citt\u00e0 durante l'assedio di Sancho \u00e8 ricordato dal detto castigliano: \"Zamora no se gan\u00f3 en una hora\", cio\u00e8 \"Zamora non si conquist\u00f2 in un'ora\".\nNei secoli successivi, con lo spostamento verso sud della zona di lotta tra arabi e cristiani, la citt\u00e0 inizi\u00f2 a perdere importanza tanto dal punto di vista strategico che economico. Dopo la scoperta dell'America, molti abitanti di Zamora si videro obbligati a emigrare a causa della povert\u00e0. Questa massiccia emigrazione \u00e8 la causa della presenza in Sud America di numerose citt\u00e0 con questo nome.\nMonumenti e luoghi d'interesse.\nDa un punto di vista artistico Zamora \u00e8 importante per i numerosi esempi di arte romanica (24 chiese). Particolarmente significativa la Cattedrale, costruita tra il 1151 ed il 1174, con il suo caratteristico ciborio di influenza bizantina.\nIl duomo con la sua facciata romanica adorna di molti bassorilievi \u00e8 di grande interesse artistico.\n\"Semana Santa\".\nLa \"Semana Santa\" (Settimana santa) zamorana \u00e8 stata dichiarata di interesse turistico internazionale per la sua enorme importanza, non solo per la citt\u00e0 ma anche per il riconoscimento che le viene dato all'estero. La sua sobriet\u00e0 e la sua disciplina \u00e8 imparagonabile al resto delle \"Semanas Santas\" spagnole. Le celebrazioni iniziano il Venerd\u00ec antecedente il Venerd\u00ec Santo, con il \"Viernes de Dolores\" e culmina con la domenica di Pasqua (\"Domingo de Resurrecci\u00f3n\").\nAlcune delle sue confraternite (\"cofrad\u00edas\") sono tra le pi\u00f9 antiche di Spagna. Quella della \"Santa Vera Cruz\" \u00e8 la pi\u00f9 antica di tutto il Paese, essendo documentata gi\u00e0 alla fine del XII secolo. La confraternita di \"Jes\u00fas Nazareno\" fondata agli inizi del XVI secolo, si considera la terza pi\u00f9 antica.\nSi pu\u00f2 ascoltare il coro \"Oh Jerusalem\" nella Piazza Santa Lucia tutti i Luned\u00ec Santi. La \"Procesi\u00f3n del Silencio\", che dopo un solenne giuramento al \"Santisimo Cristo de las Injurias\" lascia la citt\u00e0 nel pi\u00f9 assoluto silenzio il Mercoled\u00ec Santo; Le \"Capas Pardas\" percorrono con la tradizionale \"capa alistana\" le strade del centro storico, uscendo dal \"Barrio de Olivares\", portando un \"farol\" (una sorta di lampione), con il rumore di fondo delle raganelle; le \"Siete palabras\", dove viene portato in processione uno stendardo con le ultime sette parole che disse Ges\u00f9 prima di morire. Ma il momento pi\u00f9 atteso per gli zamorani arriva alle cinque del mattino del Venerd\u00ec Santo, quando la confraternita di \"Jes\u00fas Nazareno\" va in processione preceduta dal \"Merl\u00fa\" (\"Merl\u00fa\" \u00e8 il nome che ricevono quelle coppie della confraternita \"Jes\u00fas Nazareno\" che suonando un tamburo e un corno chiamano a raccolta tutti i confratelli). Appena prima, il Miserere cantato dalla \"Hermandad de Jes\u00fas Yacente\" sorprende l'alba zamorana, lasciando che il Venerd\u00ec Santo prenda il posto del Gioved\u00ec. Quando inizia la processione, suona la Marcia Funebre di Thalberg e si alza al cielo il \"Paso del cinco de copas\" (\"paso\" \u00e8 la macchina sacra che ogni confraternita porta a spalla). Questa processione \u00e8 l'apoteosi della \"Semana Santa\" zamorana.\nTipiche sono le \"almendras garrapi\u00f1adas\" (mandorle candite)) e la \"sopa de ajo\" (zuppa d'aglio) che si gustano la mattina del Venerd\u00ec Santo presso le \"Tres Cruces\", durante il riposo della processione. La Domenica di Pasqua \u00e8 invece tipico mangiare il \"Dos y Pingada\", ovvero due uova fritte con pancetta.\nSe\u00f1a Bermeja.\nViene cos\u00ec chiamata la curiosa bandiera zamorana. Infatti, si tratta di nove frange (\"tiras\") che garriscono al vento ognuna separata dall'altra. Per motivi di praticit\u00e0 in molti edifici, anche governativi, le nove frange sono unite a formare un unico pezzo, ma l'originale \u00e8 formata da pezzi separati.\nDi queste nove frange, quella superiore \u00e8 di colore verde smeraldo e le altre otto di colore rosso o vermiglio (\"bermejo\"). La frangia verde rappresenta l'appoggio degli zamorani ai Re Cattolici durante la guerra civile contro Giovanna l'Illegittima (\"Juana la Beltraneja\"), nella battaglia di Toro (1476): il re Ferdinando il Cattolico aggiunse il suo \"faj\u00edn\" verde (una sorta di drappo o sciarpa che indossavano i notabili) alle otto frange rosse gi\u00e0 esistenti. Queste frange rosse rappresentano le otto battaglie consolari che Viriato vinse contro i romani.\nIl motivo per cui questa bandiera \u00e8 composta da frange si fa risalire al modo con cui Viriato celebrava le sue vittorie: strappava un brandello dagli stendardi romani, ogni volta che vinceva una battaglia, e lo sistemava in cima alla sua lancia. Logicamente la frangia verde venne inserita nel secolo XV alla bandiera di Zamora, che fino ad allora era composta da otto frange."}
{"id": "94467", "revid": "2519", "url": "https://it.wikipedia.org/wiki?curid=94467", "title": "Malattia delle membrane ialine polmonari", "text": ""}
{"id": "94476", "revid": "2207", "url": "https://it.wikipedia.org/wiki?curid=94476", "title": "Augsburg", "text": ""}
{"id": "94478", "revid": "125627677", "url": "https://it.wikipedia.org/wiki?curid=94478", "title": "Riccardo Lombardi (politico)", "text": "Dapprima militante del Partito Popolare Italiano, d'ispirazione liberal-cattolica e popolarista, di cui fu esponente della corrente interna di sinistra (poi scissasi nel Partito Cristiano del Lavoro), divenne, a seguito di un sincero avvicinamento agl'ideali socialisti, pur senza scindere da ci\u00f2 la sua originaria componente liberale crociana, membro del movimento anti-fascista Giustizia e Libert\u00e0, con il quale fu attivamente partecipe al periodo della Resistenza e del quale divenne una figura di spicco, figurando poi tra i fondatori e principali animatori del Partito d'Azione, del quale determin\u00f2 poi lo scioglimento e conseguente confluenza della sua corrente prosocialista nelle file del PSI.\nInizialmente un fautore del centro-sinistra \"organico\", ne fu poi uno strenuo critico, divenendo, sino all'epoca craxiana, il leader della corrente di sinistra interna, dove erano confluiti anche i socialisti rivoluzionari e gli ex-massimalisti anti-sovietici, che fu per l'appunto denominata \"Sinistra Lombardiana\". Eletto all'assemblea costituente, promotore del distacco delle sinistre dalla sfera d'influenza dell'Unione Sovietica, fu deputato ininterrottamente dal 1948 al 1983 e diresse l'organo ufficiale del Partito, \"Avanti!\", dal 1949 al 1950 e, nuovamente, dal 1963 al 1964.\nBiografia.\nLa giovinezza e la militanza a sinistra.\nLombardi nacque a Regalbuto, in provincia di Enna (all'epoca in provincia di Catania), il 16 agosto del 1901, figlio di un capitano dell'Arma dei Carabinieri toscano, deceduto a causa di servizio in Sicilia quando lui aveva 3 anni, e di una donna siciliana, Maria Marraro. Studi\u00f2 presso il Collegio Pennisi di Acireale (in provincia di Catania), e, una volta compiuti gli studi liceali, frequent\u00f2 il Politecnico di Milano, dove consegu\u00ec la laurea in Ingegneria industriale. Ader\u00ec al Partito Popolare Italiano di don Luigi Sturzo, simpatizzando quindi per il Partito Cristiano del Lavoro, fondato nel 1920 da degli esponenti di sinistra del PPI, come Guido Miglioli, cui fu molto legato. Partecip\u00f2 ad alcune azioni degli Arditi del popolo, tra cui la difesa del giornale socialista \"Avanti!\" dall'assalto degli squadristi fascisti.\nNel 1923 collabor\u00f2 con \"Il Domani d'Italia\", giornale della sinistra cattolica. Quando il cattolicesimo italiano rinunci\u00f2 ad opporsi attivamente al fascismo, si avvicin\u00f2 alla cultura marxista, ispirandosi anche ad Antonio Gramsci, e, progressivamente, si discost\u00f2 dalla propria formazione cattolica. Dopo la soppressione dei partiti politici decretata il 5 novembre del 1926 dal regime fascista, continu\u00f2 a partecipare all'attivit\u00e0 clandestina con esponenti antifascisti di varie tendenze, in particolare con i comunisti dei quali apprezzava l'attivismo, pur rifiutando di iscriversi al Partito Comunista d'Italia.\nConobbe in quegli anni la sua compagna, e poi moglie, che per 52 anni gli fu a fianco: Ena Viatto (1906-1986), detta il \"fenicottero comunista\", che, innamoratasi di Lombardi, si separ\u00f2 da Girolamo Li Causi. Con Ena, profondamente atea, partecip\u00f2 attivamente alla Resistenza. Nel 1930, a seguito di un'azione di volantinaggio, viene aggredito dalle camicie nere, poi arrestato e torturato a manganellate dalla polizia nella sede del Fascio. Non si sarebbe mai ripreso completamente dai postumi delle violenze: le percosse gli lesionarono un polmone; unito all'assidua fruizione di tabacco, questo fatto gli avrebbe provocato problemi respiratori per tutta la vita (secondo la testimonianza del nipote Gustavo, aveva difficolt\u00e0 a fare pi\u00f9 di tre scalini in et\u00e0 matura).\nAl termine del conflitto, avendo una buona conoscenza del tedesco e del francese, trov\u00f2 lavoro quale direttore tecnico presso la sede di Milano della \"Weise &amp; S\u00f6hne\", una societ\u00e0 germano-olandese d'impiantistica chimica, che in pochi anni port\u00f2 a diventare uno dei maggiori fornitori di Montecatini, SNIA e di tutta l'industria chimica italiana, allora in piena espansione. Raggiunse cos\u00ec un effimero benessere economico.\nLa resistenza e il Partito d'Azione.\nAder\u00ec al movimento Giustizia e Libert\u00e0 e, nel 1942, fu tra i fondatori del Partito d'Azione di cui nel gennaio del 1943 cre\u00f2 assieme a Brenno Cavallari l'organo clandestino di stampa \"L'Italia Libera\". Dopo l'armistizio di Cassibile dell'8 settembre 1943 milit\u00f2 nella Resistenza quale tenente generale delle brigate Giustizia e Libert\u00e0. Alla vigilia della Liberazione, rappresent\u00f2 GL alle fallite trattative di resa incondizionata della Repubblica Sociale Italiana, durante l'incontro con Benito Mussolini e Rodolfo Graziani presso l'Arcivescovado di Milano.\nFece parte del CLNAI da cui alla Liberazione fu nominato Prefetto di Milano (dal 30 aprile 1945 al dicembre 1945): in questa veste testimoni\u00f2 a favore dell'ex prefetto fascista di Milano Piero Parini. Partecip\u00f2 al primo governo De Gasperi (10 dicembre 1945 - 1\u00ba luglio 1946) quale Ministro dei trasporti, avviando la rapida ricostruzione della rete ferroviaria.\nIn seguito prefer\u00ec operare fuori dalle cariche di governo o del parlamento, anche quando il suo partito faceva parte della maggioranza governativa. Convinto dell'insufficienza della sola riforma del latifondo a far progredire il Mezzogiorno, nel 1947 ottenne la costituzione dell'Ente Siciliano di Elettricit\u00e0 votato a promuovere l'industrializzazione dell'isola tramite interventi pubblici che ne potenziassero le infrastrutture.\nSotto alla sua breve iniziale presidenza l'ESE realizz\u00f2 nuove centrali idroelettriche (Pelino, Troina e Carboi) e i grandi impianti termici di Termini Imerese e di Augusta. In seguito al I congresso nazionale (febbraio 1946) divenne segretario del Partito d'Azione, nelle liste del quale fu eletto alla Assemblea Costituente. Dopo il magro risultato elettorale guid\u00f2 il partito verso la confluenza nel Partito Socialista (ottobre 1947).\nDalla corrente autonomista alla sinistra socialista.\nNel PSI si mise a capo della corrente autonomista rispetto allo stretto rapporto instaurato da Nenni con i comunisti e fu contrario alle liste unitarie per le elezioni politiche del 1948 e allo stretto rapporto con l'Unione Sovietica. Dopo la sconfitta del Fronte popolare, con Fernando Santi e Vittorio Foa vinse il congresso del PSI del giugno 1948, su posizioni autonomiste, ma fu costretto a passare la mano, in meno di un anno, ai frontisti di Nenni e Morandi, forti del sostegno sovietico.\nNegli anni del frontismo, Lombardi tenne una posizione defilata nel PSI e accett\u00f2 alcuni compromessi con la dirigenza come ricoprire l'incarico di vicepresidente del Movimento dei Partigiani della Pace, organizzazione internazionale egemonizzata dal Cremlino. Solo nel 1956, dopo l'invasione sovietica dell'Ungheria, Nenni, con l'appoggio di Lombardi, denunci\u00f2 il patto di unit\u00e0 d'azione col Partito Comunista Italiano.\nSegno del nuovo orientamento dei socialisti a livello internazionale fu l'atteggiamento diverso tenuto nei confronti dell'integrazione europea. Lombardi ottenne il voto favorevole del PSI sull'adesione all'Euratom e l'astensione sulla CEE.\nAl Congresso di Venezia del 1957 ottenne poi l'adozione di una nuova politica consistente nel costringere la maggioranza governativa centrista ad operare una \"svolta a sinistra\". Dopo un anno di tentativi di apertura contraddetti da pericoli di sbandamenti a destra, la Democrazia Cristiana ottenne, nel 1962, l'astensione socialista sulla fiducia al Governo Fanfani, segnando l'inizio del \"centro sinistra\". Questa prima fase, definita \"programmatica\", di cui Lombardi fu il protagonista, era incentrata su una serie di \"riforme di struttura\" (termine da lui introdotto nel linguaggio politico): tra quelle realizzate, le principali furono:\nLa sua proposta politica di medio termine, definita \"a-comunista\", era comunque l'alternativa socialista alla DC e al PCI.\nNel luglio del 1964 la corrente \"lombardiana\" da lui guidata decise di non partecipare al secondo governo Moro, denunciando l'involuzione conservatrice della politica del centro-sinistra, in particolare a seguito del rifiuto della DC a realizzare la riforma urbanistica.\nDa quel momento, per anni, Lombardi tenne una posizione di critica costruttiva nei confronti della maggioranza del suo partito; indicando come prospettiva un governo di alternativa alla Democrazia Cristiana, che la positiva evoluzione in atto nel Partito Comunista Italiano poteva, a suo giudizio, rendere possibile.\nIn politica estera si adoper\u00f2 per la decolonizzazione, in particolare fornendo sostegno internazionale all'amico Pierre Mend\u00e8s France impegnato nella liberazione dell'Indocina francese prima, dell'Algeria in seguito. Successivamente fu instancabile animatore di iniziative contrarie alla Guerra del Vietnam.\nNegli anni settanta partecip\u00f2 alla campagna innocentista in favore di Achille Lollo, Marino Clavo e Manlio Grillo, i tre militanti di Potere Operaio (gruppo della sinistra extraparlamentare), condannati per il rogo di Primavalle, in cui persero la vita Virgilio e Stefano Mattei, rispettivamente di 22 e 8 anni, figli di Mario Mattei, segretario locale del Movimento Sociale Italiano.\nNel 1970 fu uno dei pi\u00f9 attivi sostenitori della legge Baslini-Fortuna sul divorzio e successivamente nel 1974 del NO al referendum sul divorzio, cos\u00ec come nel 1978 della legge sulla legalizzazione dell'aborto.\nIn occasione delle consultazioni del Comitato centrale del Midas del 1976, l'apporto della corrente lombardiana fu determinante per l'elezione a segretario nazionale di Bettino Craxi. L'anziano leader, mirando infatti ad un immediato rilancio del Partito dopo le pesanti sconfitte elettorali patite sotto la guida di Francesco De Martino, oltrech\u00e9 per l'impossibilit\u00e0 dello stesso d'esprimere un candidato valido in grado di metter pace tra le sue correnti interne ora pi\u00f9 frastagliate che mai, si dimostr\u00f2 inizialmente disponibile a sostenerlo quale sorta di \"segretario transitorio\", facendo dunque convergere, pur con una certa dose di riserve (Craxi, in fondo, era ben noto all'epoca quale il \"delfino\" di Nenni e lo stesso Lombardi poi sottopose a critica serrata il manifesto programmatico \"Progetto socialista per l'alternativa\" del neosegretario al 40\u00ba congresso di Torino del 1978), i voti della propria area sul suo nome, decretandone cos\u00ec la nomina.\nEletto presidente nazionale del PSI nel gennaio del 1980, dopo soli due mesi diede le proprie dimissioni a causa di forti dissidi con la segreteria di Craxi, che fin da subito si pales\u00f2, con il suo spregiudicato dinamismo e la sua propensione all'accentramento e spettacolarizzazione delle funzioni dirigenziali, quale \"uomo forte\" del Partito, tanto d'attirarsi l'accusa pubblica, da parte dello stesso Lombardi, di gestirlo con il \"F\u00fchrerprinzip\".\nDa quel momento in poi assunse dunque una posizione estremamente critica nei confronti del segretario socialista e delle sue politiche, indicando nel nuovo indirizzo craxiano un mutamento drastico ed a dir poco deleterio delle istanze storiche che avevano contraddistinto il Partito, rilevandovi dunque una preoccupante mancanza di prospettiva nel senso d'una costruzione dell'alternativa di sinistra, che ponesse il PSI quale forza politica capace di sfidare da sinistra tanto la Democrazia Cristiana, quanto il Partito Comunista Italiano.\nCiononostante, i principali esponenti della sua corrente - fatta eccezione per alcune personalit\u00e0 come Giorgio Ruffolo e Michele Achilli -, tra i quali Claudio Signorile e Gianni De Michelis, finirono comunque per confluire a tutti gli effetti nell'orbita di Craxi, lasciandolo di fatto del tutto isolato dinanzi al nuovo corso intrapreso dal Partito a guida craxiana.\nNel suo ultimo intervento al Comitato Centrale del PSI, il 30 giugno del 1984, concluse la sua arringa con la frase \u00abun PSI cos\u00ec non ha ragione di esistere\u00bb, prevedendo con dieci anni di anticipo anche la fine del suo partito per effetto di Tangentopoli (afferm\u00f2 che in quel momento c'erano pi\u00f9 socialisti in carcere che all'epoca del fascismo, criticando la corruzione montante ai vertici dei partiti di governo, tra cui il PSI).\nPochi mesi dopo, Lombardi mor\u00ec di fibrosi polmonare e insufficienza respiratoria presso la clinica romana Mater Dei e, per sua esplicita volont\u00e0, fu cremato senza riti religiosi.\nNel 2005, nel cortile della Prefettura di Milano, in corso Monforte, venne collocata una targa a lui dedicata: \u00ab25 aprile 1945/ RICCARDO LOMBARDI/ prefetto della Milano libera e democratica/ 25 aprile 2005 - Sessantesimo della Liberazione\u00bb."}
{"id": "94479", "revid": "120127356", "url": "https://it.wikipedia.org/wiki?curid=94479", "title": "Monte San Calogero (Sciacca)", "text": "Il monte San Calogero (talvolta anche monte Kronio) \u00e8 una collina situata a circa 7\u00a0km da Sciacca, comune italiano del libero consorzio comunale di Agrigento, in Sicilia, inserita in una riserva naturale orientata, gestita dall'Azienda foreste demaniali della Regione Siciliana.\nCaratteristiche generali.\nChiamato anche monte Kronio, perch\u00e9 secondo la leggenda questi era la dimora della divinit\u00e0 greca Crono (padre di Zeus), il complesso raggiunge, su un'area di 50 ettari, un'altitudine di 395,48\u00a0m s.l.m. ed \u00e8 costituita prevalentemente da calcare. \nLa riserva si pone a protezione di un articolato labirinto di grotte interessate da fenomeni termali riconducibili a vulcanesimo secondario che si manifesta con emanazione di sali sulfurei a temperature medie di 40 gradi, con escursioni comprese ra i 36 e i 42\u00a0\u00b0C e variazioni nelle diverse stagioni e ore del giorno. A causa della temperatura elevata, il soggiorno nella grotta, secondo la leggenda scavata da Dedalo nel periodo in cui il territorio era occupato dai Sicani, era tradizionalmente utilizzato per la cura di affezioni quali artrite, reumatismi, gotta e sciatica. All'interno erano stati realizzati sedili e banconi e praticati fori nelle pareti nei quali dovevano essere inseriti gli arti sofferenti. Comprendendone le potenziali propriet\u00e0 curative, difatti, in seguito ad un'indagine commissionata nel 1880 dal consiglio comunale di Sciacca al professor Silvestro Zinno, il comune si propose di realizzarne uno stabilimento termale.\nLe grotte del complesso vengono cos\u00ec denominate: \"Stufa di San Calogero, la Grotta del Lebbroso, Grotta Gallo, Grotta Cucchiara e Grotta del Mastro.\" La pi\u00f9 nota fra queste \u00e8 la Stufa di San Calogero che si sviluppa per 9.4 m in lunghezza, 4.2 m in larghezza e 4 m in altezza.\nNel 2017 all'interno del complesso di grotte sulfuree sono state rinvenute antiche maioliche contenenti,fra cui una giara scoperta in cui sono state trovate tracce di un vino di 6000 anni fa e perci\u00f2 classificabile come vino pi\u00f9 antico d'Italia.\nLa vasta zona alle spalle della cittadina di Sciacca e che culmina nel monte Kronio \u00e8 possibile che sia la vestigia di un antico sito vulcanico, che ancora oggi mostra la sua attivit\u00e0, ormai sopita, attraverso i vapori sulfurei. Tale ipotesi \u00e8 avvalorata dalla presenza al largo delle coste saccensi dell'isola Ferdinandea, isola vulcanica facente parte di un pi\u00f9 ampio sistema chiamato \"Empedocle\", non \u00e8 dunque da scartare che il monte Kronio sia stato in un passato remoto un comignolo di un pi\u00f9 imponente sistema.\nStrutture all\u2019interno della riserva naturale.\nA costeggiare la riserva vi si trovano inoltre il santuario/basilica di San Calogero, del XVI secolo e l'Antiquarium di Monte Kronio.\nAntiquarium di Monte Kronio/Stufe San Calogero.\nSul monte si trova il sito museale \"Antiquarium di Monte Kronio - Stufe di S. Calogero\", un complesso termale e una serie di grotte di origine carsica, sfruttate dall'antichit\u00e0 a fini terapeutici. L'Antiquarium \u00e8 stato inaugurato negli anni ottanta e contiene reperti degli scavi effettuati ed ulteriori caratteristiche storico-sociali e geologiche sul complesso speleologico.\nIl sito \u00e8 gestito dalla Soprintendenza dei beni culturali e ambientali di Agrigento.\nSantuario di San Calogero.\nLa Basilica-Santuario di San Calogero fu edificata nel 1530 e dal 1948 affidata al Terzo Ordine Regolare di San Francesco. Elevata nel 1979 da papa Giovanni Paolo II alla dignit\u00e0 di basilica minore, ospita una statua del santo, opera di Antonello Gagini."}
{"id": "94482", "revid": "640277", "url": "https://it.wikipedia.org/wiki?curid=94482", "title": "Keid", "text": "Keid (\u03bf2 Eri / \u03bf2 Eridani / Omicron2 Eridani / 40 Eridani) \u00e8 un sistema stellare triplo distante circa 16,26 anni luce dalla Terra, appartenente alla costellazione dell'Eridano. Avendo magnitudine apparente 4,43, Keid \u00e8 visibile a occhio nudo. Nel 1783 William Herschel la identific\u00f2 come stella doppia. Nel 1851, Otto Wilhelm von Struve scopr\u00ec che la meno brillante delle due stelle del sistema era, a sua volta, doppia. Nel 1910 fu scoperto che, sebbene una delle due componenti pi\u00f9 deboli fosse poco luminosa, essa aveva colore bianco. Ci\u00f2 implicava che essa fosse una stella molto piccola. Essa era infatti una nana bianca, la prima ad essere scoperta.\nOsservazione.\nKeid si trova nella parte settentrionale della grande costellazione dell'Eridano e, specificatamente, nella parte pi\u00f9 vicina alla costellazione di Orione. \u00c8 posta poco sotto la linea che congiunge Nu Eridani a Delta Eridani e appare vicina (circa 1\u00b0) a Beid (\u03bf1 Eridani), con la quale non \u00e8 tuttavia legata fisicamente. In realt\u00e0 Beid \u00e8 sette volte pi\u00f9 distante da noi di quanto non sia Keid.\nEssendo posta nella parte nord della costellazione, a soli 7\u00b0 a sud dell'equatore celeste, Keid \u00e8 osservabile senza difficolt\u00e0 da tutte le regioni popolate della Terra, a differenza delle stelle poste nella parte meridionale di questa vasta costellazione. D'altra parte questa vicinanza all'equatore celeste fa s\u00ec che Keid sia circumpolare solo nelle regioni vicine al polo sud terrestre.\nLa secondaria, nonostante non sia n\u00e9 pi\u00f9 vicina n\u00e9 la pi\u00f9 luminosa nana bianca nel cielo notturno, \u00e8 di gran lunga la pi\u00f9 facile da osservare; \u00e8 quasi tre magnitudini pi\u00f9 brillante della stella di Van Maanen (la nana bianca solitaria pi\u00f9 vicina), e a differenza delle compagne di Procione e Sirio non \u00e8 immersa nel bagliore di una principale molto pi\u00f9 brillante.\nAmbiente galattico.\nEssendo relativamente vicina al Sole, Keid ne condivide lo stesso ambiente galattico. Le sue coordinate galattiche sono 200,75\u00b0 e -38,04\u00b0. Una longitudine galattica di circa 200\u00b0 significa che la linea ideale che congiunge il Sole e 40 Eridani, se proiettata sul piano galattico, forma con la linea ideale che congiunge il Sole con il centro galattico un angolo di 200\u00b0; ci\u00f2 implica che Keid \u00e8 leggermente pi\u00f9 lontana al centro galattico di quanto non sia il Sole. Una latitudine galattica di circa -38\u00b0 significa che Keid si trova a sud rispetto al piano su cui sono posti il Sole e il centro galattico.\nDelle stelle pi\u00f9 vicine al sistema entro i 10 anni luce, solo Epsilon Eridani, situata a 6,2 a.l e di magnitudine 2,6, sarebbe ben visibile ad occhio nudo da una delle componenti di Keid, e solo un'altra tra le diverse nane rosse presenti sarebbe appena al limite della visibilit\u00e0 ad occhio nudo, Gliese 205. Il Sole avrebbe una magnitudine pari a +3,32 e sarebbe situato nella costellazione di Ercole mentre Sirio, sebbene pi\u00f9 debole (+0,93), sarebbe ancora la stella pi\u00f9 brillante del cielo, davanti a Canopo. \nOvviamente le componenti del sistema, data la loro vicinanza, apparirebbero molto brillanti, se viste l'una dall'altra.\nIl sistema.\nKeid A.\nKeid A \u00e8 la componente principale del sistema. Si tratta di una stella di sequenza principale arancione di tipo spettrale K0 V. Essa possiede una massa pari a e un raggio pari a . Il colore arancio di Keid A \u00e8 determinato dalla temperatura superficiale che \u00e8 5.100 K, inferiore a quella del Sole di circa 700 K. La minore superficie radiante e la minore temperatura determinano una luminosit\u00e0 che \u00e8 pi\u00f9 bassa di quella del Sole: questa stella ha infatti una luminosit\u00e0 pari a 0,36 L\u2609 e una magnitudine assoluta 5,99. Ciononostante, Keid A \u00e8 la componente di gran lunga pi\u00f9 brillante del sistema, tanto che la sua magnitudine apparente (4,43) coincide con quella del sistema stesso. Le emissioni di raggi X provenienti da questa stella testimoniano la presenza di una corona, che sembra avere una intensit\u00e0 paragonabile a quella del Sole. Keid A ha una et\u00e0 stimata di 5,6 miliardi di anni, poco maggiore di quella del nostro Sole.\nLa componente A del sistema dista dalla coppia B-C circa 400 UA (393 UA nello studio di Hirsch \"et al.\" 2021). Il periodo orbitale \u00e8 di circa 8.000 anni.\nKeid B.\nKeid B \u00e8 una nana bianca di magnitudine 9,52 e di tipo spettrale DA4. La sua radiazione \u00e8 quindi dominata dalle linee dell'idrogeno. Esso tuttavia costituisce solo lo strato pi\u00f9 esterno di questa stella. Si tratta di uno stato sottile, che ha una massa complessiva compresa fra 10\u22124 M\u2609 e 10\u22127 M\u2609. Per il resto Keid B \u00e8 formata principalmente da elio e, soprattutto, carbonio. La sottoclasse spettrale 4 pone Keid B fra le nane bianche a media temperatura: la sua temperatura superficiale \u00e8 infatti stimata essere intorno ai 16.000 - 17.000 K. In particolare, una prima serie di misure ha dato come risultato 17.000 \u00b1 200, mentre una seconda serie, di poco successiva, ha dato risultati 16.400 K e 16.730 K.\nLe misurazioni della massa e del raggio di Keid B hanno costituito a lungo un problema. Infatti \u00e8 da tempo risaputo che esiste una precisa relazione fra il raggio e la massa di una nana bianca: in particolare il raggio \u00e8 inversamente proporzionale alla radice cubica della sua massa. Ora in molte misure compiute fra gli anni settanta e gli anni novanta il raggio risultava troppo piccolo per una massa che era calcolata essere 0,43 M\u2609. Questo aveva portato a formulare ipotesi molto complicate, come quella secondo cui Keid B era il risultato della fusione di stelle molto piccole. Tuttavia misurazioni pi\u00f9 recenti e pi\u00f9 precise hanno permesso di conciliare i due dati: la massa stimata \u00e8 infatti pi\u00f9 alta, essendo calcolata ora essere 0,57 \u00b1 0,02 M\u2609, e questo dato la riconcilia con il raggio, che \u00e8 calcolato essere 0,0136 \u00b1 0,00024 R\u2609, cio\u00e8 circa 9.400\u00a0km. Keid B \u00e8 pertanto grande una volta e mezza la Terra. La concentrazione di una massa pari a met\u00e0 di quella del Sole in volume di una Terra e mezza comporta che la densit\u00e0 di Keid B sia molto elevata, come accade in tutte le nane bianche. In particolare Keid ha una densit\u00e0 di un quarto di tonnellata per centimetro cubo. Dato che la superficie radiante di Keid B \u00e8 molto piccola, lo \u00e8 anche la sua luminosit\u00e0: Keid B ha una luminosit\u00e0 di solo 1,3 10\u22123 L\u2609.\nQuando Keid B si trovava nella sequenza principale, era probabilmente la stella pi\u00f9 massiccia del sistema. Infatti pi\u00f9 una stella \u00e8 massiccia pi\u00f9 velocemente si evolve e, quindi, poich\u00e9 Keid B \u00e8 la componente pi\u00f9 evoluta del sistema, doveva inizialmente avere una massa maggiore di quella delle altre due componenti. Le fasi di instabilit\u00e0 che hanno accompagnato gli stadi successivi a quelli dell'uscita dalla sequenza principale hanno portato l'astro ad espellere i propri strati esterni e quindi a perdere massa.\nKeid C.\nLa distanza media fra Keid B e Keid C \u00e8 35 UA (poco pi\u00f9 di 5 miliardi di km). Tuttavia l'orbita \u00e8 molto eccentrica: \"e\"=0,410 e questo porta le due componenti ad avvicinarsi fino a 21 UA (poco pi\u00f9 di 3 miliardi di km) al periastro e ad allontanarsi fino a 49 UA (circa 7,3 miliardi di km) all'afastro. Un'orbita viene compiuta ogni 252 anni.\nKeid C \u00e8 una stella di sequenza principale rossa di tipo spettrale M4.5Ve e di magnitudine apparente 11,17. Si tratta della componente meno massiccia del sistema, avente una massa di solo 0,2 M\u2609. Il suo colore rosso \u00e8 determinato da una temperatura superficiale relativamente bassa, circa 3.500 K. Il raggio di questa piccola stella \u00e8 28% di quello solare. Il piccolo raggio e la bassa temperatura superficiale fanno s\u00ec che la luminosit\u00e0 di questa stella non sia elevata: essa emette solo 7 decimillesimi della radiazione emessa dal Sole.\nCome molte stelle della sua classe, Keid C \u00e8 una stella a flare: in stelle come queste di tanto in tanto il campo magnetico cortocircuita in modo imprevedibile, causando un improvviso aumento della luminosit\u00e0 in tutte le lunghezze d'onda dello spettro. Si tratta di un fenomeno simile a quello dei brillamenti solari. Tuttavia mentre i brillamenti costituiscono una porzione trascurabile dell'energia emessa dal Sole, quelli che avvengono nelle stelle di classe M di sequenza principale possono raddoppiare la luminosit\u00e0 della stella.\nAnche Keid C ha una corona che emette raggi X. Si tratta, comparata a quella del Sole, di una corona molto intensa, che emette circa 0,14% della luminosit\u00e0 totale della stella.\nSistemi planetari.\nNel luglio del 2018 \u00e8 stata annunciata la scoperta, ottenuta col metodo delle velocit\u00e0 radiali, di un pianeta in orbita attorno a Keid A. Il pianeta orbita attorno alla stella in circa 42 giorni, ad una distanza pari a circa 0,215 volte quella della Terra dal Sole. Con una massa pari a circa 8 volte e mezza quella terrestre, il pianeta potrebbe essere classificato come una super Terra. Considerata la distanza dalla stella, HD 26965 b \u00e8 un pianeta troppo caldo per consentire l'esistenza di acqua liquida sulla superficie ed essere potenzialmente abitabile; la stima della sua temperatura di equilibrio con un'albedo simile a quella terrestre \u00e8 di circa 430 K (), ma essendo pi\u00f9 massiccio della Terra potrebbe avere trattenuto una pi\u00f9 densa atmosfera, in grado di generare un notevole effetto serra che innalzerebbe ulteriormente la temperatura superficiale.\nProspetto.\nSegue un prospetto dei componenti del sistema planetario di Keid.\nProbabilit\u00e0 di vita.\nSu Keid A.\nLa stella principale ha una metallicit\u00e0 di [Fe / H] =- 0,19, vale a dire circa il 65 % della metallicit\u00e0 solare, rendendo cos\u00ec abbastanza probabile la formazione di pianeti terrestri. La zona abitabile di Keid A, dove potrebbe esistere un pianeta con acqua liquida, dista circa 0,63 UA (circa 94 248 000\u00a0km) dalla stella. A tale distanza un pianeta compirebbe una rivoluzione completa in 203 giorni terrestri e il diametro di Keid A apparirebbe circa il 30% pi\u00f9 ampio di quello del Sole dalla Terra. Un osservatore posto su un ipotetico pianeta in orbita attorno alla stella primaria vedrebbe splendere Keid B con un colore bianco e alla magnitudine -7,3, mentre Keid C splenderebbe alla magnitudine -5,7 con un colore rosso. Entrambe quindi sarebbero ben visibili ad occhio nudo, ben pi\u00f9 luminose di Venere visto dalla Terra.\nSu Keid B.\nSarebbe estremamente improbabile trovare un pianeta nella zona abitabile della nana bianca, perch\u00e9 essa nella fase di gigante rossa avrebbe inglobato eventuali pianeti posti in tale zona.\nSu Keid C.\nDurante i flare, Keid C emette grandi quantit\u00e0 di raggi X, 10.000 volte il quantitativo emesso durante i brillamenti solari. Ci\u00f2 sarebbe letale per gli ipotetici esseri viventi che si venissero a trovare su un pianeta posto nella zona abitabile di Keid C. \nViste da Keid C le altre due componenti brillerebbero entrambe come la Luna piena vista dalla Terra, anche se il colore e la grandezza angolare sarebbero completamente diversi; da un lato la piccola nana bianca, 12 volte pi\u00f9 vicina a Keid C rispetto alla principale, brillerebbe di una intensa luce bianca dovuta all'alta temperatura superficiale, dall'altro Keid A che, nonostante la maggior distanza da Keid C e la bassa temperatura che le fa assumere un colore giallo-arancio, \u00e8 oltre 60 volte pi\u00f9 grande della nana bianca.\nKeid nella fantascienza.\nEssendo vicina al Sole, Keid \u00e8 citata in alcune opere di fantascienza. Nel romanzo Dune e in altre opere riguardanti l'universo di Dune, creato da Frank Herbert nel 1965, attorno alla stella \"Eridani A\" orbita il pianeta Richese, quarto pianeta in ordine di distanza da Keid. La nana arancione, 40 Eridani A, \u00e8 l'unica del sistema triplo attorno alla quale pu\u00f2 esistere un pianeta in grado di poter ospitare la vita, in quanto la nana bianca durante la fase di gigante rossa ha probabilmente inglobato eventuali pianeti abitati, mentre la nana rossa, come molte della sua classe, \u00e8 una stella a flare, di conseguenza la vita difficilmente avrebbe potuto nascere su un pianeta nelle sue vicinanze.\nNell'universo di \"Star Trek\" Keid A \u00e8 considerato il sistema stellare dei Vulcaniani. Sebbene questo fatto non sia mai menzionato direttamente in alcuna serie televisiva o film, esistono alcuni riferimenti indiretti: il libro ufficiale \"Star Trek: Star Charts\", un'affermazione di Gene Roddenberry e l'affermazione del comandante Tucker secondo cui Vulcano si trova a 16 anni luce dalla Terra (nella serie \"\"). Il 19 agosto 2021, la NASA ha mandato un messaggio radio verso il sistema stellare, la \"casa\" dei vulcaniani in Star Trek, per onorare il centenario della nascita di Gene Roddenberry, creatore del popolare franchise.\nEtimologia e significato culturale.\nGli Arabi chiamavano l'asterismo formato dalle stelle che appartengono alla parte pi\u00f9 a nord-est della costellazione dell'Eridano \"Nido di Struzzo\". Per la loro vicinanza a questo asterismo, Beid e Keid ricevettero nomi che facevano riferimento ad esso. In particolare Keid deriva dall'arabo \"qayd\", che significa \"guscio d'uovo\", quasi si trattasse di un uovo caduto dal nido e rottosi per l'impatto."}
{"id": "94483", "revid": "110157", "url": "https://it.wikipedia.org/wiki?curid=94483", "title": "Piatto ride", "text": "Il piatto ride \u00e8 uno strumento musicale, piatto fondamentale in una batteria.\nQuesto piatto \u00e8 spesso posto alla destra di un batterista destrorso, inclinato in modo da favorire i colpi con la punta della bacchetta sulla sua superficie piatta. Il suo ruolo \u00e8 quello di sostenere la scansione ritmica oltre che a evidenziare gli accenti. Ha il diametro maggiore fra i piatti, da 18 a 28 pollici, ma il suo diametro pi\u00f9 comune \u00e8 di 20 pollici.\nQuesto tipo di piatto viene suonato in zone diverse, anche in relazione al genere di musica suonata. Nei generi latin, fusion, rock, pop ed heavy metal si usa molto la \"campana\" del piatto ride, la parte centrale in rilievo, suonandola con il \"collo\" della bacchetta. Questo suono \u00e8 molto penetrante, capace di farsi spazio in ogni contesto musicale.\nUna variante di questo piatto molto utilizzata nel jazz \u00e8 il \"flat ride\": \u00e8 senza la campana, il suo suono \u00e8 \u201csecco\u201d e la pronuncia della bacchetta \u00e8 marcata. Il flat ride \u00e8 alla base del sound di batteristi come Roy Haynes."}
{"id": "94489", "revid": "486946", "url": "https://it.wikipedia.org/wiki?curid=94489", "title": "Frenastenia", "text": ""}
{"id": "94490", "revid": "486946", "url": "https://it.wikipedia.org/wiki?curid=94490", "title": "Oligofrenia", "text": ""}
{"id": "94491", "revid": "486946", "url": "https://it.wikipedia.org/wiki?curid=94491", "title": "Ipofrenia", "text": ""}
{"id": "94493", "revid": "486946", "url": "https://it.wikipedia.org/wiki?curid=94493", "title": "Imbecillit\u00e0", "text": ""}
{"id": "94496", "revid": "675340", "url": "https://it.wikipedia.org/wiki?curid=94496", "title": "Max Payne", "text": "Max Payne \u00e8 un videogioco di tipo sparatutto in terza persona (TPS, \"Third Person Shooter\") sviluppato da Remedy Entertainment e pubblicato da Gathering of Developers il 23 luglio 2001 per Microsoft Windows. In seguito sono state distribuite rispettivamente le versioni per PlayStation 2, Xbox e Game Boy Advance, sviluppate da Rockstar Toronto, Rockstar Vienna e Rockstar Leeds e pubblicate da Rockstar Games. Il 16 luglio 2002 \u00e8 stata pubblicata la versione del videogioco per Mac OS. Il 1\u00ba maggio 2012 \u00e8 stato distribuito sul PlayStation Network sotto la dicitura \"PS2 Classics\", e scaricabile a pagamento su PlayStation 3 e, dal 22 aprile 2016, su PlayStation 4. Il 14 giugno 2012 \u00e8 stata pubblicata una versione del gioco per smartphone iOS e Android, chiamata Max Payne Mobile, sviluppata da War Drum Studios.\nDalla sua uscita il videogioco ha riscosso un ottimo successo di pubblico e critica; \u00e8 stato prodotto un seguito, \"\", uscito nel 2003, mentre un terzo capitolo, \"Max Payne 3\", \u00e8 uscito a maggio 2012.\nNel 2017 il Museo Finlandese dei Giochi (\"Suomen pelimuseo\", dedicato anche a giochi non elettronici) annover\u00f2 \"Max Payne\" tra i suoi primi 100 classici giochi finlandesi.\nTrama.\nFebbraio 2001. A New York City termina la pi\u00f9 grande bufera nella storia della citt\u00e0. La sequenza iniziale ci mostra il protagonista Max Payne, agente della DEA ed ex agente della NYPD, in piedi in cima a un grattacielo mentre un'unit\u00e0 di poliziotti sta arrivando. Inizia quindi un flashback che ci riporta a tre anni prima.\n22 Agosto 1998. Max Payne \u00e8 un agente di un distretto di polizia della citt\u00e0 di New York, il quale una sera, tornato a casa, risponde a una strana telefonata anonima per poi scoprire che sua moglie Michelle e sua figlia appena nata sono state massacrate da alcuni criminali sotto l'effetto di una nuova droga sintetica, la \"Valchiria\". Disperato, l'uomo li uccide tutti in uno scontro a fuoco.\nTrasferitosi alla DEA, con l'appoggio dell'amico Alex Balder e di B.B., inizia una missione sotto copertura all'interno del clan mafioso dei Puncinello al fine di scovare chi si trova dietro lo spaccio di questa potentissima droga. Ci vogliono tre anni perch\u00e9 si trovino delle tracce che sembrano condurre a Jack Lupino, un criminale affiliato ai Puncinello. B.B. informa Max di incontrarsi con Alex alla stazione della metropolitana di Roscoe Street, ma il protagonista si imbatte in alcuni malviventi che stanno rapinando una banca passando attraverso la stazione. Cercando di uscire dalla metropolitana, Payne trova il suo amico, ma quest'ultimo viene freddato con un colpo di pistola da un killer non identificato proprio quando gli stava per rivelare il nome del probabile gestore del traffico della \"Valchiria\". Payne viene visto scappare dalla scena del crimine e ritenuto responsabile del delitto dell'amico da parte della polizia di New York e del vice-procuratore Jim Bravura che inizia a dargli la caccia, inconsapevole del suo lavoro in incognito.\nPayne viene poi a sapere che il boss della mafia russa Vladimir Lem \u00e8 in guerra con i Puncinello per il controllo della citt\u00e0. Divenuto ormai bersaglio sia della polizia sia dei mafiosi, che hanno scoperto la sua copertura, il poliziotto inizia a combattere per la sopravvivenza e per la sua vendetta, risalendo dagli scagnozzi di Puncinello ai principali esponenti della malavita newyorkese. Le piste iniziali portano a un motel di propriet\u00e0 di Lupino gestito dal suo braccio destro, Vincent \"Vinnie\" Gognitti: Payne raggiunge Gognitti solo dopo un lungo inseguimento sui tetti e sui treni di New York e si fa dire dove pu\u00f2 trovare Lupino, quindi gli spara, lasciandolo morente in un vicolo. Gognitti indirizza Payne al \"Ragnar\u00f6ck\", un night club gestito direttamente da Lupino, che lo usa come base operativa. Lupino \u00e8 un criminale ormai divenuto insano di mente a causa della Valchiria, datosi a evocazioni e riti occulti. Nello scontro con Payne, Lupino e i suoi uomini restano uccisi.\nSubito dopo, Payne \u00e8 raggiunto da Mona Sax, sicario e sorella gemella di Lisa Sax, moglie del Don, Angelo Puncinello, dalla quale viene a sapere che in realt\u00e0 c'\u00e8 Puncinello stesso dietro al traffico della \"Valchiria\". Quindi la donna, per suggellare un'apparente alleanza, gli offre un bicchiere di whisky, in cui \u00e8 per\u00f2 diluita una dose di \"Valchiria\". Max sviene ed \u00e8 protagonista di un incubo nel quale rivive la tragedia di sua moglie e di sua figlia in casa sua attraverso immagini oniriche deformate: camminer\u00e0 su tracce di sangue esposte nell'oscurit\u00e0 per arrivare a scoprire che l'assassino di sua moglie e di sua figlia era, metaforicamente, lui stesso, poich\u00e9 non era stato in grado di proteggerle.\nRipresosi dall'incubo, \u00e8 ritrovato dagli uomini di Lupino e imprigionato nel motel di Gognitti: Payne riesce a liberarsi dal luogo di prigionia ed esce dal locale: ad aspettarlo c'\u00e8 Vladimir Lem. Il russo propone a Payne un'alleanza, nel tentativo di sconfiggere Puncinello e il suo giro di droga; su indicazione di Lem, Payne va quindi all'attracco del porto di Brooklyn, ad impossessarsi della nave cargo \"Caronte\" che trasporta un carico d'armi, uccidendo il capitano della nave, Boris Dime, una volta al servizio dei russi e ora passato dalla parte di Puncinello. Payne uccide Dime e prende l'arsenale di cui ha bisogno per proseguire nella sua vendetta.\nDopo aver chiesto un incontro con Don Puncinello, Payne sopravvive a un'imboscata ed \u00e8 nuovamente salvato da Vladimir Lem che lo accompagna alla tenuta di Puncinello, dove l'agente della DEA pu\u00f2 consumare la propria vendetta: entrato nella villa, scopre che vi era imprigionata Mona Sax \u2014 poi riuscita a liberarsi e a scappare - e dopo aver affrontato e ucciso il temuto \"Trio\" del Don, notando anche il cadavere di Lisa Sax, uccisa dal Don, trova Angelo Puncinello: prima di poter regolare i conti, Payne \u00e8 anticipato da alcuni uomini armati che uccidono Puncinello davanti a lui. Payne \u00e8 imprigionato dagli agenti privati di Nicole Horne, CEO dell\"'\u00c6sir Corporation\", una potente multinazionale. La donna inietta a Payne una potente dose di \"Valchiria\", lasciandolo in fin di vita nella tenuta.\nL'ex poliziotto soffre di un altro nauseante incubo indotto dalla droga, continuando a tormentarsi per non essere riuscito a salvare la propria famiglia, tuttavia sopravvive e accetta il suo fardello. Dopo essersi ripreso, si dirige a Cold Steel, un'acciaieria fuori citt\u00e0 dove viene prodotta la \"Valchiria\": nei sotterranei dell'acciaieria, usati come complesso di ricerca militare, Payne scopre che la droga \u00e8 il risultato del \"Progetto Valhalla\", un tentativo militare degli Stati Uniti mirato a migliorare la resistenza fisica e il morale dei soldati durante la Guerra del Golfo. Il progetto diede scarsi risultati e fu abbandonato dal governo per mancanza di fondi; nonostante ci\u00f2 la Horne decise di proseguirlo attraverso la \"\u00c6sir Corporation\". Sempre a Cold Steel, Payne scopre che la moglie aveva accidentalmente scoperto il progetto e che la Horne aveva mandato a casa sua i soggetti testati con la Valchiria per farla tacere, e che sempre la Horne era la persona misteriosa che chiam\u00f2 casa Payne la sera del massacro. Nel frattempo, gli agenti decidono di dare il via all'operazione \"Occhi della Morte\", per liberarsi di prove e testimoni, inclusi i propri scienziati. Payne riesce a scappare dall'acciaieria mentre il complesso si sta autodistruggendo.\nSuccessivamente s'incontra con B.B.: Payne ha gi\u00e0 capito che B.B., finito nel libro paga della Horne, ha ucciso Alex Balder e nell'occasione il traditore gli tende un'imboscata per ucciderlo. Dopo aver eliminato anche B.B., Max riceve una telefonata da un uomo, un senatore di nome Alfred Woden, che chiede un incontro con il poliziotto. Woden gli rivela che lui stesso fa parte di una potente societ\u00e0 segreta chiamata \"Circolo Interno\", che ha forti legami con il governo degli Stati Uniti. I membri del \"Circolo Interno\", che stanno facendo una riunione alla quale Woden ha invitato Payne, chiedono all'agente un accordo: in cambio dell'uccisione della Horne, tutte le accuse nei suoi confronti cadranno. In quel momento, gli agenti della Horne fanno irruzione nell'edificio e uccidono tutti i membri del gruppo: si salvano solamente Payne, che si getta dalla finestra, e Woden, che finge di essere morto nella stanza. Payne riesce a uscire vivo dall'edificio, dove trova prove compromettenti nei confronti di Woden, e si dirige verso il grattacielo sede della \"\u00c6sir Corporation\".\nDopo esser riuscito ad accedere ai livelli superiori dell'edificio, Max incontra nuovamente Mona Sax in un ascensore: in questa occasione, gli uomini della Horne sparano contro la Sax e la colpiscono in testa, uccidendola. Il corpo della ragazza resta nell'ascensore, che \u00e8 chiamato a un altro piano. Quando Max, liberatosi dagli agenti della Horne, richiama l'ascensore, il cadavere della Sax \u00e8 scomparso. Arrivato all'ultimo piano del grattacielo e poi sul tetto, Payne riesce a braccare la Horne: infine si libera delle sue guardie del corpo e spara ai fili di sostegno dell'antenna del grattacielo, che si abbatte sull'elicottero della donna in partenza, uccidendo lei e gli altri occupanti. La storia ritorna da dov'era iniziata, con gli agenti della NYPD che arrivano ad arrestare Max Payne.\nPortato in strada, Payne scorge tra la folla Woden, uscito illeso dall'agguato alla sede del \"Circolo Interno\": forte delle prove trovate a suo carico, Payne sa che il senatore manterr\u00e0 la sua parola, evitandogli la prigione. Dal canto suo, Woden \u00e8 riuscito a ottenere quello che voleva: con la morte della Horne, ora \u00e8 il capo indiscusso del \"Circolo Interno\".\nModalit\u00e0 di gioco.\nLa visuale del gioco \u00e8 in terza persona, con la telecamera posta dietro al protagonista; la storia viene svelata dopo ogni capitolo completato con pannelli strutturati come fumetti. Molti degli oggetti che si trovano nei livelli possono venire distrutti, e anche sparando sulle pareti si vedono frammenti di muro cadere, dando un senso di realismo all'ambiente. Nel secondo capitolo si possono anche spostare scatole ed altri oggetti leggeri semplicemente urtandoli. Le armi vanno dal corpo a corpo (come tubi e mazze da baseball) a pistole (singole o doppie Beretta e la Desert Eagle), a fucili a pompa ed a canne mozze, a mitragliette Ingram, fino a fucili da cecchino, bombe a mano e molotov.\nIl gameplay di \"Max Payne\" \u00e8 caratterizzato dal \"bullet time\", una forma di slow motion reso celebre dal film Matrix due anni prima, a sua volta ispirato dal cinema d'azione orientale, in particolare, dal regista John Woo, il quale \u00e8 citato nel videogioco stesso: il giocatore pu\u00f2 decidere a piacimento di rallentare l'azione del gioco, mantenendo per\u00f2 la possibilit\u00e0 di puntare le armi nel tempo reale. Questo espediente pu\u00f2 essere sfruttato per una quantit\u00e0 di tempo limitato, gradualmente esteso con l'uccisione dei nemici del protagonista, e facilita il giocatore in particolare quando deve affrontare molti nemici contemporaneamente.\nA causa dei suoi contenuti talvolta impressionanti e violenti, specialmente durante la narrazione a fumetti, \"Max Payne\" \u00e8 stato vietato ai minori di 16 anni. Tuttavia, all'interno del gioco \u00e8 presente un \"filtro violenza\" che permette di rimuovere il sangue e i contenuti pi\u00f9 maturi, tra cui tutti i fumetti che non vengono mostrati. \u00c8 possibile proteggere queste impostazioni con una password.\n\"Mod\".\n\"Max Payne\" \u00e8 stato modificato da vari \"mod\", creati dagli appassionati del gioco, aiutati dall'insieme di \"editor\" \"max-fx\" presente nel CD del gioco. I \"mod\" (abbreviazione di \"modification\", modifica) in questione possono introdurre semplicemente delle \"skin\" (letteralmente \"pelle\", ovverosia la texture che ricopre un personaggio) con cui sostituire il protagonista, mappe e livelli aggiuntivi, nuove armi, aggiornamenti che permettono di modificare sensibilmente il gameplay (ad esempio la serie \"Kung-fu\") oppure delle \"total conversion\" (o \"TC\") del gioco che permettono di mutare completamente la natura del gioco, la trama, il gameplay ed i personaggi.\nEssendo Max Payne il primo gioco ad includere il \"bullet time\" molti \"modder\" hanno prodotto modificazioni in tema \"Matrix\", incitati dalla mancanza, per anni, di titoli ambientati nel mondo del film.\nAlcuni dei pi\u00f9 noti \"mod\" sono:\nVersione Game Boy Advance.\nLa versione per Game Boy Advance pubblicata nel 2003 presenta molte differenze rispetto alle altre versioni, per adattarlo alla console:\nSviluppo.\nIniziato nel 1996, la cui storia \u00e8 opera dello sceneggiatore finlandese Sam Lake, \"Max Payne\" \u00e8 stato uno dei primi videogiochi ad adottare il \"bullet time\", reso famoso dalla serie cinematografica di \"Matrix\". \u00c8 basato sul motore grafico \"Max-FX\", utilizzato in precedenza nel software di benchmark \"3D Mark 2001\", che presenta gi\u00e0 il bullet time usato nel gioco in questione.\nA causa del poco budget a disposizione, la Remedy non pot\u00e9 ingaggiare attori professionisti per basarsi sulla fisionomia dei personaggi.\nCos\u00ec per il volto di Max Payne, nonch\u00e9 per la recita nei romanzi a fumetti presenti nel gioco, la casa produttrice ingaggi\u00f2 lo stesso Lake (mentre nel secondo capitolo il suo ruolo verr\u00e0 ereditato dall'attore americano Timothy Gibbs).\nSono evidenti nell'opera i riferimenti alla mitologia norrena: dalla \"Valchiria\" alla \u00c6sir Corporation, nonch\u00e9 il progetto \"Valhalla\", il senatore Alfred Woden e il locale \"Ragnar\u00f6ck\", mentre la narrazione segue alcuni princ\u00ecpi dei generi noir e hard boiled.\nLa colonna sonora \u00e8 stata curata da K\u00e4rtsy Hatakka e da Kimmo Kajasto.\nTra tutti i videogiochi della serie, il primo \u00e8 finora l'unico che \u00e8 stato ripubblicato in contemporanea all'uscita di \"Max Payne 3\" in una versione per Android e iOS.\nDoppiaggio.\nL'edizione italiana \u00e8 stata curata dalla Synthesis International - Milano.\nFilm.\nLa 20th Century Fox ha comprato i diritti del gioco per realizzarne l'omonimo film: girato dal regista John Moore fra aprile e maggio 2008, \u00e8 uscito nei cinema americani il 17 ottobre 2008 ed in Italia il 28 novembre dello stesso anno; l'attore che interpreta il protagonista \u00e8 Mark Wahlberg, mentre il ruolo di Mona \u00e8 stato affidato a Mila Kunis. \u00c8 in produzione anche un lungometraggio indipendente diretto da Fergle Gibson dal titolo \"Payne and Redemption\".\nIl 7 maggio 2009, Max Payne esce nel nuovo formato Blu-ray + DVD in un unico pack, mentre il solo DVD verr\u00e0 pubblicato il 21 maggio. Il doppio formato contiene - solamente nel disco Blu-ray - contenuti speciali e una versione estesa del film mai vista al cinema. Contenuti speciali e versione estesa sono stati inseriti anche nel DVD singolo, disponibile dal 21 maggio 2009.\nRiconoscimenti.\n\"Max Payne\" fu eletto gioco dell'anno 2001 dalla rivista \"PC Gamer\" con la migliore trama della categoria \"sparatutto\", e vincitore dei premi della critica."}
{"id": "94500", "revid": "768068", "url": "https://it.wikipedia.org/wiki?curid=94500", "title": "Sobekhotep I", "text": "Biografia.\nQuesto sovrano, che secondo il Canone Reale doveva essere il dodicesimo della dinastia, appare anche nella Sala degli antenati di Thutmose III ed \u00e8 conosciuto soprattutto per i resti di una piccola cappella, dedicata ad Osiride proveniente da Abido.\nIl significato del nome Horo, \"Colui che ha unito le Due Terre\", potrebbe far pensare che questo sovrano abbia almeno tentato di opporsi alla frantumazione del potere centrale ormai in atto da alcuni decenni, ma questa \u00e8 solo un'ipotesi non supportata da fonti certe.\nNel Canone Reale il nome \u00e8 seguito da \nG39-HASH\nsa ... - figlio di ...\nquesta formula era spesso usata quando il sovrano non era figlio del re precedente."}
{"id": "94501", "revid": "1305772", "url": "https://it.wikipedia.org/wiki?curid=94501", "title": "OPA (disambigua)", "text": ""}
{"id": "94502", "revid": "8271", "url": "https://it.wikipedia.org/wiki?curid=94502", "title": "Submunizione", "text": ""}
{"id": "94505", "revid": "287204", "url": "https://it.wikipedia.org/wiki?curid=94505", "title": "Avior", "text": "Avior (\u03b5 Car/Epsilon Carinae) \u00e8 una stella gigante arancione di magnitudine +1,86 situata nella costellazione della Carena. Dista 605 anni luce dal sistema solare, e si tratta in realt\u00e0 di una stella binaria (o forse tripla), composta da una gigante arancione e da un stella bianco-azzurra di sequenza principale.\nOsservazione.\nSi tratta di una stella situata nell'emisfero australe. La sua posizione \u00e8 fortemente australe e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate inferiori e alla fascia tropicale. La sua magnitudine pari a +1,86 le consente di essere scorta con facilit\u00e0 anche dalle aree urbane di moderate dimensioni.\nIl periodo migliore per la sua osservazione nel cielo serale ricade nei mesi compresi fra dicembre e maggio; nell'emisfero sud \u00e8 visibile anche all'inizio dell'inverno, grazie alla declinazione australe della stella, mentre nell'emisfero nord pu\u00f2 essere osservata limitatamente durante i mesi della tarda estate boreale.\nCaratteristiche fisiche.\nLa stella pare essere una binaria a eclisse, con un cambio di luminosit\u00e0 di 0,12 magnitudini ogni 2,2 anni. La stella principale \u00e8 una gigante arancione di tipo spettrale K3, ed \u00e8 accompagnata da una calda stella di sequenza principale di tipo B2 con temperatura superficiale di 24.000 K, molto pi\u00f9 calda della gigante (4100 K), che per\u00f2 \u00e8 in compenso estremamente pi\u00f9 grande.\nSeparate da 0,5 secondi d'arco, che dovrebbero essere nella realt\u00e0 solo 4 U.A., non \u00e8 facile stabilire quale delle 2 componenti sia in realt\u00e0 la pi\u00f9 luminosa; la stella di classe B parrebbe esserlo, ma le teorie evolutive suggerirebbero il contrario, la gigante arancione dovrebbe essere la pi\u00f9 massiccia del sistema perch\u00e9 invecchiata prima. Il dubbio resta, anche perch\u00e9, a differenza di Algol che ha lo stesso tipo di stelle, la distanza tra le due in questo caso \u00e8 troppo elevata per ipotizzare un trasferimento di massa dalla componente fredda a quella calda nel corso della loro esistenza.\nLe due componenti insieme sono 6000 volte pi\u00f9 luminose del Sole. In uno studio di Parsons del 2004 la secondaria risulterebbe a sua volta doppia, con una compagna, forse di classe F8 avente una temperatura di circa 5900 K."}
{"id": "94506", "revid": "198277", "url": "https://it.wikipedia.org/wiki?curid=94506", "title": "Max Biaggi", "text": "Tra i piloti pi\u00f9 vittoriosi della sua generazione, \u00e8 stato quattro volte campione del mondo nella classe 250 (consecutivamente dal 1994 al 1997) e due volte campione mondiale Superbike (2010 e 2012). Detiene con il britannico Phil Read il primato assoluto di titoli conquistati nella 250, mentre con gli allori conseguiti nelle derivate di serie \u00e8 stato il primo italiano a trionfare in questa categoria; con lo statunitense John Kocinski condivide l'eccezionalit\u00e0 dell'essere riuscito a vincere un campionato mondiale sia con motociclette prototipo sia con le derivate dalla produzione.\nDal 2016 \u00e8 proprietario del Max Racing Team.\nCarriera.\nPilota.\nGli esordi e le prime vittorie.\nDa bambino Biaggi era pi\u00f9 interessato al calcio, ma per il suo 17\u00ba compleanno gli fu regalata una minimoto. In seguito a questo dono, su consiglio di un amico inizi\u00f2 a partecipare nel 1989, a 18 anni, a gare professionistiche nella categoria 125 cc. Un anno dopo divenne campione italiano nella categoria Sport Production, con moto derivate strettamente dalla serie.\nUna casa costruttrice, l'Aprilia di Noale, lo nota e, pensando che il ragazzo avesse la stoffa per diventare campione, immediatamente dopo lo ingaggi\u00f2; cos\u00ec Biaggi si trasferisce nella classe 250. Nel 1991 divenne campione europeo e concluse terzo nel campionato italiano alla guida di un'Aprilia del Team Italia.\nMotomondiale.\nClasse 250.\nSempre nel 1991 arriv\u00f2 27\u00ba nel campionato mondiale, disputando per\u00f2 solo quattro gare. Nel 1992 Biaggi partecip\u00f2 al suo primo intero campionato mondiale della classe 250, nel Team Iberna Motoracing Aprilia dell'ex pilota Alex Valesi, arrivando quinto nella classifica finale e ottenendo la sua prima vittoria in un Gran Premio (a Kyalami, in Sudafrica).\nLa stagione seguente, Biaggi pass\u00f2 alla Honda classificandosi quarto, vincendo a Barcellona, nel Gran Premio di Catalogna. Nel 1994 torn\u00f2 alla guida dell'Aprilia, dando inizio al suo dominio nella \"quarto di litro\" dove conquist\u00f2 4 titoli iridati consecutivi tra il 1994 e il 1997. Il 1994 fu un anno contraddistinto da buone gare, alternate a grandi errori (cadde un paio di volte quando era in testa in solitario); ma, fortunatamente per lui, lo stesso, anzi peggio per quanto riguarda le cadute, fece Loris Capirossi, che dovette rinunciare al titolo con una gara di anticipo.\nMax Biaggi si aggiudic\u00f2 cos\u00ec il suo primo titolo mondiale, con 22 punti di vantaggio sul secondo classificato Tadayuki Okada e fu anche il primo mondiale nella classe 250 vinto dall'Aprilia. Nel 1995 ha vita pi\u00f9 semplice, concludendo con ben 83 punti di vantaggio sul secondo classificato; ma non mancarono certo grandi duelli, tra lui, il debuttante Ralf Waldmann e il giapponese Tetsuya Harada, suoi pi\u00f9 acerrimi rivali per quella stagione e per quelle a venire. In quell'anno si impose in ben 8 Gran Premi (Malesia, Germania, Italia, Olanda, Gran Bretagna, Repubblica Ceca, Argentina e Catalogna), concludendo solo una gara fuori dal podio, quella in Giappone.\nIl 1996 \u00e8 l'anno della consacrazione, data l'esperienza e il talento dimostrati in precedenza, e infatti la stagione inizia nel migliore dei modi per Biaggi: ottiene 5 vittorie nelle prime 6 gare, tanto da far sembrare gi\u00e0 chiuso il campionato. Ma una serie di errori, conditi da molta sfortuna, come la caduta in prova ad Assen (che lo costringe a fare due gare non al 100% della forma fisica), il contatto con Jacque a Zeltweg e la caduta a Rio, unite alla grande velocit\u00e0 e determinazione di Waldmann e della sua Honda, fanno s\u00ec che il mondiale si decida all'ultima gara: a Eastern Creek, Biaggi vince e si porta a casa il titolo con soli 6 punti di vantaggio, migliorando il record dell'anno prima totalizzando 9 vittorie: Shah Alam, Suzuka, Jerez, Mugello, Paul Ricard, Donington Park, Brno, Catalunya e la sopracitata Eastern Creek.\nNel 1997, dopo il divorzio dall'Aprilia, approda alla Honda del Marlboro Team Kanemoto Honda di Erv Kanemoto. In questa stagione conquista 5 vittorie (Malesia, Italia, San Marino, Repubblica Ceca, Indonesia) ma, malgrado i cinque successi, dovr\u00e0 lottare fino all'ultima gara per conquistare il suo 4\u00ba titolo iridato, che arriver\u00e0 con appena 2 punti di vantaggio su Waldmann. Dopo questo trionfo, Biaggi pass\u00f2 alla classe 500, lasciando la 250 dove rimane apprezzato per il suo stile di guida efficace e pulito nonch\u00e9 per alcuni record tuttora imbattuti: unico pilota nella storia della \"quarto di litro\" a vincere 4 mondiali consecutivi con due moto diverse (Aprilia e Honda) oltre che primatista per numero di \"pole position\" e di podi.\nClasse 500 e MotoGP.\nHonda (1998).\nNonostante un esordio trionfale e un'ottima prima stagione, nel prosieguo i suoi risultati complessivi nella 500 furono meno brillanti rispetto a quanto fatto registrare in 250. Nella stagione 1998 Biaggi, rimasto alla Honda, sempre nel team satellite di Kanemoto, debutt\u00f2 con successo vincendo il Gran Premio del Giappone disputato a Suzuka, essendo partito dalla \"pole position\" e avendo effettuato il giro pi\u00f9 veloce in gara: un \"hat trick\" riuscito, oltre che a lui, solo al finlandese Jarno Saarinen venticinque anni prima. Nel corso della stagione vinse anche il Gran Premio della Repubblica Ceca, ma l'evento \"clou\" del campionato fu a Barcellona il 20 settembre 1998 durante il Gran Premio di Catalogna.\nA nove giri dal termine una caduta coinvolse la Yamaha del francese Jean-Michel Bayle e la Honda dello spagnolo \u00c0lex Crivill\u00e9; i commissari di gara esposero le bandiere gialle (indicanti divieto di sorpasso per ragioni di sicurezza) mentre Biaggi si contendeva con Alex Barros il comando della corsa. Nella zona dell'incidente Biaggi sorpass\u00f2 il brasiliano, che lo risopravanz\u00f2 immediatamente: entrambi furono sanzionati con uno \"stop and go\" (una sosta forzata di dieci secondi ai box, senza poter apportare modifiche all'assetto della moto). Barros rientr\u00f2 per scontare la penalit\u00e0 e chiuse poi al 7\u00ba posto; invece Biaggi decise di proseguire come se nulla fosse, sicch\u00e9 fu squalificato da una gara che fu vinta dal suo diretto avversario in classifica generale, l'australiano Mick Doohan, che prima di Barcellona era secondo nel mondiale proprio dietro all'italiano. Biaggi e Barros fecero ricorso, sostenendo che nel punto dove erano avvenuti i reciproci sorpassi fosse stato per loro impossibile vedere le bandiere gialle, ma la giuria internazionale li respinse entrambi, infliggendo inoltre a Biaggi un'ammenda di franchi svizzeri (circa di lire) dell'epoca.\nCon questa bandiera nera sub\u00ecta, Biaggi stabilisce il poco lusinghiero record di squalifiche in carriera nel motomondiale: 3. Al termine della stagione Biaggi chiuder\u00e0 al secondo posto nella classifica mondiale, dietro a Doohan con 52 punti di distacco; terzo Crivill\u00e9 a 10 punti dal romano.\nYamaha (1999-2002).\nNel 1999 Biaggi decise allora di lasciare la Honda, con la quale aveva iniziato ad avere qualche screzio, per entrare a far parte del meno competitivo team Yamaha. Non inizia bene la stagione, col ritiro in Malesia; successivamente Biaggi conquister\u00e0 in dieci gare due secondi posti a Jerez e al Mugello, due quarti posti a Donington e in Repubblica Ceca e un quinto posto ad Assen. L'unica vittoria stagionale arriver\u00e0 in Sudafrica e Biaggi concluder\u00e0 la stagione, segnata nelle prime gare dall'infortunio di Doohan che lo costringe al ritiro, in quarta posizione dietro ad \u00c0lex Crivill\u00e9, Kenny Roberts Junior e Tadayuki Okada. Nel 2000 ancora con la Yamaha si ritir\u00f2 quattro volte nelle prime cinque gare. Nella seconda parte della stagione riuscir\u00e0 a conquistare diversi podi e anche due successi, in Repubblica Ceca e Australia, piazzandosi a fine stagione in terza posizione dietro a Roberts Junior e al debuttante Valentino Rossi.\nIl 2001 fu sicuramente una delle stagioni pi\u00f9 avvincenti, sin dalla prima gara in Giappone, dove si accese la rivalit\u00e0 Biaggi-Rossi: una gomitata del romano fece andare fuori pista il pesarese; subito dopo arriver\u00e0 la risposta di Rossi il quale, sorpassando il connazionale, gli mostrer\u00e0 il dito medio. La gara si concluse con la vittoria di Rossi e col terzo posto di Biaggi. Ma Max in quella stagione fu protagonista di diversi buoni risultati oltre che di tre vittorie in Francia, Olanda e Germania. Biaggi e Rossi furono i protagonisti della stagione e il romano si present\u00f2 all'appuntamento di Brno da secondo in classifica, a 10 lunghezze di distacco dal pesarese, dopo aver recuperato parecchi punti nelle gare precedenti. Paradossalmente, in questo che \u00e8 sempre stato il circuito preferito di Max, la stagione svolt\u00f2 definitivamente a favore di Rossi: Biaggi cadde in Repubblica Ceca e suo malgrado incapper\u00e0 nello stesso epilogo anche nei successivi fine settimana del Pacifico e della Malesia; complessivamente sbagli\u00f2 pi\u00f9 del rivale e alla fine Rossi prese il largo. Il campionato, l'ultimo nella storia delle \"mezzo litro\", si concluder\u00e0 con Biaggi in seconda posizione dietro a Rossi, staccato di 106 punti.\nIl 2002 vide l'avvicendamento come classe regina tra la 500 e la MotoGP, con moto 4 tempi dalla cilindrata di 990\u00a0cm\u00b3. Alla stagione di debutto con le nuove \"mille\" Biaggi vinse in Repubblica Ceca e in Malesia, nel circuito di Sepang. La stagione inizi\u00f2 male per Biaggi, che colleziona solo 7 punti nei primi tre Gran Premi, ma riesce poi a proseguirla ad alti livelli, ottenendo otto podi e confermando il secondo posto dell'anno precedente a 140 punti da Rossi..\nRitorno in Honda (2003-2005).\nConvinto che la Yamaha non fosse competitiva, nel 2003 Biaggi torn\u00f2 alla Honda nel team Camel Pons, che non godeva di tutti gli aggiornamenti tecnici apportati alle moto della casa madre, terminando la stagione in terza posizione con 228 punti conquistati. Con la scuderia di Sito Pons, nel 2003 ottenne buoni risultati sin dalla prima gara, riuscendo a vincere due Gran Premi nella stagione in Gran Bretagna e a Motegi, contro le 4 vinte dall'emergente Sete Gibernau, che concluse secondo in classifica generale con 277, punti e le 9 vinte da Valentino Rossi, vincitore del titolo.\nIl 2004 sembra l'anno buono: si ben comporta nei test, e nella prima met\u00e0 di stagione centra numerosi podi nonch\u00e9 una vittoria in Germania, dopo una lotta all'ultima curva con Alex Barros, che lo porta al secondo posto della classifica, a un solo punto da Rossi passato in quell'anno alla Yamaha. Nelle gare successive per\u00f2 un dodicesimo posto a Donington, dovuto a delle noie al cambio, e due ritiri consecutivi all'Estoril e a Motegi (entrambi causati da contatti con Loris Capirossi nelle prime battute) lo allontanano dalla lotta per il titolo. Giunger\u00e0 alla fine terzo a 87 punti di distacco da Rossi, e dietro a Gibernau. Chiuse tra l'altro la stagione fratturandosi un piede, in seguito a una caduta in un test sulla pista di Latina con una moto supermotard, il che gli imped\u00ec di partecipare ad alcuni test invernali.\nNel 2005 pass\u00f2 al team Repsol HRC e pot\u00e9 cos\u00ec gareggiare con una moto Honda \"ufficiale\", ma disput\u00f2 la sua peggior stagione in MotoGP, dato che non riusc\u00ec a vincere nessuna gara, riusc\u00ec a conquistare solo 4 podi, tra cui quello al Mugello dopo una lotta con il rivale Valentino Rossi. La stagione fin dall'inizio non fu delle migliori, anche se Biaggi fu per lungo tempo secondo in classifica generale, seppur molto lontano da Rossi. L'involuzione principale avviene dopo il gp di Motegi (nel quale era arrivato secondo): da l\u00ec in poi Biaggi cade due volte ed \u00e8 sempre molto lontano dai primi. Alla fine conclude la stagione in quinta posizione, dietro a Valentino Rossi, Marco Melandri, Nicky Hayden e Colin Edwards.\nIn seguito alle sue dichiarazioni sulla deludente stagione, i dirigenti Honda HRC decisero di non affidargli una moto ufficiale per il 2006, vietando al team di Sito Pons, con il quale Biaggi aveva gi\u00e0 un precontratto, di includere Biaggi nel team stesso. Questa decisione scaten\u00f2 la ritorsione della Camel, sponsor principale della squadra, che, a causa della mancata conferma di Biaggi, decise di rompere il contratto di sponsorizzazione con la Honda.\nLa rivalit\u00e0 con Valentino Rossi.\nDurante la seconda parte della sua carriera, Biaggi ha avuto un'accesa rivalit\u00e0 con l'altro principale pilota italiano dell'epoca, Valentino Rossi. Il loro rapporto, dentro e fuori la pista, \u00e8 stato per anni al centro dell'attenzione degli appassionati e della stampa specializzata internazionale, contribuendo non poco a tener viva la popolarit\u00e0 della disciplina.\nNei primi tempi, la rivalit\u00e0 Biaggi-Rossi fu caratterizzato da forti scontri, sia verbali che durante lo svolgimento delle gare, con comportamenti anche piuttosto duri da parte dei due piloti. Negli ultimi anni della loro coesistenza in pista, tuttavia, questi dissidi hanno finito per affievolirsi sempre pi\u00f9, tanto che, dopo il ritiro agonistico di Biaggi, entrambi si sono lasciati alle spalle gli attriti del passato rendendosi protagonisti di una certa distensione nei confronti del rispettivo rivale.\nCampionato mondiale Superbike.\nSuzuki (2007).\nDopo un anno sabbatico, il 15 settembre 2006 viene annunciato il suo ingaggio con la Suzuki per partecipare nella stagione 2007 al Campionato mondiale Superbike, in sella a una GSX-R 1000 K7 del Team Alstare Suzuki Corona Extra che, pur essendo una struttura privata, era da anni il team di riferimento della casa giapponese per la categoria. Il 24 febbraio 2007 fa il suo esordio nel GP del Qatar, vincendo la prima manche e piazzandosi 2\u00ba nella prova pomeridiana.\nNei successivi gran premi sale diverse volte sul podio, ottenendo discreti risultati, che lo tengono in corsa per il Mondiale. Sul tracciato di Vallelunga, Biaggi, che ha parecchi punti di ritardo su Toseland, vince la prima manche e si piazza secondo nella successiva, rimandando cos\u00ec il verdetto sul titolo all'ultimo Gran Premio, che si disputa in Francia e che vedr\u00e0 il titolo andare a James Toseland, davanti a Noriyuki Haga e allo stesso Biaggi. Biaggi conclude un'ottima stagione d'esordio in terza posizione, con 397 punti ottenuti soprattutto grazie a 3 vittorie (Qatar, Brno e Vallelunga) e a 17 podi. Sulla lotta all'iride, conclusasi a favore di Toseland, pesano alcuni errori commessi dal romano, i quali gli hanno tolto qualche punto che poteva decidere il mondiale a favore suo.\nIl 18 ottobre 2007 viene resa nota la notizia che la Suzuki non pu\u00f2 rinnovare il contratto di Biaggi per la stagione 2008 perch\u00e9, dopo aver perso il suo sponsor principale, non ha pi\u00f9 le possibilit\u00e0 economiche per pagare uno stipendio cos\u00ec alto.\nDucati (2008).\nIl 30 ottobre 2007, in un comunicato congiunto, il Team Sterilgarda del manager-pilota Marco Borciani e Max Biaggi annunciano di aver trovato l'accordo per la stagione agonistica 2008; pertanto il pilota romano, svanita l'ipotesi di un ritorno in MotoGP con il team Honda Gresini, continua la sua avventura nel mondiale Superbike con una Ducati 1098R versione clienti del Team Sterilgarda Go Eleven. Nel team italiano trova come compagno di squadra lo spagnolo Rub\u00e9n Xaus.\nLa stagione \u00e8 nel complesso peggiore della precedente: Biaggi non riesce a imporsi su nessun tracciato, ma colleziona comunque 7 podi (3 secondi e 4 terzi posti) e chiude il campionato 2008 al settimo posto in classifica generale, risultando il migliore tra i privati.\nDa segnalare l'infortunio capitatogli nel Gran premio in Australia, che ha condizionato il proseguimento della stagione, nella quale fino ad allora (anche se c'erano stati solo due appuntamenti) Biaggi aveva dimostrato di essere molto competitivo, imponendo al pilota romano uno stop di circa un mese a causa di una frattura del radio del braccio sinistro.\nAprilia (2009-2012).\n2009.\nIl 19 settembre 2008, sfumata la possibilit\u00e0 di salire sulla Ducati ufficiale (dalla quale si sente tradito poich\u00e9, a quanto diceva, aveva gi\u00e0 un precontratto), viene annunciato il suo ingaggio da parte dell'Aprilia per guidare la nuova RSV4, con la quale si presenta al via del mondiale 2009 con lo scopo di sviluppare la moto e renderla abbastanza competitiva per provare a conquistare il titolo mondiale nella stagione 2010.\nDopo un inizio non positivo in Australia, ottiene due terzi posti in Qatar. Nelle gare successive riesce a ottenere discreti risultati con un'Aprilia ancora molto acerba e difficile da guidare, con la quale commette molti errori. Dopo due pessime manche a Misano, la stagione di Biaggi cambia radicalmente faccia nella gara successiva a Donington, dove ottiene il secondo posto. Da l\u00ec in poi Biaggi e la sua Aprilia si trovano costantemente nella parte alta della classifica, ottenendo altri sei podi, fra i quali una vittoria a Brno in gara 1 e un podio a Portimao in gara 1, podio insperato, visto l'infortunio riportato in una caduta nelle prove libere. Biaggi migliora i risultati della stagione precedente in Ducati, arrivando quarto nella classifica mondiale piloti.\n2010.\nIl 2010 lo affronta sempre con l'RSV4 colorata con i nuovi colori dello sponsor Alitalia. Nella prima met\u00e0 di stagione i protagonisti assoluti sono i due principali contendenti al titolo: Max Biaggi e la rivelazione Leon Haslam con la Suzuki. I due si rivelano veloci e costanti e pian piano scavano un pesante distacco con il resto della classifica, formata da piloti veloci ma non costantemente competitivi, sfortunati e inclini all'errore.\nIl centauro romano \u00e8 costretto a un non facile inseguimento dopo il primo appuntamento in Australia, dove perde 26 punti da Leon Haslam. Biaggi si dimostra sicuro della sua forza e della forza dell'Aprilia, non facendosi prendere dalla frenesia, senza prendere rischi e accontentandosi nei circuiti un po' meno favorevoli alla sua moto (i tracciati lenti tipo Valencia, Assen e Kyalami), e sfruttando invece tutte le potenzialit\u00e0 del suo mezzo nei circuiti pi\u00f9 favorevoli (i tracciati veloci o misto-veloci come Portim\u00e3o, Monza e Salt Lake City), migliorando sempre la posizione ottenuta in Superpole e senza mai ritirarsi. Nelle tre doppiette ottenute sin qui ottiene sempre un primato: la prima doppietta la ottiene nel secondo appuntamento a Portimao, battendo entrambe le volte in volata il rivale britannico Haslam: questa in Portogallo \u00e8 la prima doppietta della carriera nel romano; nel fine settimana di Monza, oltre ai 50 punti, ottiene la prima superpole e la 50\u00aa vittoria in carriera; nell'appuntamento di met\u00e0 stagione a Salt Lake City, dopo un lungo tira e molla in classifica con Haslam, il centauro romano si porta in testa alla classifica iridata grazie alla doppietta, facilitata dai ritiri di Carlos Checa per guasti della sua Ducati e al primo ritiro stagionale del britannico in gara 2 a causa di una caduta. Al giro di boa della stagione (14 gare su 26) Biaggi culmina la rimonta, passando in testa con 257 punti, 15 di vantaggio su Leon Haslam e 106 di vantaggio su Jonathan Rea.\nIl week end di Misano Adriatico rappresenta il secondo round italiano nel tabellone del Mondiale e per il binomio Aprilia/Biaggi non si preannuncia una gara semplice, viste le caratteristiche lente e i pessimi risultati dello anno precedente. L'esame Misano viene per\u00f2 superato brillantemente: Biaggi vince entrambe le gare, impressionando in gara 2, nella quale rifila otto secondi di distacco al secondo dopo aver rimontato dal quarto posto; l'Aprilia si dimostra competitiva anche nei circuiti lenti e la graduatoria vede Biaggi allungare su Haslam, secondo in gara 2, ma ottavo in gara 1 dove non trova il settaggio ideale.\nDue settimane dopo si va a Brno, circuito storicamente favorevole al pilota romano. Biaggi non centra la doppietta e divide il bottino con Rea, vincendo gara 2 e arrivando secondo in gara 1. Il week-end \u00e8 disastroso per il rivale Haslam, prima ottavo e poi decimo, e Biaggi si ritrova con l'enorme vantaggio di 68 punti a 4 appuntamenti dalla fine. Biaggi controlla senza prendere troppi rischi nei week-end a Silverstone (quinto e sesto) e al Nurburbring (dove vince la seconda superpole in carriera, ma non va oltre il quarto e il quinto posto, peggiorando per la prima volta stagionale in gara il risultato della superpole), perdendo in totale solo 10 punti da Haslam.\nIl week-end che pu\u00f2 incoronare il Corsaro \u00e8 quindi quello del 24-26 settembre di Imola, nel quale gli basterebbe perdere meno di 9 punti da Haslam per incoronarsi campione. La gara 1 \u00e8 per Biaggi piena di difficolt\u00e0: il romano appare molto \"impiccato\" e non a suo agio fra i saliscendi imolesi e, a causa di due contatti con Luca Scassa, termina la gara in undicesima posizione. La gara nelle posizione di testa \u00e8 molto accesa e si riduce all'ultimo giro al duello Checa-Haslam: il britannico non s'accontenta della piazza d'onore e prova un sorpasso impossibile, finendo lungo e arrivando quinto anzich\u00e9 secondo, guadagnando cos\u00ec solo sei punti sul romano. Gara 2 inizia con tutt'altro piglio per il romano, molto veloce fin dalle prime battute e in piena lotta per il podio davanti ad Haslam, ma l'emozionante duello iridato viene bruscamente interrotto da un problema al motore della Suzuki dell'inglese, che \u00e8 costretto a dire addio ai sogni iridati, consegnando il mondiale a Biaggi che, ormai matematicamente campione, finisce la gara al quinto posto. Max Biaggi diventa cos\u00ec il primo italiano campione del mondo in Superbike, conseguendo il suo quinto titolo iridato (a 13 anni di distanza dal quarto) e diventando cos\u00ec il secondo pilota vincitore di un titolo sia in Superbike sia nel Motomondiale, dopo lo statunitense John Kocinski.\nIl Mondiale 2010 si conclude sul tracciato francese di Magny-Cours, dove Biaggi, febbricitante ma ora senza pressione, ottiene il 4\u00ba posto in gara 1 e la vittoria in gara 2; piazzamenti che di fatto consegnano all'Aprilia il titolo mondiale costruttori. Per Biaggi la stagione si conclude senza alcun nessun ritiro e con 10 vittorie e 14 podi, che fruttano 451 punti: 75 in pi\u00f9 rispetto al secondo, Leon Haslam, e, complice l'infortunio di Rea, ben 154 punti in pi\u00f9 rispetto al terzo, Carlos Checa.\n2011.\nPer la stagione 2011 rimane nello stesso team e con lo stesso compagno di squadra, ma torna a correre dopo 14 anni con il numero 1 sul cupolino. La stagione parte con due secondi posti nelle due \"manche\" australiane di Phillip Island, dietro solo a Carlos Checa, ma gi\u00e0 al secondo \"round\" nella rientrante Donington, Biaggi (eloquente il litigio con Melandri dopo la \"superpole\") commette numerosi errori in gara 1 che lo relegano al settimo posto, mentre in gara 2 viene addirittura squalificato dopo non aver rispettato il \"drive trough\" combinatogli per essersi mosso sulla casella di partenza.\nIl pilota romano sembra riprendersi nella prova olandese di Assen con due secondi posti dietro Jonathan Rea e Checa, ma poi ricade in una gara interlocutoria a Monza: dopo aver ottenuto la \"superpole\", in gara 1 i troppi errori gli fanno cedere la prima posizione in favore di Eugene Laverty, mentre poi in gara 2, quando \u00e8 in testa, gli viene assegnata una penalit\u00e0 per taglio di \"chicane\".\nDopo la trasferta americana di Salt Lake City e la seconda prova italiana di Misano, Carlos Checa prende il largo con quattro vittorie ma Biaggi, pi\u00f9 immediato inseguitore dopo un ritiro (contatto con Rea) e un terzo posto a Miller Park, e doppia piazza d'onore al Santa Monica, recupera nella esordiente prova spagnola di Arag\u00f3n e a Brno, dove si divide con Melandri le \"superpole\" e i primi due gradini del podio. Il mondiale sembra riaperto, ma a Silverstone Checa caccia indietro uno spento Biaggi (undicesimo e quarto).\nBiaggi abdica nel successivo appuntamento tedesco del N\u00fcrburgring a causa di uno infortunio al piede occorsogli durante le prove libere, che lo costringe a saltare tre appuntamenti. Si ripresente al \"round\" conclusivo di Portim\u00e3o dove con un quarto e un settimo posto riesce a recuperare il terzo posto, ottenuto ai danni di Laverty per il maggior numero di secondi posti (nove). Biaggi chiude cos\u00ec il mondiale 2011 con 303 punti, frutto di due vittorie e dodici podi.\n2012.\nPer il 2012 rimane nello stesso team, ma con Eugene Laverty come compagno di squadra. Nella prima corsa lotta nei primi giri con Carlos Checa, che cade rendendo facile la vittoria a Max. In gara 2, con un gran recupero dopo un errore, riesce a concludere la gara in seconda posizione, preceduto solo dallo spagnolo. Il prosieguo della stagione lo vede piazzarsi sempre fuori dal podio ma, grazie ai vari errori degli avversari, riesce a restare in testa al mondiale. A Donington, precisamente in gara 2, riesce a tornare sul podio, piazzandosi al secondo posto, e ci riesce anche nella gara successiva negli Stati Uniti. A Misano torna a vincere, mettendo a segno una doppietta che gli permette di allungare sugli avversari. Ad Aragon riesce nuovamente a vincere, in gara 1, davanti a Marco Melandri sfiorando la terza piazza nella successiva manche. Nelle gare successive non riesce pi\u00f9 ad andare a podio, perdendo tutto il vantaggio che aveva accumulato sui suoi avversari.\nTorna sul podio solo nella gara 1 di Mosca, cadendo per\u00f2 in gara 2 e regalando la \"leadership\" del mondiale a Melandri. Si rif\u00e0 al N\u00fcrburgring, dove vince gara 1 e, approfittando di due cadute di Melandri, ritorna in testa al campionato. Al penultimo appuntamento di Portimao, in gara 1 Biaggi \u00e8 quarto dopo una gara sul bagnato, mentre in gara 2 ottiene il terzo gradino del podio; questi piazzamenti, complici i guai occorsi in terra portoghese agli inseguitori Melandri e Tom Sykes, gli permettono di allungare in classifica.\nNell'ultimo appuntamento mondiale, a Magny Cours, Biaggi si laurea al \"fotofinish\" campione del mondo Superbike per la seconda volta in carriera: in una domenica rocambolesca \u2013 nonostante una caduta in gara 1 e il quinto posto in gara 2\u00a0\u2013 il pilota romano ha la meglio su Sykes, che lo tallonava in classifica, per appena mezzo punto di vantaggio (il distacco pi\u00f9 ridotto nella storia della categoria). Max Biaggi conquista cos\u00ec all'et\u00e0 di 41 anni il suo 6\u00ba alloro mondiale (tra prototipi e derivate di serie); a questo si aggiungono il 50\u00ba e 51\u00ba titolo per Aprilia e il 100\u00ba e 101\u00ba per il Gruppo Piaggio, conquistati rispettivamente nelle categorie costruttori e piloti.\nIl 7 novembre 2012, con una conferenza stampa all'autodromo di Vallelunga, Biaggi annuncia il suo ritiro dall'attivit\u00e0 agonistica.\nDopo il ritiro.\nLasciate le competizioni motociclistiche, nel 2013 stringe un accordo di collaborazione con Mediaset per svolgere il commento tecnico nelle telecronache delle gare del campionato mondiale Superbike.\nNel 2015, dopo due anni e mezzo di lontananza dalle corse, torna in sella, divenendo collaudatore del team Aprilia Racing per quel che concerne i test di sviluppo della RSV4 RF. Sempre nella stessa stagione torna a competere nel campionato mondiale Superbike, partecipando come \"wild card\" ai Gran Premi di Misano e di Sepang e cogliendo il podio nella prova malese.\nIl 9 giugno 2017, durante un allenamento al circuito \"Il Sagittario\" di Latina, ha subito un grave incidente, riportando fratture multiple e un trauma cranico; in seguito alle conseguenze di tale infortunio e allo shock subito, il successivo 18 luglio decide di ritirarsi definitivamente dall'agonismo.\nAltri sport.\nPer quanto concerne le moto, \u00e8 rilevante il legame di Biaggi con il mondo dell'elettrico. Nel 1994, ancora nella fase sperimentale di questa propulsione, partecipa allo sviluppo della Violent Violet, un prototipo realizzato su base Gilera SP dall'ingegner Fabio Fazi, e con cui il pilota romano il 2 giugno dello stesso anno stabilisce sulla pista di Nard\u00f2 cinque record per la categoria, compreso quello della velocit\u00e0 massima (168 km/h). Nel 2019 inizia la collaborazione con Voxan, marchio della casa monegasca Venturi Automobiles, per lo sviluppo di un prototipo da corsa derivato dal modello di serie Wattman. In sella a questa, tra il 31 ottobre e il 1\u00ba novembre 2020 stabilisce all'aeroporto di Ch\u00e2teauroux undici nuovi primati per una moto elettrica, su tutti quello della velocit\u00e0 assoluta (408 km/h); record ulteriormente migliorati tra il 18 e il 23 novembre 2021 al John F. Kennedy Space Center in Florida, quando Biaggi e Voxan hanno stabilito la nuova velocit\u00e0 massima (470 km/h) e altri venti nuovi primati per moto elettriche semi-aerodinamiche sotto i 300 chilogrammi.\nSempre nelle due ruote, il 28 settembre 2015 vince entrambe le sfide dell'ultima prova del Campionato Italiano e Internazionali d'Italia Supermoto a Ottobiano, categoria \"On Road\": piazzatosi secondo in qualifica, in gara-1 stava mantenendo tale posizione fino a che la caduta del leader gli apre le strade del successo; in gara-2 invece domina dal primo all'ultimo giro.\nBiaggi vanta anche divagazioni nell'ambito delle quattro ruote. Nel 1999 prova sul circuito di Fiorano la Ferrari F399, monoposto di Formula 1, ottenendo ottimi riscontri cronometrici quantificati, ufficiosamente, in soli 5\" in pi\u00f9 della migliore prestazione ottenuta dal pilota titolare Michael Schumacher. Il 18 gennaio 2006, anno nel quale Biaggi non partecipa ad alcuna competizione ufficiale, prova durante una sessione di tre giorni di test privati a Silverstone una Midland F1 con motore Toyota; in seguito a ci\u00f2, alcuni giornali danno la notizia di un'offerta della scuderia russa al pilota romano come \"test driver\" per la stagione 2006, ma la cosa si rivela essere esclusivamente una trovata promozionale.\nDirigente.\nDal 19 dicembre 2016 veste i panni del team manager, fondando una squadra motociclistica denominata Max Racing Team. Iscritta per il biennio 2017-2018 al Campionato Italiano Velocit\u00e0, dal 2019 compete nella classe Moto3 nel motomondiale; nello stesso anno ottiene il suo migliore risultato con il secondo posto di Ar\u00f3n Canet nella classifica piloti.\nVita privata.\nRisiede nel Principato di Monaco ed \u00e8 soprannominato \"il Corsaro\".\nIn passato sono state spesso attribuite a Biaggi relazioni con donne famose, tra le quali le supermodelle internazionali Naomi Campbell, Claudia Schiffer e la showgirl e attrice Anna Falchi. \u00c8 stato legato per undici anni alla showgirl ed ex Miss Italia Eleonora Pedron, dalla quale ha avuto due figli. Dal 2015 al 2017 \u00e8 stato legato alla cantante Bianca Atzei.\nAnche suo nipote, Federico Mandatori, \u00e8 un pilota motociclistico professionista."}
{"id": "94509", "revid": "1222", "url": "https://it.wikipedia.org/wiki?curid=94509", "title": "DC.", "text": ""}
{"id": "94512", "revid": "406204", "url": "https://it.wikipedia.org/wiki?curid=94512", "title": "Caglio", "text": "Il caglio (dal latino \"coagulum\", formato da \"con\"- e un derivato di \"ag\u0115re\"), o presame, \u00e8 una miscela composta da vari tipi di proteasi (tra cui la chimosina) in grado di scindere la \u03ba-caseina, proteina idrofila presente nel latte, e di provocare la coagulazione delle rimanenti caseine, idrofobe. Per effetto del caglio, la massa proteica, non pi\u00f9 solubile nell'acqua, precipita sul fondo a formare la cagliata, che pu\u00f2 essere raccolta e lavorata per fare il formaggio.\nOrigine.\nIl caglio pu\u00f2 avere origine animale, vegetale e microbica, mentre gli altri coagulanti non possono essere considerati \"caglio\", ma solo coagulanti:\nForma fisica.\nIl caglio si pu\u00f2 presentare in diverse forme:\nA livello casalingo, per far coagulare il latte e produrre un formaggio fresco, il caglio pu\u00f2 essere sostituito da succo di limone o aceto. Infatti la produzione della cagliata, che normalmente si avrebbe come conseguenza dell'attivit\u00e0 metabolica di batteri lattici naturalmente presenti nel latte (se non pastorizzato), pu\u00f2 essere determinata e/o accelerata dall'utilizzo di una sostanza acida (per l'appunto succo di limone o aceto) usato come starter, che d\u00e0 luogo a un'immediata \"precipitazione acida\".\nParametri merceologici.\nLe caratteristiche di un caglio vengono definite da due parametri principali: l'attivit\u00e0 coagulante e la composizione enzimatica.\nAttivit\u00e0 coagulante.\nL'attivit\u00e0 coagulante o \"forza\" del caglio esprime la velocit\u00e0 di coagulazione del latte, e deriva dalla concentrazione degli enzimi coagulanti (chimosina e pepsina) per ml o g di caglio. L'unit\u00e0 di misura \u00e8 l'IMCU \"(International Milk Clotting Units)\" come definito nella metodica analitica. Ancora oggi per\u00f2 molte aziende usano esprimere l'attivit\u00e0 in 1: derivante dal metodo Soxhlet.\nPerci\u00f2 l'attivit\u00e0 enzimatica formula_1 di una certa quantit\u00e0 di caglio formula_2 in certo volume di latte formula_3, cotta a una certa temperatura formula_4 per il tempo della cottura formula_5 si pu\u00f2 esprimere con tale funzione\nformula_6\nComposizione enzimatica.\nEsprime il rapporto percentuale tra le attivit\u00e0 enzimatica dovute alla chimosina e alla pepsina. Deriva in parte dall'et\u00e0 degli animali di cui provengono gli abomasi utilizzati per l'estrazione. Convenzionalmente, un caglio composto di chimosina per pi\u00f9 del 70% \u00e8 chiamato \"caglio di vitello\", mentre un caglio che contiene meno del 20% di chimosina \u00e8 un \"caglio di bovino adulto\". Con concentrazioni intermedie sono chiamati \"cagli misti\".\nLa determinazione della composizione avviene tramite separazione cromatografica degli enzimi e posteriore misurazione dell'attivit\u00e0 coagulante di ciascuna frazione.\nCitazione libri.\nMichele Grassi, \"MANUALE DEL CASARO,\" Milano, Editore Hoepli, 2015, ISBN 978-88-203-7041-1"}
{"id": "94521", "revid": "599013", "url": "https://it.wikipedia.org/wiki?curid=94521", "title": "Michael Ballack", "text": "Considerato uno dei migliori calciatori tedeschi della sua generazione, venne definito da Karl-Heinz Rummenigge \"il centrocampista pi\u00f9 prolifico al mondo\". Soprannominato in patria \"Der Capitano\", Ballack fu la principale icona sportiva tedesca degli anni duemila, alla pari di Michael Schumacher, nonch\u00e9 icona, simbolo, modello, per tanti tedeschi, addirittura per la cancelliera Angela Merkel che per spiegare la rinascita economica della Germania dichiar\u00f2 \u00abIo sono Ballack\u00bb. Nel marzo del 2004 \u00e8 stato inserito da Pel\u00e9 nel FIFA 100 (la speciale classifica che include i pi\u00f9 forti calciatori del mondo di tutti i tempi ancora in vita). \u00c8 spesso chiamato \"Eterno secondo\", a causa della moltitudine di secondi posti collezionati con i suoi club e con la Nazionale.\nA livello individuale \u00e8 stato eletto per ben 3 volte Calciatore tedesco dell'anno: nel 2002, 2003 e 2005. Inoltre \u00e8 stato inserito nel 2002 nella Squadra dell'anno UEFA e nel ESM Team of the Year nel 2001-2002. Con la nazionale \"teutonica\", \u00e8 stato nell'All-Star Team dei Mondiali di Giappone-Corea del Sud 2002 e Germania 2006. Nel mondiale nippo-coreano \u00e8 stato, tra l'altro, uomo-assist della competizione. Nel 2005 ha vinto la Scarpa d'argento della FIFA Confederations Cup. \u00c8 stato anche inserito nella Top 11 degli Europei in due diverse edizioni: Euro 2004 ed Euro 2008.\nHa militato dal 1995 al 1997 al Chemnitz, dal 1997 al 1999 al Kaiserslautern, poi al fino al 2002, anno in cui si trasferisce al sino al 2006. Dal 2006 al 2010 approda in Inghilterra al per poi fare ritorno, a fine carriera, a Leverkusen. In carriera Ballack ha ottenuto: 4 campionati tedeschi, uno con il Kaiserslautern nel 1997-1998 e tre con il Bayern Monaco nel 2002-2003, 2004-2005 e 2005-2006; 3 coppe di Germania con il Bayern nel 2002-2003, 2004-2005 e 2005-2006; una Coppa di Lega Tedesca sempre con il Bayern Monaco nel 2004; una Premier League con il Chelsea nel 2009-2010; 3 FA Cup con i londinesi nel 2006-2007, 2008-2009 e 2009-2010; una Football League Cup nel 2006-2007 ed una Community Shield nel 2009. Con la nazionale tedesca, con cui ha militato dal 1998 al 2010, ha totalizzato 98 presenze e 42 reti ed \u00e8 stato capitano dal 2004 al 2010. Si trova all'8\u00ba posto nella classifica all-time dei migliori marcatori di sempre della nazionale. Con la Germania si \u00e8 laureato vicecampione del mondo nel 2002 e vicecampione d'Europa nel 2008.\nBiografia.\nDi origine sorba, Michael Ballack \u00e8 nato a G\u00f6rlitz, citt\u00e0 nella regione storica di Lusazia e Slesia, oggi nello stato libero della Sassonia, a ridosso del confine con la Polonia. \u00c8 l'unico figlio della coppia formata da Stephan e Karin. Il padre \u00e8 un ingegnere civile ed ex calciatore che gioc\u00f2 a livello amatoriale mentre la madre ha praticato nuoto e ha lavorato come segretaria.\n\u00c8 convolato a nozze con Simone Lambe, che ha conosciuto nella citt\u00e0 di Kaiserslautern, il 14 luglio del 2008 dopo dieci anni di fidanzamento, nel Castello Kempfenhausen, alla periferia di Monaco di Baviera. I due hanno divorziato nel 2012. Ha tre figli: Louis (2001), Emilio (2002-2021; morto a causa di un incidente in quad) e Jordi (2005). Ha frequentato Natacha Tannous dal 2015 al 2019.\nIl 18 ottobre 2012 fu arrestato in Spagna, vicino alla citt\u00e0 di Trujillo, mentre viaggiava in auto a in un tratto in cui il limite era di .\nDurante Euro 2012, i mondiali del 2014 e Euro 2016 lavora come opinionista per ESPN, spesso al fianco di Alexi Lalas.\nNel 2020 \u00e8 stato sottoposto a un intervento per rimuovere un tumore alla schiena.\nil 5 agosto 2021 viene colpito da un gravissimo lutto. Il figlio Emilio, 18 anni, travolto nel suo quad, muore in Portogallo, dove si trovava in vacanza. \nCaratteristiche tecniche.\nBallack \u00e8 stato un centrocampista centrale in grado di ricoprire anche il ruolo di mediano e di trequartista. Ambidestro, possedeva un'ottima visione di gioco e precisione nei passaggi; la sua abilit\u00e0 negli inserimenti e nel colpo di testa, combinata ad un tiro secco e potente, anche dalla distanza, gli ha permesso di segnare un buon numero di gol in carriera.\nSebbene sia stato molto osannato, Ballack \u00e8 stato anche criticato, poich\u00e9 molti addetti ai lavori lo reputavano un giocatore sopravvalutato. Il centrocampista tedesco ha, per\u00f2, sempre dimostrato impermeabilit\u00e0 alle critiche sul campo grazie alle sue doti tecniche e da leader.\nNel 2011 l'allenatore Joachim L\u00f6w lo ha elogiato, descrivendolo come un giocatore che \"trasuda autorit\u00e0 e calma in campo\".\nCarriera.\nClub.\nInizi: Chemnitz.\nNativo dell'ex Germania Est, inizia la sua carriera nel BSG Motor Karl-Marx-Stadt. Si allenava con la squadra da quando aveva sette anni. \nNel 1995 ha firmato il suo primo contratto da professionista. Si \u00e8 in poco tempo messo in luce per le sue prestazioni e cos\u00ec, il 4 agosto 1995, ha fatto il suo esordio in 2. Bundesliga nella partita tra Chemnitzer e Lokomotive Lipsia. Durante la stagione ha giocato quindici partite. L'anno dopo, con il Chemnitzer in terza divisione, ha realizzato 9 gol che non sono stati sufficienti per il ritorno della squadra in seconda divisione.\nKaiserslautern.\nNel 1998 viene ingaggiato dal , appena promosso in Bundesliga e guidato da Otto Rehhagel. Nel corso della settima giornata della Bundesliga 1997-1998, in occasione di Karlsruher-Kaiserslautern, Rehhagel decide di farlo debuttare nel massimo torneo calcistico tedesco, giocando i 5 minuti finali di quell'incontro. Il 28 marzo 1998, nella partita contro il , viene schierato per la prima volta tra i titolari, con l'incarico di marcare Emerson che sarebbe divenuto suo compagno di squadra. Nel corso dell'annata colleziona 16 presenze, contribuendo cos\u00ec alla storica vittoria della Bundesliga, primo successo della storia per una neopromossa. Nella stagione 1998-1999 diventa titolare (30 presenze e 4 gol). Il Kaiserslautern raggiunge i quarti di finale della Champions League, prima di essere eliminato dal .\nBayer Leverkusen.\nIl 1\u00ba luglio 1999, due mesi dopo la sua prima presenza in Nazionale, a 22 anni viene acquistato dal per 8 milioni di marchi (4,8 milioni di euro). Al ha come allenatori Christoph Daum prima e Klaus Toppm\u00f6ller poi. Nel 2000 al Bayer basta un punto nella partita contro l'Unterhaching per laurearsi campione di Germania, ma una sua autorete decreta la sconfitta delle \"Aspirine\". Nella stagione 2000-01 ha giocato 34 partite e ha segnato 15 gol, contribuendo alla qualificazione del Leverkusen per la Coppa UEFA, competizione che vede uscire i tedeschi nella fase ad eliminazione diretta per mano dell'. Nella stagione 2001-2002 aiuta il Bayer a centrare nuovamente il secondo posto in campionato alle spalle del ed a raggiungere due finali: quella della Coppa di Germania e quella della Champions League, con il Bayer battuto in ambedue le occasioni. Realizza 17 gol in Bundesliga, viene eletto \"Giocatore tedesco dell'anno\" e viene inserito nella squadra dell'anno 2002 dai lettori di UEFA. Insieme ai compagni di squadra Bernd Schneider, Carsten Ramelow e Oliver Neuville partecipa in estate ai Mondiali 2002. Nelle tre stagioni alla BayArena segna 27 gol in campionato e 9 nelle competizioni europee.\nBayern Monaco.\nNell'estate del 2002 viene acquistato dal per 6 milioni di euro. Segna 10 reti in una stagione che vede il Bayern trionfare in Bundesliga e nella Coppa di Germania, dove in finale i bavaresi sconfiggono il per 3-1. Nella circostanza \u00e8 autore di una doppietta contro la sua ex squadra. Dopo un'altra stagione vittoriosa (il Bayern conquista la Bundesliga 2002-2003), nel 2003-2004 non riesce a riconfermarsi campione di Germania, ma nel 2004-2005 risulta decisivo nella doppia vittoria della terza Bundesliga in quattro anni e della Coppa di Germania. Nel 2005-2006 arriva un'altra accoppiata Bundesliga-Coppa di Germania. In quattro stagioni con il Bayern vince tre titoli tedeschi e tre Coppe di Germania, realizzando ogni volta l'accoppiata (2003, 2005, 2006) e segnando 47 gol in 135 partite, indossando molte volte la fascia al braccio. Dal 1998 al 2005 ha realizzato 61 gol in campionato. Nella stagione 2005-2006, dopo la finale della Coppa di Germania vinta contro l'Eintracht Francoforte, il presidente Franz Beckenbauer lo accusa di \u00abrisparmiare le forze\u00bb in vista di un suo prossimo trasferimento al , che si sarebbe concluso di l\u00ec a poco.\nChelsea.\nDopo diverse voci di una possibile mossa da parte del Real Madrid, e Manchester United, firma per il il 15 maggio 2006. Dopo essere arrivato al Chelsea dichiara sarcasticamente che l'acrimonia con cui i sostenitori del Bayern avevano accolto la notizia della sua partenza dimostrava la sua importanza per la squadra. Smentisce inoltre chi affermava che il suo trasferimento al Chelsea fosse dettato da motivazioni economiche, ammettendo di essere approdato in Inghilterra per realizzare il sogno di giocare all'estero, dichiarando inoltre di sperare di concludere la carriera al Chelsea.\nIl debutto ufficiale con la squadra inglese risale all'incontro di Supercoppa contro il , vittorioso per 2-1, mentre il debutto in Premier League \u00e8 datato 27 agosto 2006 in -Chelsea. Il primo gol, segnato su rigore, \u00e8 del 12 settembre 2006, nella partita di Champions League Chelsea- (2-0). Nella sua prima stagione londinese arriva con i blues al secondo posto in Premier League dopo che nelle due stagioni passate gli uomini di Jos\u00e9 Mourinho avevano vinto il titolo mentre in Champions League ancora una volta la fortuna non assiste il tedesco che \u00e8 costretto a fermarsi ai calci di rigore in semifinale contro il Liverpool. In totale segna 8 gol in stagione e vince la Carling Cup e la Coppa d'Inghilterra, pur non giocando la finale di quest'ultima competizione per via di un'operazione alla caviglia subita qualche settimana prima.\nNell'annata successiva colleziona ancora un'incredibile collezione di secondi posti che inizia ad agosto con il Community Shield perso contro il Manchester United ai calci di rigore dopo che la partita era terminata 1-1. Nel febbraio 2008 altra finale persa, stavolta di Carling Cup contro i rivali cittadini del Tottenham. La Premier gli sfugge anche in questa stagione, sempre per mano del Manchester United che vince il titolo per due punti. Non finisce qui perch\u00e9 la tanto attesa Champions sfuma nella finale di Mosca e ironia della sorte sempre per mano dei \"red devils\" ai calci di rigore, chiudendo la stagione cos\u00ec come era iniziata.\nLa stagione successiva la corsa in Europa verr\u00e0 fermata dal Barcellona da un gol di Iniesta nel finale di partita e che vede protagonista il tedesco di una feroce protesta contro l'arbitro Tom Henning \u00d8vreb\u00f8 reo di non aver concesso alcuni calci di rigore in quella gara. In quella stagione arriva la seconda FA Cup per il tedesco con i \"blues\" che trionfano per 2-1 contro l'Everton. Nell'ultima stagione Ballack vince la Premier League assieme alla terza FA Cup, stavolta vinta in finale per 1-0 contro il Portsmouth.\nIl 9 giugno 2010 il Chelsea annuncia che alla fine del mese, alla naturale scadenza del contratto, Ballack lascer\u00e0 la squadra rimanendo svincolato. Nonostante il manager Carlo Ancelotti voleva che Ballack rimanesse, il proprietario del club Roman Abramovich era disposto a offrirgli un contratto di un solo anno solo a causa della sua et\u00e0 avanzata.\nRitorno al Bayer Leverkusen.\nIl 25 giugno 2010 viene ufficializzato il suo ritorno al Bayer Leverkusen dopo otto anni divisi tra Bayern Monaco e Chelsea, firmando un contratto biennale. Segna il suo primo gol dal ritorno a Leverkusen nella partita dei playoff di Europa League vinta per 3-0 con il Tavrija Simferopol'. Il 20 febbraio 2011, Ballack torna dall'infortunio, sostituendo Simon Rolfes nella gara contro lo Stoccarda vinta per 4-2 dalle \"aspirine\". Il secondo gol con il Leverkusen \u00e8 arrivato nella vittoria per 2-0 nel ritorno dei sedicesimi di finale di Europa League, contro il Metalist Charkiv. A causa di vari infortuni, ha chiuso la stagione con sole 20 partite (17 in campionato, 3 in Europa) e 2 gol e piazzandosi in seconda posizione in Bundesliga dietro il . Nella sua seconda e ultima stagione, ha realizzato il suo primo gol in campionato dal ritorno alle \"aspirine\", nella partita vinta per 2-0 con il Kaiserslautern. Conclude la stagione con 25 partite (18 in campionato, 1 in coppa di Germania e 6 in Champions League) e 2 reti, di cui 1 in Champions.\nRitiro.\nIl 2 ottobre 2012 si ritira dal calcio giocato, nonostante avesse avuto offerte dalla Major League Soccer e dal Western Sydney Wanderers. Torna a calcare il campo in occasione della sua gara di addio, organizzata a Lipsia il 5 giugno 2013, a cui prendono parte numerose stelle del mondo dello sport (Michael Schumacher, Jos\u00e9 Mourinho, Rudi Voeller, Didier Drogba, Andrij \u0160ev\u010denko, Lothar Matth\u00e4us e molti altri ex compagni) per omaggiarlo.\nNazionale.\nDopo aver esordito con la il 26 marzo 1996 contro la , debutta con la Nazionale maggiore il 28 aprile 1999 al 60' di Germania-Scozia, entrando al posto di Dietmar Hamann.\nHa disputato gli Europei del 2000, giocando solo due delle tre partite disputate dai tedeschi: la sfida contro l'Inghilterra, nella quale \u00e8 subentrato a Sebastian Deisler, e quella contro il Portogallo, nella quale \u00e8 uscito dopo 46 minuti di gioco. Due anni dopo ha guidato come capitano la nazionale tedesca ai Mondiali del 2002 disputati in Giappone e Corea del Sud. Ha giocato tutte e tre le gare della fase a gironi realizzando tra l'altro un gol contro l'Arabia Saudita. Nei quarti di finale contro gli Stati Uniti \u00e8 stato proprio il suo gol a qualificare la Germania al turno successivo. In semifinale ha segnato il gol dell'1-0 contro la Corea del Sud padrona di casa che ha permesso alla formazione tedesca di approdare in finale. Tuttavia, essendo diffidato, non ha potuto giocare la partita contro il Brasile che si \u00e8 poi imposto sui tedeschi per 2-0 grazie ad una doppietta di Ronaldo. Ballack, in merito all'episodio e alla sconfitta in finale, dichiar\u00f2: \u00abUn episodio che mi ha pesato per un po', anche se negli ultimi due anni non ci ho pensato poi molto. \u00c8 successo, s'era creata quella situazione di pericolo contro la Corea e ho dovuto fare fallo. Non so se con me, nella finale, sarebbe andata diversamente. Gli altri erano migliori, dobbiamo accettarlo\u00bb.\nDopo aver preso parte agli Europei del 2004 conclusi al primo turno, Ballack \u00e8 stato uno dei protagonisti della FIFA Confederations Cup 2005 in Germania, un torneo nato allo scopo di anticipare il torneo mondiale dell'anno successivo. Nel corso del torneo ha realizzato 4 reti: tre su rigore contro Australia, Turchia e Brasile e una su azione nel corso della partita valida per il terzo posto contro il Messico. La Germania si classifica terza e Ballack conquista il titolo di vice-capocannoniere (4 reti, una in meno del brasiliano Adriano).\nL'anno successivo ha disputato da protagonista i Mondiali tedeschi del 2006. In quest'ultima competizione ha giocato tutte le gare ad'eccezione la partita d'esordio contro la Costa Rica per un problema al polpaccio. La Germania arriva in semifinale dove viene sconfitta per 0-2 dai futuri campioni dell'Italia. Ritornato in nazione dopo aver recuperato dall'infortunio alla caviglia, Ballack ha guidato la Germania agli Europei del 2008 in Svizzera ed Austria. In questa competizione \u00e8 andato a segno contro l'Austria nella terza partita della fase a gironi e nei quarti di finale contro il Portogallo. La Germania si \u00e8 arresa in finale contro la Spagna, con Ballack schierato ugualmente nonostante venisse da un brutto infortunio al polpaccio destro.\nA causa di un infortunio capitatogli durante la finale della Coppa d'Inghilterra, dovuto a un rude intervento di Kevin-Prince Boateng del Portsmouth, non ha potuto partecipare al Mondiale sudafricano del 2010. Dopo il forfait mondiale e a seguito di alcune polemiche con Philipp Lahm e con Joachim L\u00f6w in merito alla fascia di capitano, Ballack non viene pi\u00f9 convocato in nazionale. Gli viene offerta la possibilit\u00e0 di disputare una amichevole di addio contro il Brasile, ma il centrocampista rifiuta definendo questa proposta \"una farsa\" e criticando l'atteggiamento tenuto da L\u00f6w nei suoi confronti."}
{"id": "94523", "revid": "2", "url": "https://it.wikipedia.org/wiki?curid=94523", "title": "40 Eridani", "text": ""}
{"id": "94524", "revid": "78273", "url": "https://it.wikipedia.org/wiki?curid=94524", "title": "Submunizioni", "text": ""}
{"id": "94527", "revid": "1543377", "url": "https://it.wikipedia.org/wiki?curid=94527", "title": "Arrakis", "text": "Mu Draconis (\u03bc Dra / \u03bc Draconis) \u00e8 una stella binaria della costellazione del Dragone. \u00c8 anche conosciuta come Arrakis, dall'arabo \"ar-raqi\u015f\".\nEtimologia.\nMu Draconis \u00e8 anche nota con il nome di Arrakis (talvolta scritto anche Alrakis o Errakis), derivato dall'arabo \"ar-raqi\u015f\" (il danzatore) o \"al-R\u0101qi\u1e63\", (il cammello al trotto).\nCaratteristiche.\nSi tratta di un sistema binario, i cui componenti sono due stelle pressoch\u00e9 identiche che orbitano a una distanza media di 109 U.A. con un periodo orbitale di 672 anni . Ciascuna stella \u00e8 di tipo spettrale F7V e di magnitudine apparente 5,8. La magnitudine totale del sistema \u00e8 pari a 4,92. La distanza dalla Terra \u00e8 di circa 88 anni luce."}
{"id": "94528", "revid": "78273", "url": "https://it.wikipedia.org/wiki?curid=94528", "title": "Bomblets", "text": ""}
{"id": "94532", "revid": "287204", "url": "https://it.wikipedia.org/wiki?curid=94532", "title": "Adelbert von Chamisso", "text": "Biografia.\nLouis Charles Ad\u00e9la\u00efde de Chamissot de Boncourt detto Adelbert von Chamisso nacque a Ch\u00e2teau di Boncourt nello Champagne-Ardenne, Francia, la sede avita della sua famiglia. Scacciati dalla Rivoluzione francese, i suoi genitori si stabilirono a Berlino, dove il giovane Chamisso ottenne nel 1796 il posto di paggio servente della regina e nel 1798 entr\u00f2 in un reggimento di fanteria prussiano come allievo ufficiale.\nPoco dopo la sua famiglia pot\u00e9 rientrare in Francia; lui rest\u00f2 in Germania e prosegu\u00ec la carriera militare. Ebbe una limitata educazione scolastica, ma cerc\u00f2 distrazione dalla sterile routine del servizio militare prussiano nell'assiduo studio. In collaborazione con Varnhagen von Ense fond\u00f2 (1803) il \"Berliner Musenalmanach\" (\"Almanacco Berlinese delle Muse\"), in cui apparvero i suoi primi versi. L'impresa fu un fallimento e, interrotta dalla guerra, termin\u00f2 nel 1806. Comunque lo port\u00f2 all'attenzione di molte delle celebrit\u00e0 letterarie del tempo e gli frutt\u00f2 la reputazione di un poeta in ascesa. \nNel 1801 era stato promosso tenente e nel 1805 accompagn\u00f2 il suo reggimento a Hameln dove, l'anno successivo, visse l'umiliazione di una capitolazione infamante. Rilasciato sulla parola and\u00f2 in Francia ma ambedue i suoi genitori erano morti; nel 1807 fu iniziato in Massoneria nella Loggia di Ch\u00e2lons-sur-Marne. Rientrato a Berlino nell'autunno del 1807, ottenne di essere esonerato dal servizio militare all'inizio dell'anno seguente. Senza casa n\u00e9 professione, disilluso e disperato, visse a Berlino fino al 1810, quando, a mezzo dei servigi di un antico amico di famiglia, gli fu offerta una cattedra al liceo della citt\u00e0 Napol\u00e9on, in Vandea.\nPart\u00ec per accettare il posto ma venne attratto dall'aura di fascino di Madame de Sta\u00ebl e la segu\u00ec nel suo esilio a Coppet in Svizzera dove, applicandosi alla ricerca botanica, rest\u00f2 quasi due anni. Nel 1812 torn\u00f2 a Berlino, dove prosegu\u00ec gli studi scientifici. Nell'estate del 1813, anno ricco di eventi, scrisse la prosa narrativa \"Peter Schlemihl\", l'uomo che vendette la sua ombra. Questa opera, forse la sua pi\u00f9 nota, \u00e8 stata tradotta in quasi tutte le lingue europee (versione inglese di William Howitt, le versioni italiane sono elencate qui sotto). L'opera venne scritta in parte per proprio piacere e in parte per divertire i figli del suo amico Ferdinand Hitzig.\nNel 1815 Chamisso venne nominato botanico della nave russa \"Rurik\", comandata da Otto von Kotzebue (figlio di August von Kotzebue) in un viaggio scientifico intorno al mondo. Il suo diario della spedizione (\"Tagebuch\", 1821) fornisce interessanti e variegati punti di vista sul Regno Unito. Al suo ritorno nel 1818 fu nominato guardiano dei giardini botanici di Berlino, venne eletto membro dell'Accademia delle Scienze e si spos\u00f2 nel 1820. I viaggi e le ricerche scientifiche di Chamisso ritardarono per qualche tempo il completo sviluppo del suo talento poetico e non fu che all'et\u00e0 di 48 anni che torn\u00f2 alla letteratura.\nNel 1829, in collaborazione con Gustav Schwab e, a partire dal 1832 in collaborazione con Franz von Gaudy, pubblic\u00f2 il \"Deutsche Musenalmanach\" (\"Almanacco Tedesco delle Muse\"), in cui apparvero le sue ultime opere poetiche. Come scienziato Chamisso non lasci\u00f2 molte tracce, bench\u00e9 le sue \"Bemerkungen und Ansichten\" (\"Osservazioni e opinioni\"), pubblicate in forma incompleta nella \"Entdeckungsreise\" (\"Viaggio di scoperta\") di O. von Kotzebue (Weimar, 1821) e, pi\u00f9 completamente, nei \"Gesammelte Werke\" (\"Opere raccolte\") di Chamisso (1836) e l'opera botanica \"\u00dcbersicht der nutzbarsten und sch\u00e4dlichsten Gew\u00e4chse in Norddeutschland\" (\"Panoramica delle piante maggiormente utili e dannose della Germania settentrionale\") (1829) siano stimati per l'attenta trattazione degli argomenti.\nIl suo lavoro pi\u00f9 rilevante, in collaborazione con Diederich Franz Leonhard von Schlechtendal, fu la descrizione di molti dei pi\u00f9 importanti alberi del Messico (1830-31). La fama di Chamisso come poeta rimane elevata e il suo ciclo di poemi lirici \"Frauenliebe und -leben\" (\"L'amore e la vita delle donne\", 1830), musicato da Robert Schumann diviene particolarmente noto. Altrettanto notevoli sono \"Das Schlo\u00df Boncourt\" e \"Salas y Gomez\" (il cui titolo riprende il nome dell'isola Sala y G\u00f3mez). Nell'accostarsi alle sue opere come scrittore \u00e8 necessario ricordare che non scrive nella sua lingua madre, bench\u00e9 il tedesco sia ormai profondamente radicato in Chamisso e lui stesso non ne possa prescindere.\nChamisso affronta spesso temi cupi o repulsivi; perfino nelle sue produzioni pi\u00f9 leggere e allegre si nota una base di tristezza o di satira. Nell'espressione lirica delle emozioni domestiche mostra una felicit\u00e0 delicata e nella sua opera emerge la capacit\u00e0 di trattare una vicenda di amore o di vendetta con vera emozione. \"Die L\u00f6wenbraut\" (\"La sposa del leone\") pu\u00f2 rappresentare un esempio della sua strana e potente semplicit\u00e0; \"Vergeltung\" (\"Rappresaglia\") \u00e8 degna di nota per la spietata precisione della trattazione. La prima raccolta delle opere di Chamisso \u00e8 stata curata da J. E. Hitzig (1780-1849) e pubblicata in sei volumi nel 1836."}
{"id": "94550", "revid": "124787311", "url": "https://it.wikipedia.org/wiki?curid=94550", "title": "Unione Internazionale delle Guide e Scouts d'Europa - Federazione dello Scautismo Europeo", "text": "L\u2019UIGSE-FSE, Unione Internazionale delle Guide e Scouts d'Europa - Federazione dello Scautismo Europeo \u00e8 una organizzazione scout europea che coordina le equivalenti associazioni nazionali che si riconoscono nella Carta dello Scoutismo Europeo.\nUnione internazionale delle guide e scouts d'Europa.\nAl di sopra delle frontiere nazionali, lo scopo della \"UIGSE-FSE\" \u00e8 quello di creare una comunit\u00e0 di vita dei giovani dei differenti paesi d'Europa. Essa intende contribuire ad una presa di coscienza della comunit\u00e0 europea, sviluppando contemporaneamente una cultura di tutti i valori nazionali che rappresentano le molteplici forme di espressione del patrimonio comune.\nL\u2019\"UIGSE-FSE\" riunisce associazioni di confessione cattolica e accoglie, in uno spirito di apertura ecumenica inseparabile dalla speranza di un ritorno all'et\u00e0 spirituale dell'Europa, anche associazioni Riformate o appartenenti alla Chiesa ortodossa. \u00c8 il caso del Canada, della Germania e della Svizzera (dove sono presenti associazioni o componenti evangeliche) o della Romania e della Russia (dove sono presenti associazioni o componenti della chiesa ortodossa). Ogni Gruppo della FSE appartiene ad una Chiesa Cristiana e accoglie soci di quella confessione.\nLa \"UIGSE-FSE\" \u00e8 stata riconosciuta:\ndal Consiglio d'Europa\nIl movimento \u00e8 presente in Albania, Austria, Belgio, Bielorussia, Bosnia ed Erzegovina, Canada, Francia, Germania, Irlanda, Italia, Lettonia, Lituania, Messico, Paesi Bassi, Polonia, Portogallo, Regno Unito, Repubblica Ceca, Romania, Russia, Slovacchia, Spagna, Stati Uniti d'America, Svizzera, Ucraina e Ungheria.\nIn Italia \u00e8 presente attraverso l'Associazione Italiana Guide e Scouts d'Europa Cattolici.\nFederazione dello Scoutismo Europeo.\nCon la sigla FSE, i cui aderenti solitamente sono definiti \"Scout d'Europa\", si definiscono sia l'unione su menzionata, sia qualsiasi associazione nazionale aderente all'unione stessa. In effetti l'Unione internazionale non \u00e8 rappresentata da sue \"filiali\" nazionali all'interno dei singoli stati, ma da differenti associazioni che si riconoscono nei suoi valori. In particolare in Italia l'FSE \u00e8 presente attraverso l'Associazione Italiana Guide e Scouts d'Europa Cattolici, conosciuta appunto come FSE-Italia.\nGli aderenti a tale unione rappresentano una federazione alternativa all'Organizzazione Mondiale del Movimento Scout (fondata nel 1922 da Robert Baden-Powell col nome di \"Boy Scouts International Bureau\") e dal'Associazione Mondiale Guide ed Esploratrici (fondata nel 1928 da Baden-Powell e lady Olave).Al di l\u00e0 di una fallita trattativa per l'entrata delle associazioni FSE nella Organizzazione Mondiale del Movimento Scout negli anni '90 non vi sono rapporti istituzionali tra le due realt\u00e0 n\u00e9 riconoscimento reciproco.\nLa sigla FSE nasce dall'iniziale nome della UIGSE, la quale ha acquisito la sigla attuale per distinguersi da associazioni inizialmente ad essa associate poi distaccatesi (associazione olandese, tedesca e inglese), da allora mantiene la doppia denominazione UIGSE-FSE."}
{"id": "94555", "revid": "103499340", "url": "https://it.wikipedia.org/wiki?curid=94555", "title": "Rotanev", "text": "Rotanev (\u03b2 Delphini, Beta Delphini) \u00e8 un sistema binario della costellazione del Delfino. Le due stelle del sistema furono per la prima volta risolte dall'astronomo Niccol\u00f2 Cacciatore, assistente del pi\u00f9 famoso Giuseppe Piazzi (scopritore di Cerere).\nSualocin (\u03b1 Delphini) e Rotanev (\u03b2 Deplhini) formano un sistema binario apparente. In realt\u00e0 Sualocin dista, dalla Terra, circa 2,5 volte rispetto a Rotanev.\nCaratteristiche di Rotanev.\nI due componenti del sistema binario presentano caratteristiche molto simili: temperatura superficiale di 6500 kelvin, tipo spettrale F5. La distanza fra le due componenti \u00e8 minima: 13 UA circa. Tale distanza, dalla Terra, corrisponde a una separazione angolare di soli 0,65 arcosecondi (ovvero le dimensioni angolari di una moneta da 1 centesimo vista alla distanza di 10 chilometri).\nLa distanza media tra le due componenti \u00e8 di 13 U.A., mentre il periodo orbitale \u00e8 di 26,7 anni.\nOrigine del nome.\nIl misterioso nome \"Rotanev\", cos\u00ec come quello di \u03b1 Delphini (\"Sualocin\"), comparve per la prima volta nel catalogo stellare di Palermo del 1814. Con un lavoro quasi da \"detective\", l'astronomo inglese del XIX secolo Thomas Webb scopr\u00ec l'origine di questi due nomi alquanto bizzarri: non erano altro che il nome (Nicolaus) e il cognome (Venator) latinizzati e scritti al contrario dell'assistente del famoso astronomo Giuseppe Piazzi, Niccol\u00f2 Cacciatore (Nicolaus Venator)."}
{"id": "94557", "revid": "1442080", "url": "https://it.wikipedia.org/wiki?curid=94557", "title": "Salvatore Samperi", "text": "Nei suoi film si \u00e8 spesso occupato anche del casting e del soggetto.\nBiografia.\nNato in una famiglia benestante a Padova, frequenta per un certo periodo l'Universit\u00e0 di Padova, ma la abbandona per partecipare al Movimento Studentesco del 1968. Il primo periodo della carriera di Samperi ha le stimmate dell'antiborghese.\nGrande ammiratore di Marco Bellocchio, con pochi fondi a disposizione realizza il suo primo lungometraggio, \"Grazie zia\" (1968), che segue idealmente la scia tracciata da \"I pugni in tasca\". Sono presenti, gi\u00e0 in questa sua opera prima, le due caratteristiche pi\u00f9 importanti del suo cinema: la satira amara, cupa, contro la famiglia borghese e la narrazione di un amore morboso, impossibile (in questo caso quello tra zia e nipote), che inaugurer\u00e0 la stagione del film erotico all'italiana.\nNei successivi \"Cuore di mamma\" (1969) e \"Uccidete il vitello grasso e arrostitelo\" (1970), entrambi con musiche di Ennio Morricone, diventa palese la critica di Samperi nei confronti della famiglia borghese, di cui egli narra minuziosamente il desiderato disfacimento. Sono opere in cui \u00e8 presente una forte carica politica (si dice che Samperi in quegli anni ader\u00ec al Maoismo).\nSamperi abbandona per qualche tempo i temi della protesta giovanile privilegiando la satira di costume con \"Un'anguilla da 300 milioni\" (1971) e \"Beati i ricchi\" (1972), entrambi con Lino Toffolo.\nLa sua opera pi\u00f9 celebre \u00e8 senza dubbio \"Malizia\" del 1973: questo film, ambientato nella Sicilia degli anni '50 , ad Acireale, descrive l'ascesa di una modesta cameriera che, grazie al fascino e ai turbamenti erotici che provoca ai suoi interlocutori maschi, diventa una signora altolocata. La pellicola, che ottenne un grande successo al botteghino, consacr\u00f2 Laura Antonelli come sex symbol del cinema degli anni settanta.\nUn anno dopo, Samperi ritorna sullo stesso tema con \"Peccato veniale\": ancora una volta, Laura Antonelli diventa oggetto del desiderio di un adolescente. La pellicola ha un buon successo, ma incassa meno rispetto alla precedente.\nNel 1976 Samperi realizza due progetti: il primo di questi, \"Scandalo\" (storia di una giovane donna che diventa schiava d'amore), viene offuscato dal successo del secondo, \"Sturmtruppen\". Qui il regista non si limita a trasportare le strisce di Bonvi sul grande schermo, ma arricchisce il fumetto originario con una comicit\u00e0 umoristico-satirica e con una buona dose di anti-militarismo.\nIn seguito, il regista padovano realizza \"Nen\u00e8\" (1977), tratto da un romanzo di Cesare Lanza, ed \"Ernesto\" (1979), su un'iniziazione amorosa omosessuale, tratto da un'opera di Umberto Saba. Nello stesso anno Samperi torna al successo di botteghino con \"Liquirizia\", sulla rabbia studentesca pre-1968. \u00c8 una delle opere pi\u00f9 riuscite della sua carriera, anche se contestata da alcuni critici a causa del suo presunto cattivo gusto.\nA \"Casta e pura\" (1981) fa seguito \"Sturmtruppen 2 - Tutti al fronte\" (1982), il giovanilistico e \"vanziniano\" \"Vai alla grande\" (1983) e l'erotico patinato di \"Fotografando Patrizia\" (1984), con Monica Guerritore, e di \"La Bonne\" (1986), in cui Samperi lancia la francese Florence Gu\u00e9rin. Nel 1988 produce i 12 episodi di \"Casa Capozzi\", prima sit-com indipendente italiana, interpretata da Enzo Cannavale ed Isa Danieli.\n\"Malizia 2mila\" (1991) \u00e8 il seguito di \"Malizia\", con una Laura Antonelli prossima al ritiro dalle scene. Dopo l'insuccesso di questo film, Samperi smette di fare cinema. Nel 1993 dirige il film televisivo \"Dov'eri quella notte\" e poi si ferma per una decina di anni, per tornare dietro alla macchina da presa con alcune fiction girate per Canale 5: \"Madame\" (2004), \"Il sangue e la rosa\" (2008) e soprattutto le prime due serie di \"L'onore e il rispetto\" (2006 e 2009), la seconda delle quali viene trasmessa alcuni mesi dopo la sua morte.\nMuore improvvisamente a Roma il 4 marzo 2009."}
{"id": "94559", "revid": "201394", "url": "https://it.wikipedia.org/wiki?curid=94559", "title": "Umberto Mastroianni", "text": "Biografia.\nFiglio di Vincenzo Mastroianni e della seconda moglie Luigia Maria Vincenza Conte, Umberto era zio dell'attore Marcello Mastroianni: infatti suo padre Vincenzo aveva avuto dalla prima moglie, Concetta Conte, sorella della seconda, un figlio di nome Ottone, che era padre di Marcello.\nUmberto giunge quattordicenne a Roma nel 1924, dove frequenta, contemporaneamente allo studio dello zio Domenico, i corsi di disegno dell'Accademia di San Marcello. Si trasferisce due anni dopo, nel 1926 a Torino, dove affina il \"mestiere di scultore\" nell'atelier dello scultore Michele Guerrisi. Lo studio della scultura antica \u00e8 documentato da una prima fase di raffinati bassorilievi: la sculturina Danae (1926), la Deposizione di Cristo (1926/27), la Madonna della Pace, la Madonna Gotica (1938). Il giovane Umberto modella ritratti di gusto arcaizzante, in terracotta, poi riportati in fusioni in bronzo: mito e soggetto religioso sono la cifra stilistica di Umberto Mastroianni nel periodo pre-bellico, accanto ad esercizi di stile con testine di fanciullo e il soggetto prediletto costituito da maschere di giovani donne, dai tratti lievi e suadenti.\nNel 1930 arriva il primo riconoscimento ufficiale, il \"Premio del Turismo\", offerto dal Ministero della Pubblica Istruzione e, di l\u00ec a poco, le prime mostre a livello nazionale ed europeo. Prima personale nel 1931 alla \"Galleria Genova\" di Genova. Dal 1933 espone regolarmente alle mostre sindacali nazionali, \u00e8 invitato a tutte le Quadriennali di Roma, alle Promotrici di Torino e alle Biennali di Venezia. Nel 1935 partecipa per la prima volta alla Quadriennale di Roma, l'anno seguente alla Biennale di Venezia. Chiamato in guerra, parteciper\u00e0 poi alla Resistenza nelle formazioni del canavese con un tale impegno che rifletter\u00e0 poi nelle sue opere successive, caricandovi le istanze partorite da quella concreta lotta in nome della libert\u00e0, per arrivare alla formulazione della \"poetica della Resistenza\", a lui riconosciuta dal critico Giulio Carlo Argan.\nGi\u00e0 ai primi anni '40 risalgono anche i lavori pittorici su materiali poveri: \u00e8 il primo scultore astrattista italiano, caposcuola della rivoluzione del novecento ed artista di assoluto rilievo internazionale. Si tratta di forme dinamiche astratto-geometriche che acquisiscono uno spessore in terrecotte, gessi, cartoni e sacchi grezzi (jute), colorati e raschiati. Dopo la guerra e la resistenza, la poetica di Mastroianni riprende decisamente gli echi del dinamismo plastico di ascendenza boccioniana, rivisitando ed ampliandone i contenuti ed i riferimenti culturali. Alcune delle sue opere del primo dopoguerra in juta logora (opere di dimensioni assai contenute, quasi fossero reperti di antiche civilt\u00e0, poi ritrovati) sono conservate alla Galleria d'arte moderna di Roma, alla Tate Gallery di Londra, al Salomon Guggenheim Museum di New York. Infatti la sua ricerca, partendo da riferimenti diretti alla stagione futurista, alla stagione cubista di Brancusi, alla plastica di John Arp e Henry Moore, si impernia sullo studio e sulla resa dei valori dinamici, compresi e conferiti nelle strutture intese come coagulo di linee di forza, nucleo generativo di un'esplosione di gesti bloccati dal peso della materia, intrappolati nella materia. L'evoluzione successiva \u00e8 l'approdo alla stagione informale, (1950-1961) fase del tutto autonoma, altro atto della sua straordinaria personalit\u00e0 creativa.\nIl suo tratto \u00e8 lacerante, intenso, profondo, materico, energico, vibrante. La sua ispirazione, contrariamente al primo futurismo ispirato da Marinetti \u00e8 \"politicamente\" orientata alla ricerca dell'uomo, nella sua accezione consapevole di reduce dalla tragedia e dalla miseria materiale e morale della guerra. Opera rappresentativa di questa stagione il \"Monumento ai Caduti di Cuneo\" (1964-1969), opera scultorea premiata dall'Accademia dei Lincei con il Premio Feltrinelli del 1973 come la pi\u00f9 bella del Novecento, con la seguente testuale motivazione \"Per l'elevata qualit\u00e0 inventiva e plastica della sua opera e per la rilevante incidenza che ha avuto nella storia della scultura italiana contemporanea\".\nSuccessivamente alla poetica del ripudio della guerra (tre opere dedicate ad Hiroshima, di cui una esposta a Spoleto nella mostra collettiva), la poetica di Umberto vede successivamente l'interpretazione del tema uomo, che afferma un proprio valore attraverso la dinamica della forma che esce dal bronzo, in compenetrazione con la macchina. Macchina che aiuta l'uomo nell'automazione (cfr. Leonardo Sinisgalli fondatore della rivista \"Civilt\u00e0 delle Macchine\"), macchina che diventa addirittura zoomorfa, nel periodo del \"Macchinismo fantastico\", ben descritta dal critico Floriano De Santi.\nA Torino riesce a trovare i primi amici e i compagni di avventura a cui rester\u00e0 legato per tutta la vita: il pittore Luigi Spazzapan, lo scrittore e pittore Guido Seborga, il musicista Massimo Mila, che condividono con lui una certa insofferenza verso l'\u00e9lite chiusa della citt\u00e0, ma anche la convinzione che nella Torino industriale e casoratiana si combatteva in quel momento la battaglia per il rinnovamento dell'arte e della cultura italiana. Per promuovere una linea alternativa tanto al classicismo di Casorati quanto alla posizione culturale del gruppo dei Sei di Torino d\u00e0 vita nel 1947 insieme a Luigi Spazzapan, Mattia Moreni, Ettore Sottsass jr, Piero Bargis, Maurizio Corgnati, Oscar Navarro, Vincenzo Ciaffi, Massimo Mila, Maria Luisa Spaziani, Guido Seborga al Premio Torino, i cui vincitori furono i pittori Emilio Vedova, Bruno Cassinari, e lo scultore Pericle Fazzini, suscit\u00f2 scalpore in citt\u00e0 per quell'unica edizione, ma lasci\u00f2 un segno di svolta culturale indelebile, senza ritorno.\nDopo la liberazione \u00e8 tra i promotori di un superamento soprannazionale della cultura italiana secondo le indicazioni delle \"avanguardie storiche\". Nella prima met\u00e0 degli anni cinquanta fa costruire, su progetto dell'amico Enzo Venturelli, la propria casa-at\u00e9lier di Cavoretto (Torino).\nNel 1945 vince, con la collaborazione dell'architetto Carlo Mollino, il concorso per il Monumento al Partigiano: l'opera, di considerevole dimensione, verr\u00e0 successivamente collocata nel Campo della Gloria del cimitero Generale di Torino.\nEspone alla Galleria Bussola di Torino nel 1948, presentato dal critico Dino Formaggio. Nel 1951, con il sostegno dell'amico mentore Gino Severini, a vera autorit\u00e0 nel mondo culturale parigino, tiene la sua prima mostra personale alla \"Galerie de France\" di Parigi. La critica straniera si rende subito conto della qualit\u00e0 della sua produzione e del suo significato. Il riconoscimento pi\u00f9 alto lo consegue alla XXIX Biennale di Venezia del 1958, quando ottiene il Gran Premio Nazionale per la scultura. Nel 1960 tiene un'altra mostra personale a New York alla Kleeman Gallery e nello stesso anno l'artista espone al Dallas Museum of Art.\nInizia a collaborare con architetti, trai quali Carlo Mollino, Ettore Sottsass. Ne 1951 allestisce una personale alla Gal\u00e9rie de France di Parigi e la sua fama diviene internazionale. Alla Biennale di Venezia del 1958 riceve il \"Gran premio internazionale della scultura\"; vi espone per la prima volta cartoni colorati e rilievi plastici in gesso: un gruppo di sette opere dette in catalogo Bozzetti, poi sostituiti in mostra da quattro jute. Realizza forme prediligendo cartoni piegati a creare rilievi, sui quali interviene col colore e con strumenti raschiando bucando tagliando e aprendo le superfici tumultuosamente. Vive in autonomia un fervore creativo ed una totale dedizione alla sua opera che in parte lo isola dalle interrelazioni con i suoi contemporanei, tra i quali i grandi contemporanei Agenore Fabbri, Luciano Minguzzi, Leoncillo Leonardi, i pi\u00f9 giovani fratelli Gi\u00f2 Pomodoro e Arnaldo Pomodoro. Ma a quel tempo Mastroianni dialoga con l'astrazione internazionale ed \u00e8 proiettato alla continua creazione di opere uniche e sculture monumentali. Nel 1961 espone in collettiva alla Bussola di Torino e presenta rilievi plastici alla galleria Pogliani di Roma.\nDal 1962 ai dedica anche all'incisione: tiene la prima mostra di acqueforti a Roma nella litografia Romero: vi incider\u00e0 le lastre per illustrare i volumi dedicati, tra l'altro, a \"Poeti sovietici\" nel 1964 e al \"Satyricon\" nel 1969, oltre a varie cartelle litografiche. Nel 1963 espone incisioni, bronzetti e oreficerie alla galleria Cavourrina di Torino dove presenta in seguito una serie di cartoni colorati, arazzi e sculture successivamente inviate alla Galleria Bonino di New York nel 1964. Del 1965 l'antologica all'Istituto bancario San Paolo di Torino e l'ampia mostra di grafica alla Galleria Penelope di Roma. Lungo il decennio abbandona le materie povere abitualmente trattate, per il piombo, l'ottone, l'acciaio finito a ori, smalto e pietre dure, l'argentone smaltato e i materiali plastici, ottenendo forti effetti chiaroscurali, luminosit\u00e0 bronzee e anfratti tenebrosi di drammatica tensione. Tra i cicli: \"Ritmi\", \"Fughe\", \"Disgregazioni cosmiche\".\nNel 1964 il Comune di Cuneo gli affida l'esecuzione del Monumento alla Resistenza italiana, cui lavora per cinque anni, dal 1964 al 1969, opera di enormi dimensioni, dal peso enorme ma dalla straordinaria levit\u00e0. Nel 1969 realizza a Cuorgn\u00e8 (TO) il monumento alla Resistenza canavesana, collocato davanti al municipio della cittadina piemontese. Nel 1971 la citt\u00e0 di Frosinone gli commissiona il Monumento ai Caduti di tutte le guerre, eseguito in acciaio e collocato nel 1977.\nNel frattempo ottiene anche l'incarico dalla citt\u00e0 di Cassino di elaborare un Mausoleo della pace (collocato nel 1987). In ordine di tempo viene il Monumento alla Resistenza della citt\u00e0 di Urbino del 1980, che dialoga con l'eccezionale complesso urbanistico del capoluogo dall'alto del parco della Resistenza.\nTitolare della cattedra di scultura all'Accademia di belle arti di Bologna, ne tiene anche la direzione dal 1961 al 1969; da Torino si trasferisce nel 1970 a Marino, insegnando prima all'Accademia di belle arti di Napoli, quindi in quella di Roma. Nel 1973 l'Accademia dei Lincei gli conferisce il Premio Feltrinelli.\nAgli anni '70 risale una fase detta \"astrale\" in cui i rilievi, creano distanze e profondit\u00e0 virtuali oltre le superfici, figurando un progressivo passaggio dal caos al cosmo. Prosegue la collaborazione con gli architetti: con Mollino progetta e realizza il Monumento ai Caduti per la libert\u00e0 al cimitero di Torino; con Sacripanti il Mausoleo per la pace di Cassino nel 1977. Vengono dedicate allo scultore rassegne antologiche alla Galleria d'Arte Moderna di Torino e alla Galleria nazionale d'arte moderna di Roma nel 1974. In quella di Palazzo Ducale a Urbino nel 1977 viene evidenziata per la prima volta organicamente la produzione di rilievi cromatici, disegni, bozzetti in legno e incisioni. Nel 1979-80 segue la mostra dei rilievi cromatici a Palazzo dei Diamanti di Ferrara. Del 1980 \u00e8 il Monumento di Urbino. Del 1981 \u00e8 l'ampia antologica fiorentina nella Fortezza del Belvedere. Accanto a piombi incisi e colorati, Mastroianni propone nuovi cartoni colorati e raschiati dai titoli \"Compenetrazioni\", \"Folgore\", \"Organizzazione segnica\".\nLa ricerca dell'ultimo decennio prosegue in tale direzione privilegiando opere in acciaio e in bronzo. Nel 1984 espone a Brescia i bozzetti in legno dei monumenti alla Resistenza, disegni e rilievi policromi. Nel 1986 lo scultore dona allo Stato italiano 26 opere del periodo informale. Espone ad Aosta le serie complete dei grandi cartoni e degli arazzi. Una rassegna della sua attivit\u00e0 scenografica \u00e8 proposta al Cairo nel 1988. Nel 1988 realizza \"Macchina Sacrale\", l'ultima scultura monumentale della sua produzione, su un bozzetto di 20 anni precedente. Nuova antologica nel 1989 alla Rotonda della Besana. Gli viene conferito a Tokyo il \"Premio Imperiale\". Nel 1990, nel castello Ladislao di Arpino, sorge la fondazione Mastroianni. Una rassegna permanente degli ultimi vent'anni d'attivit\u00e0 \u00e8 allestita allo \"Hakone Oper Air Museum\" in Giappone (40 opere). Nel 1991 lo scultore cura l'arredo della sala conferenze del nuovo edificio della corte d'appello a Roma (opere in piombo). Nel 1992 realizza la monumentale cancellata in bronzo del Teatro Regio di Torino, una sorta di summa composita e di testamento spirituale delle opere dei precedenti trent'anni del maestro.\nNel 1974 il \"Mus\u00e9e d'Art Moderne de la Ville de Paris\" ripropone tutta l'attivit\u00e0 scultorea di Mastroianni, aprendo un ciclo dedicato alla scultura italiana del dopoguerra. Nel 1977 Mastroianni espone alcune sue opere monumentali a Charleston, nell'ambito dell'edizione statunitense del \"Festival dei due mondi\".\nNel 1979 quasi a dimostrazione della sua vocazione sperimentale esegue per il Teatro dell'Opera di Roma la scenografia del coro dei morti su testo di Giacomo Leopardi e musica di Goffredo Petrassi. A cui far\u00e0 seguito l'anno seguente il lavoro sull'Uccello di fuoco di Igor' F\u00ebdorovi\u010d Stravinskij.\nNel 1985 gli viene conferito a Tokyo \"The 4th Henry Moore Grand Prize Exhibition the Utsukushigahara Open Air-Museum\". Lo stesso Museo d'Arte Moderna, poco distante dalla capitale nipponica, gli dedica una sala permanente con una dozzina di opere, tra le quali ha assoluto spicco il bronzo Hiroshima del 1960.\nCirca dieci anni dopo aver ricevuto la cittadinanza onoraria di Arpino, Mastroianni ottiene nel luglio 1991 anche quella di Chiaravalle.\nNel marzo-aprile 1992 si inaugura ad Alessandria, nella sala d'arte di Palazzo Guasco, un'antologia di ori e d'argenti.Nel dicembre del 1993 gli viene conferito il \"Premio Michelangelo\". Nello stesso anni dona a Fontana Liri, sua citt\u00e0 natale, una scultura monumentale in ricordo delle sue radici e in onore di tutti i cittadini del luogo, in particolare suo padre.\nNel 1994 viene inaugurata la cancellata \"Odissea Musicale\" all'ingresso principale del Teatro Regio di Torino, composta da due elementi bronzei posti su rotaie, suddivisi internamente in quadrati e formelle di molteplici dimensioni, con tema la musica.\nNel 1995 viene progettato ed inaugurato nella citt\u00e0 di Cumiana il bassorilievo in bronzo a ricordo dei caduti nella Resistenza. Nello stesso anno a Pieve di Cento, in onore a Guglielmo Marconi, viene inaugurata la scultura monumentale \"Elettra\" e, presso il Palazzo dell'Arte in occasione della Triennale di Milano, Umberto Mastroianni espone nei giardini, tre sculture monumentali: \"Guerriero\" del 1970-1988, \"Fantascienza\" del 1971 e \"Macchina sacrale\" del 1988.\nNella notte del 25 febbraio 1998, all'et\u00e0 di ottantotto anni, Mastroianni muore nella sua casa-museo di Marino, presso i Giardini Colonna. Viene sepolto nel cimitero di Carmagnola (Torino).\nLe opere di Umberto Mastroianni si trovano in oltre 280 musei tra i pi\u00f9 prestigiosi del mondo.\nFondazione Umberto Mastroianni.\nNel 1993 sorge ad Arpino, in provincia di Frosinone, il Centro Internazionale Umberto Mastroianni, che il 15 gennaio 1999 si costituisce in Fondazione Umberto Mastroianni. La direzione artistica dal 2005 fino al 2010 \u00e8 affidata a Maurizio Calvesi, noto studioso che ha curato, a dieci anni dalla morte dell'artista, un'importante mostra a Carmagnola (TO) dove riposano le spoglie di Umberto Mastroianni. Dopo il commissariamento dell'ente a causa di gravi irregolarit\u00e0, la Fondazione e il relativo Museo sono stati presieduti dall'Architetto Antonio Abbate che ha reso possibile l'apertura del Castello Ladislao e la sistemazione delle collezioni artistiche.\nDa giugno 2013 (fino a giugno 2015) la direzione artistica \u00e8 stata affidata a Lisa Della Volpe, storica dell'arte nata a Frosinone, allieva di Maurizio Calvesi, che ha avviato il riordino generale delle collezioni e un progetto organico di valorizzazione sia del patrimonio custodito sia del luogo. \nMuseo della Fondazione Umberto Mastroianni.\nIl museo della Fondazione, fino a inizio 2013 ospitato nel Palazzo Boncompagni di Arpino, \u00e8 attualmente a Castello di Ladislao in piazza dei Caduti dell'Aria ad Arpino, sede indicata dallo stesso Mastroianni quale luogo per ospitare la sua donazione. In esso sono custodite un centinaio di lavori di Umberto Mastroianni in particolare sculture monumentali. \nInoltre il museo custodisce opere di altri artisti: alberto Sughi, Vittorio Miele, Federico Gismondi, Eugenio Carmi, Ferdinando Rea, Adolfo Loreti, Giancarlo Riccardi, Maurizio Romani, Italo Scelza e, tra gli stranieri Vadim Grinberg. \nInoltre sono state acquisite nel 2014 opere di Domenico e Alberto Mastroianni e in comodato d'uso i disegni di Giuliano Vangi per il monumento a San Tommaso di Aquino a Roccasecca.\nIl museo espone inoltre la pi\u00f9 importante collezione pubblica di sculture e fotosculture di Domenico Mastroianni, e l'imponente collezione di opere grafiche del cugino Alberto Mastroianni.\nMuseo Donazione Umberto Mastroianni.\nAll'interno del complesso dei musei di San Salvatore in Lauro \u00e8 situato il Museo Donazione Umberto Mastroianni; voluto dallo stesso maestro frusinate, il museo raccoglie tutto il percorso stilistico dello scultore della poetica della Resistenza, dal periodo figurativo fino agli ultimi anni, e soprattutto d\u00e0 testimonianza completa della variet\u00e0 di materiali utilizzati nella sua produzione e ne certifica l'eclettismo che gli permetteva di passare dalle celebri sculture in bronzo agli arazzi. Alla sua arte \u00e8 oggi dedicato il primo tomo del \"Catalogo ragionato dell'opera di Umberto Mastroianni\", edito dalle Edizioni Il Cigno GG di Roma e curato dal centro studi che porta il suo nome."}
{"id": "94560", "revid": "123593747", "url": "https://it.wikipedia.org/wiki?curid=94560", "title": "Manuel de Falla", "text": "Biografia.\nSegu\u00ec i primi studi musicali a Cadice, prima di trasferirsi, appena ventenne, a Madrid, dove per quattro anni approfond\u00ec la composizione sotto la guida di Pedrell, che gli fece conoscere Claude Debussy.\nEsord\u00ec con opere da camera, passando dalla \"zarzuela\" all'opera teatrale \"La vida breve\" (1905), che ricevette premi e riconoscimenti.\nDal 1907 al 1914 soggiorn\u00f2 a Parigi, dove venne a contatto con Debussy e Maurice Ravel.\nUna volta scoppiata la guerra in Spagna, trascorse cinque anni nella capitale e poi a Granada. Grazie all'amicizia con Federico Garcia Lorca fond\u00f2 una compagnia di spettacoli e balletti.\nLe sue composizioni fino al 1922 sono conosciute come le \"francesi\", denominazione da intendersi non in senso nazionalistico, ma in quello di un preciso \"genere\" musicale le cui caratteristiche sono riconducibili ai modelli di Debussy, Isaac Alb\u00e9niz (il ciclo dei pezzi per pianoforte intitolato \"Iberia\") e di alcune composizioni di Maurice Ravel.\nFalla ricevette una richiesta dalla rivista \"Revue musicale\", diretta da Henry Pruni\u00e8res, di commemorare con un suo lavoro Debussy. Nell'agosto del 1920 compose \"L'homenaje\", \"Piece de guitarre \u00e8crit pour le tombeau de Debussy\", eseguito prontamente da Andr\u00e9s Segovia e Miguel Llobet, che pu\u00f2 essere definito come il brano che d\u00e0 origine alla letteratura chitarristica moderna. O meglio, il brano che con il suo sapore intimistico e impressionista, costituisce una vera e propria rinascita, dopo l'oblio in cui era caduto lo strumento nel Tardo Romanticismo Ottocentesco. Finalmente la chitarra \ntornava di nuovo ad attualizzarsi perch\u00e9 la musica moderna cercava delle peculiarit\u00e0 adatte alla sua timbrica. Ricordiamo che la chitarra con la propria identit\u00e0 armonica naturale (basta suonare le sue corde a vuoto per produrre un accordo di stampo impressionista) e coloristica, influenzer\u00e0 alcuni aspetti dello stile di Claude Debussy, il quale, a sua volta, li trasmetter\u00e0 a de Falla.\nScrisse diversi balletti per il Ballets Russes di Sergej Djagilev, grande impresario del tempo che commission\u00f2 lavori per Debussy, Ravel, Stravinskij, Satie, Milhaud, R. Strauss e Prokof'ev.\nSi mise in evidenza soprattutto con il \"Concerto\" composto tra il 1923 e il 1926, per clavicembalo e per cinque strumenti, nel quale il folklore subisce un reimpasto innovativo visto attraverso una lente deformata, che colora in modo originale tutta la Spagna archetipica, dalla corrida, alla serie dei vizi e delle tradizioni, dalle feste all'incantesimo delle notti. Il tutto scritto in un linguaggio moderno ed elaborato.\nDopo la vittoria di Franco nella guerra civile (1936-1939), lasci\u00f2 la Spagna ed emigr\u00f2 in Argentina. Visse i suoi ultimi anni ad Alta Gracia insieme alla sorella Carmen in una casa, lo chalet \"Los Espinillos\", che ora ospita il Museo Manuel de Falla. Infatti mor\u00ec 7 anni dopo il suo abbandono della Spagna. Dopo la sua morte, un suo collega, Ernesto Halffter, complet\u00f2 una sua opera, \"Atl\u00e1ntida\"."}
{"id": "94563", "revid": "838137", "url": "https://it.wikipedia.org/wiki?curid=94563", "title": "209 a.C.", "text": ""}
{"id": "94564", "revid": "729019", "url": "https://it.wikipedia.org/wiki?curid=94564", "title": "Mandriva (azienda)", "text": "Mandriva S.A. (in precedenza MandrakeSoft) \u00e8 una software house francese, fondata da Ga\u00ebl Duval e insieme a Jacques Le Marois, creatrice di Mandriva Linux.\nDuval \u00e8 stato responsabile della comunicazione nel team del management di Mandriva finch\u00e9 non \u00e8 stato licenziato dalla compagnia nel marzo 2006.\nStoria.\nMandriva fu creata col nome di MandrakeSoft nel 1998. Attualmente ha uffici in USA, Brasile (Curitiba), Polonia (Pozna\u0144) e Francia (Parigi). Mandriva \u00e8 tra i soci fondatori del Desktop Linux Consortium. Attualmente ha circa 130 dipendenti. Gli utenti di Mandriva Linux sono stimati in circa 6-8 milioni.\nLa decisione di cambiare il nome dell'azienda \u00e8 stata presa a seguito della causa intentata nel 2004 dalla Hearst Corporation che vantava diritti sul marchio registrato \"Mandrake\", legato all'omonimo personaggio dei fumetti, Mandrake il mago. La MandrakeSoft perse la causa. Nel 2005 MandrakeSoft acquis\u00ec \"Conectiva\" e \"Lycoris\". Il nome \"Mandriva\" deriva appunto dalla fusione dei nomi Mandrake e Conectiva.\nNel 2011 la societ\u00e0 ha iniziato ad accusare problemi finanziari, e la situazione \u00e8 peggiorata agli inizi del 2012. Il 30 aprile 2012 il CdA della societ\u00e0 ha approvato un rifinanziamento, salvando la societ\u00e0 dalla bancarotta. A met\u00e0 2012 la societ\u00e0 ha abbandonato lo sviluppo diretto delle soluzioni Linux gratuite e si \u00e8 concentrata sullo sviluppo di software open-source a pagamento, offrendo servizi per il cloud (\"Pulse2\"), sistemi operativi per server (\"Mandriva Business Server\") e servizi di tipo enterprise. La distribuzione Mandriva Linux \u00e8 stata donata alla comunit\u00e0, che si \u00e8 organizzata in \"OpenMandriva Association\" (OMA).\nLa distribuzione, per questioni legali (il nome appartiene ancora a Mandriva SA), \u00e8 stata rinominata OpenMandriva LX la cui prima versione \u00e8 stata pubblicata a fine 2013.\nLa societ\u00e0 Mandriva \u00e8 stata messa in liquidazione nel maggio del 2015."}
{"id": "94565", "revid": "729019", "url": "https://it.wikipedia.org/wiki?curid=94565", "title": "L'homenaje", "text": "L'homenaje \u00e8 una composizione per chitarra scritta nel 1920 da Manuel de Falla.\nDanza lenta strutturata su ritmo di habanera dove si pu\u00f2 sentire tutto il pensiero del dolore e la purificazione della morte. Ritenuta una delle pi\u00f9 belle opere della letteratura per chitarra classica moderna, \"L'homenaje\", si pone a met\u00e0 strada tra le memorie popolari (il canto Jondo, dell'Andalusia) e impressionismo (alla fine del brano vi \u00e8 una ripresa del tema La soir\u00e9e dans Grenade, composizione di Claude Debussy).\nCome suite per orchestra in 4 parti ebbe la prima assoluta al Teatro Col\u00f3n di Buenos Aires il 17 novembre 1939 diretta dal compositore."}
{"id": "94569", "revid": "327773", "url": "https://it.wikipedia.org/wiki?curid=94569", "title": "Calce", "text": "Il termine calce indica una serie di materiali da costruzione, noti fin dall'antichit\u00e0, ottenuti per cottura a temperatura elevata di calcare, marmo, conchiglie o altri materiali contenenti carbonato di calcio, di colore giallino.\nStoria.\nGi\u00e0 i Romani e i Fenici prima avevano imparato a usare la calce come materiale da costruzione, mescolata con la sabbia a formare la malta. Vitruvio, nella sua opera \"De architectura\" ne descrive la produzione a partire da pietre bianche, cotte in forni (le calcare) dove perdono peso (oggi sappiamo in conseguenza della liberazione di anidride carbonica). Il materiale ottenuto, la calce viva, era poi \"spenta\" gettandola in vasche piene d'acqua.\nInizialmente adoperata nella forma di \"calce aerea\" (che indurisce solo se a contatto con aria) venne successivamente mischiata con pezzi di argilla cotta (vasellame, mattoni, ecc.) oppure a pozzolana, una sabbia ricca di silice, che ne alterano le caratteristiche di resistenza e impermeabilit\u00e0 ma soprattutto ne consentono la presa anche in ambienti non a contatto con aria (tipicamente sott'acqua). Nascevano cos\u00ec le \"malte idrauliche\", sebbene a base di calce aerea.\nIn tempi moderni, gli ingegneri francesi della scuola di Ponts et Chauss\u00e9es nel 1750 iniziavano a costruire le fondazioni dei ponti aggiungendo argilla alla calce e ottenendo quella stessa calce idraulica che sar\u00e0 studiata dall'inglese John Smeaton. Alcune rocce calcaree (p. es. le marne) contengono al loro interno impurit\u00e0 argillose o silicee; da questi materiali si pu\u00f2 ottenere la calce idraulica senza l'aggiunta di parti esterne.\nPreparazione.\nLa materia prima per la produzione della calce \u00e8 il calcare, una roccia sedimentaria ricca di carbonato di calcio (CaCO3) che viene estratta da cave; tipiche sono quelle delle Dolomiti. Anche il marmo e altre rocce possono essere usate a questo scopo.\nIl materiale, grossolanamente frantumato con diametro dei frammenti nell'ordine dei centimetri o anche di un paio di decimetri, \u00e8 introdotto in forni o \"fornaci\" dove viene riscaldato gradualmente a 900-1100 \u00b0C per poi uscire dal fondo della fornace nell'arco di una decina di ore. In questa fase avviene una reazione chimica (\"reazione di calcinazione\") che porta alla liberazione di anidride carbonica e alla produzione dell'ossido di calcio o calce viva:\nDopo la cottura i frammenti di pietra riducono il loro peso di circa il 40% a causa degli atomi di carbonio e ossigeno perduti, e assumono una consistenza porosa. Inoltre il comune colore grigio del calcare viene perso e le pietre diventano per lo pi\u00f9 bianche. Esse costituiscono la calce viva che commercializzata cos\u00ec com'\u00e8 oppure ridotta in polvere, dev'essere conservata in recipienti perfettamente ermetici, poich\u00e9 \u00e8 molto igroscopica.\nPer ottenere la calce idrata, o calce spenta, il materiale deve subire la reazione di spegnimento:\nassociata a due effetti macroscopici evidenti: un violento rilascio di calore e la disgregazione della pietra per l'effetto espansivo della trasformazione da ossido a idrossido di calcio.\nLo spegnimento pu\u00f2 essere condotto in due maniere differenti, per aspersione o per immersione.&lt;br&gt;\nNel primo caso si ricorre a un impianto di spegnimento relativamente complesso che prevede: una prima frantumazione dell'ossido in pietre di dimensione millimetrica, il trasferimento dei frammenti su un nastro trasportatore su cui avviene il vero e proprio spegnimento, mediante spruzzatori che distribuiscono l'acqua su tutta la sezione in modo da bagnare uniformemente le pietre, che si frantumano ulteriormente per la reazione. Dopo la reazione si ottiene una polvere fine detta appunto calce idrata in polvere che viene suddivisa in base alla finezza. \u00c8 infatti possibile commercializzare la calce idrata in due forme diverse come fiore di calce, di maggiore pregio e costo con specifiche tecniche restrittive descritte da una specifica norma UNI, o come calce da costruzione, di minor pregio e finezza.&lt;br&gt;\nLo spegnimento per immersione avviene invece quando le zolle di calce viva vengono gettate in una vasca piena d'acqua. In genere questo tipo di spegnimento avviene in due passaggi, con una prima vasca di spegnimento e il successivo passaggio nelle vasche di stagionatura, dentro le quali si ha la formazione della pasta detta \"grassello di calce\". Nelle vasche di stagionatura \u00e8 essenziale la presenza di un film d'acqua di qualche centimetro sopra la massa plastica che garantisce che l'idrossido di calcio non reagir\u00e0 con l'anidride carbonica dell'aria.\nUn altro metodo di produzione del grassello prevede di ottenere la pasta per successiva idratazione della calce idrata in polvere ottenuta dall'impianto di spegnimento per aspersione. Questa metodologia di produzione porta a un grassello di qualit\u00e0 inferiore rispetto a quello ottenibile per immersione e lunga stagionatura.\nLa sospensione bianca che \"galleggia\" sopra il grassello \u00e8 a volte venduta come latte di calce.\nLa calce idraulica \u00e8 preparata a partire da roccia calcarea impura, che presenta un certo tenore, dal 6% al 22%, di argille o altri alluminosilicati idrati.\nIl nome deriva dal fatto che, a differenza della calce normale, \u00e8 in grado di fare indurimento anche non a contatto con l'aria.\nFenomeno dei calcinaroli.\nIl fenomeno dei calcinaroli sta a indicare il fenomeno, tipico della calce aerea, che si manifesta dopo lo \"spegnimento\" della calce viva CaO (ossido di calcio). Il calcare (CaCO3) durante la cottura si dissocia secondo la reazione:\novvero, si ottiene ossido di calcio (CaO, detta anche calce viva) e si libera anidride carbonica (CO2).\nLa calce estratta dai forni di cottura pu\u00f2 essere messa direttamente in commercio come calce viva in zolle. Pi\u00f9 spesso viene trasformata in idrato (calce spenta) secondo la reazione esotermica:\novvero, con l'aggiunta di acqua (H2O) all'ossido di calcio (CaO) si ottiene un biidrossido di calcio (Ca(OH)2, detta anche calce spenta).\nLo spegnimento pu\u00f2 avvenire secondo due modalit\u00e0:\nPu\u00f2 capitare, per\u00f2, che alcuni grumi di calce viva finiscano con lo spegnersi dopo l'impiego, producendo con il loro aumento di volume rigonfiamenti e disgregamenti, spesso circolari. Questo \u00e8 il fenomeno dei calcinaroli e si presenta quando si usa grassello non invecchiato o calce idrata difettosa.\nUna volta applicata la calce idrata, a contatto con l'aria si ha la reazione:\nQuesto processo \u00e8 detto \"reazione di presa e indurimento\". La calce spenta (Ca(OH)2) a contatto con l'anidride carbonica (CO2) riforma l'elemento iniziale, il calcare (CaCO3) e libera acqua.\nCarbonatazione.\nLa presa inizia con l'asportazione dell'acqua e la successiva essiccazione. Ci\u00f2 la rende inutilizzabile per le applicazioni a contatto con l'acqua (ponti, moli), ma la rende preferibile al cemento dove l'essiccazione avvenga rapidamente, come nell'applicazione di intonaci. Il cemento infatti non dovrebbe asciugare prima che sia terminata la fase di presa.\nUna volta che la calce si \u00e8 essiccata, a contatto con l'anidride carbonica presente nell'atmosfera inizia un lento processo che la trasforma in calcare (\"carbonatazione\"), il composto originario dal quale \u00e8 stata prodotta. La reazione \u00e8:\nAnche se la reazione precedente \u00e8 corretta dal punto di vista formale, la reazione reale \u00e8 pi\u00f9 complessa. Osservando la precedente reazione infatti, il processo sembrerebbe avvenire tra un solido Ca(OH)2 e un gas CO2, mentre in realt\u00e0 la reazione avviene in fase acquosa grazie all'acqua di impasto della calce.\nL'idrossido di calcio infatti si scioglie in acqua, grazie a una buona solubilit\u00e0, l'anidride carbonica si scioglie anch'essa in acqua, formando una specie indicata come acido carbonico H2CO3, da cui per reazione acido base si forma un sale poco solubile, ovvero il carbonato di calcio. La forma corretta \u00e8 dunque:\nPresa e indurimento delle calci aeree.\nLa presa e l'indurimento delle calci aeree avvengono nelle seguenti fasi successive:\nForme chimiche.\nLa calce si presenta in due forme chimicamente distinte:\nResa al grassello.\nSi definisce resa al grassello di una calce il rapporto fra il volume del grassello nel momento in cui per evaporazione di una parte dell'acqua in eccesso inizia a fessurarsi in superficie e il peso della calce viva che l'ha generato.\nLa resa al grassello viene espressa in metri cubi a tonnellata.\nCalci grasse e magre.\nUna calce si dice grassa quando ha una resa al grassello \u2265 2,5, mentre si parla di calce magra per valori inferiori a 2,5 ma superiori a 1,5.\nClassificazione.\nAgli effetti della normativa vigente le calci aeree si distinguono in:\nImpieghi.\nLa calce viva \u00e8 usata:\nLa calce spenta \u00e8 usata:\nSicurezza.\nLa calce, e particolarmente quella viva, presenta una forte alcalinit\u00e0 e causticit\u00e0. Il contatto con la pelle dell'ossido anidro pu\u00f2 provocare gravi ustioni come avviene con la soda caustica. Il contatto con poca acqua (non sufficiente ad assorbire il calore prodotto) pu\u00f2 provocare una violenta ebollizione e la proiezione di schizzi caustici e bollenti. Per questi motivi \u00e8 importante utilizzare una tuta sicuramente impermeabile, guanti di qualit\u00e0 e occhiali protettivi quando si maneggia la calce, sia solida sia in soluzione, sia la malta di calce.\nL'ingestione di idrossido di calcio pu\u00f2 provocare gravi sintomi, tra cui difficolt\u00e0 respiratoria, emorragie gastrointestinali, ipotensione e pericolose alterazioni del pH del sangue."}
{"id": "94587", "revid": "1543377", "url": "https://it.wikipedia.org/wiki?curid=94587", "title": "Sualocin", "text": "Sualocin (\u03b1 Delphini) \u00e8 un sistema binario della costellazione del Delfino. Dista circa 240 anni luce dal Sole.\nCaratteristiche del sistema.\nSualocin A ha una magnitudine apparente di +3,77, ed \u00e8 di tipo spettrale B9IV; questo indicherebbe una stella subgigante blu, con massa 3 volte quella del Sole e con un raggio 4 volte superiore. Possiede un'alta velocit\u00e0 rotazionale: circa 160 km/s, 70 volte maggiore rispetto a quella solare.\nSualocin-B, separata di 1 secondo d'arco dalla principale, \u00e8 una stella di classe A di sequenza principale.\nTramite il satellite Hipparcos si \u00e8 potuto stabilire che Sualocin-B presenta una luminosit\u00e0 pari ad un decimo rispetto a quella della sua compagna.\nLe due stelle orbitano fra loro ad una distanza di circa 12 UA con un periodo di 17 anni.\nEtimologia.\nIl misterioso nome \"Sualocin\", cos\u00ec come quello di \"Rotanev\" (\u03b2 Delphini), comparve per la prima volta nel catalogo stellare di Palermo del 1814. Con un lavoro quasi da \"detective\", l'astronomo inglese del XIX secolo Thomas Webb scopr\u00ec l'origine di questi due nomi alquanto bizzarri: non erano altro che il nome (Nicolaus) e il cognome (Venator) latinizzati e scritti al contrario dell'assistente del famoso astronomo Giuseppe Piazzi, Nicol\u00f2 Cacciatore (Nicolaus Venator, appunto)."}
{"id": "94588", "revid": "1305772", "url": "https://it.wikipedia.org/wiki?curid=94588", "title": "Colosso (personaggio)", "text": "Colosso (\"Colossus\"), il cui vero nome \u00e8 Piotr \"Peter\" Nikolaievitch Rasputin, \u00e8 un personaggio dei fumetti creato da Len Wein (testi) e Dave Cockrum (disegni), pubblicato dalla Marvel Comics. Apparso per la prima volta sulle pagine dell'albo speciale fuori serie \"Giant-Size X-Men\" n. 1 (maggio 1975), Colosso \u00e8 un supereroe mutante di origini russe membro degli X-Men, appartenente alla seconda generazione del gruppo.\nBiografia del personaggio.\nOrigini.\nPiotr Rasputin nacque nel kolchoz di Ust'-Ordynskij vicino al lago Baikal, Siberia, nel cuore dell'Unione Sovietica, da Nikolai Rasputin e da Alexandra Natalya Rasputina. Molto protettivo, come il fratello Mikhail, nei confronti della sorellina Illyana, Piotr sviluppa verso di lei un forte legame affettivo arrivando perfino a soprannominarla \"Fiocco di neve\" (\"Snowflake\"). Giovane gentile e a modo con uno spiccato talento artistico, la rivelazione della sua natura mutante, emersa quando salv\u00f2 Illyana dalla collisione con un trattore, non gli port\u00f2 alcuna discriminazione da parte dei suoi amici e della sua famiglia.\nUtilizzando i propri poteri per il bene della comunit\u00e0 si mostr\u00f2 riluttante ad accettare l'offerta di Charles Xavier di entrare a far parte della nuova formazione degli X-Men. Tuttavia, su insistenza del padre segu\u00ec l'uomo negli Stati Uniti dove, prendendo il nome-in-codice di \"Colosso\" a causa della sua abilit\u00e0 di trasformare il proprio corpo in un quasi indistruttibile \"acciaio organico\", si un\u00ec a Banshee, Nightcrawler, Sole Ardente, Tempesta, Thunderbird e Wolverine soccorrendo la prima formazione di X-Men intrappolata all'interno dell'isola Krakoa.\nX-Men.\nTerminata la missione di soccorso, Colosso decise di rimanere negli Stati Uniti ed entrare stabilmente all'interno degli X-Men guidati da Ciclope. Dipinto come un animo pacifico, riflessivo e riluttante a ferire o uccidere, lo si \u00e8 spesso visto mettere in pericolo la propria vita per proteggere un amico. Dopo aver combattuto contro la Guardia Imperiale Shi'ar, assieme agli altri mutanti visit\u00f2 per la prima volta la Terra Selvaggia dove conobbe la nativa Nereel con la quale ebbe una breve relazione dalla quale nacque, a sua insaputa, Peter. Bench\u00e9 lontano da casa mantenne sempre saldi i rapporti con i suoi familiari, soprattutto con la sorella che reincontr\u00f2 quando venne rapita da Miss Locke, assistente di Arcade, che chiedeva l'aiuto degli X-Men per liberare il malvagio tenuto prigioniero dal Dottor Destino. Dopo il salvataggio, come ringraziamento Arcade condizion\u00f2 Colosso trasformandolo nel \"Proletario\" supereroe russo con il compito di sconfiggere gli X-Men. Tornato in s\u00e9 liber\u00f2 la sorella dalla prigionia e l'alloggi\u00f2 allo Xavier Institute prima che venisse rapita dal demone Belasco e portata per qualche minuto nel Limbo: tale lasso di tempo per la ragazza figur\u00f2 come il trascorrere di vari anni e ritorn\u00f2 sulla Terra sotto le sembianze della strega adolescente Magik. Fu in questo periodo che incontr\u00f2 per la prima volta una ancora adolescente Kitty Pryde, con la quale inizi\u00f2 una breve relazione che per motivi d'et\u00e0 rimase solo su un piano platonico e sconfisse il mutante Proteus, sensibile al metallo. Tempo dopo assistette alla trasformazione di Jean Grey in Fenice Nera e si scontr\u00f2 nuovamente con la Guardia Imperiale Shi'ar sul lato blu della luna.\nDurante la maxisaga \"Guerre Segrete\", intrecci\u00f2 un legame con la guaritrice aliena Zsaji morta cercando di salvargli la vita. Sentendosi colpevole, Peter interruppe ogni legame con Kitty quando ritorn\u00f2 a casa e solamente in seguito riconciliarono, facendo prendere alla loro relazione la forma di una forte e duratura amicizia. Al termine di una missione contro i Morlock, mutanti deformi abitanti le fogne di New York City, venne bloccato nella sua forma corazzata dalla quale venne liberato solo grazie all'aiuto di Kitty. Nell'arco di storie intitolato \"Massacro Mutante\", quando la ragazza venne gravemente ferita dai Marauders Peter in un impeto di rabbia ruppe il collo di Riptide, uccidendolo; mentre durante la \"Caduta dei Mutanti\" decise di sacrificare la propria vita, assieme a quella di altri X-Men, per fermare l'Avversario. Fu pi\u00f9 tardi riportato in vita dalla maga interdimensionale Roma e decise di continuare a far credere di essere morto, mentre gli X-Men ricollocavano la loro base in Australia. Peter decise quindi di rimandare Illyana, tornata alle sue sembianze fanciullesche, in Russia. Scomparsi uno alla volta i membri della squadra, Psylocke ebbe una visione in cui i rimanenti venivano massacrati dai Reavers e decise di far attraversare loro il Seggio Periglioso, mistico portale guidicatore di anime. Colosso, risvegliatosi, fra le strade di New York City e senza alcuna memoria del suo passato, decise di crearsi l'identit\u00e0 di \"Peter Nicholas\", diventando in breve tempo un famoso artista. Cominciato a frequentare una modella, in realt\u00e0 la Morlock Callisto trasformata da Masque, si scontr\u00f2 con il resto della sua trib\u00f9 e fu salvato dall'intervento di Forge, Banshee e Jean Grey che decise di non restituirgli i suoi ricordi e farlo continuare a vivere in tranquillit\u00e0. Tuttavia, si scopr\u00ec pi\u00f9 tardi che Peter era telepaticamente controllato dal Re delle Ombre che gli ordin\u00f2 di uccidere Xavier, il quale non ebbe altra scelta se non distruggere questa sua nuova identit\u00e0 per fermare il Re. Subito dopo, Colosso entr\u00f2 a far parte del Gold Team guidato da Tempesta. Tornato brevemente in Russia, scopr\u00ec che il governo aveva rapito Illyana per farne riaffiorare la mutazione e dopo averla salvata la riport\u00f2 in America dove assieme al team ritrov\u00f2 il fratello Mikhail, precedentemente scomparso durante la sua prima missione da cosmonauta, all'interno di una dimensione parallela. Dopo che Stryfe ebbe rilasciato il virus Legacy, Illyana ne divenne una delle prime vittime, morendone in poco tempo. Il trauma generatosi da questa perdita, unito a quello dell'omicidio dei genitori avvenuto mentre questi cercavano di oltrepassare il confine russo, fece bloccare Peter nella sua forma corazzata e lasciati gli X-Men perch\u00e9 non pi\u00f9 sicuro di credere negli ideali di Xavier, si un\u00ec agli Accoliti guidati da Magneto.\nExcalibur.\nDopo che Avalon (base e colonia orbitale degli Accoliti) venne distrutta da Olocausto, Colosso decise di andare alla ricerca dell'unica persona, oltre la sua famiglia, a cui stava a cuore il suo benessere. Giunto a Londra, trov\u00f2 Kitty fra le braccia del suo nuovo amore, Pete Wisdom e, stremato dal viaggio, arrabbiato e ancora triste per la morte della sorella, attacc\u00f2 l'uomo e quasi lo uccise. Solo l'intervento di Capitan Bretagna e Meggan riusc\u00ec a fermarlo, mentre Moira MacTaggert ne cur\u00f2 la psiche. Accettati i cambiamenti nella vita di Kitty, Peter entr\u00f2 a far parte di Excalibur riuscendo persino a farsi perdonare da Wisdom, bench\u00e9 il draghetto Lockheed tentasse in tutti i modi di riavvicinarlo alla sua padrona. Dopo che il gruppo si sciolse, assieme a Kitty e Nightcrawler ritorn\u00f2 in America e riallacciati i rapporti con Tempesta e Wolverine, deterioratisi quando aveva deciso di unirsi agli Accoliti, svilupp\u00f2 un rapporto di amicizia con Marrow, new entry fra gli X-Men. Riuscito a sintetizzare la cura per il Legacy dagli appunti della deceduta dottoressa MacTaggert, Bestia inform\u00f2 l'intero team che la cura sarebbe dovuta entrare in circolazione attraverso l'aria, comportando la morte di colui che l'avrebbe iniettata nel proprio organismo. Pensando alla morte della sorella e a quanti ancora stessero soffrendo per il virus, Colosso decise di iniettarsi la cura sacrificandosi. Cremato il corpo, le ceneri furono affidate a Kitty che piena di tristezza ritorn\u00f2 in Russia e le sparse al vento.\nRitorno.\nQuasi due anni dopo, durante alcune indagini circa la presunta cura diffusa dalle industrie Benetech, Bestia scopr\u00ec che i campioni sui quali erano stati effettuati i testi appartenevano a mutanti deceduti. Uno di essi, sottoposto ad accertamenti trov\u00f2 un riscontro all'interno dell'archivio dello Xavier Institute e comunicata la notizia a Ciclope, l'intero team part\u00ec in missione. Giunti alla sede principale della Benetech, mentre gli altri erano impegnati nella perlustrazione dell'edificio, Kitty discese le sue fondamenta per ritrovarsi in un laboratorio sotterraneo dove era rinchiuso un redivivo Colosso. A seguito di un veloce scontro con alcuni addetti alla sicurezza, Peter rivel\u00f2 alla ragazza che dopo esser morto a seguito dell'iniezione della cura era stato riportato in vita dall'alieno Ord ed il suo corpo sostituito con quello di qualcun altro. Utilizzata la cura presente nel suo sangue, Ord elabor\u00f2 i dati forniti poi alla dottoressa Kavita Rao per sintetizzare \"Hope\", siero capace di annullare permanentemente la mutazione. Riunitosi agli X-Men, Peter non perse tempo a dichiarare i propri sentimenti a Kitty ed i due poterono finalmente iniziare una relazione.\nLinea di sangue.\nRaggiunta la Russia in seguito alla chiamata d'aiuto di Larisa Mishchenko, sua cugina, Peter scopr\u00ec che la donna aveva iniziato una ricerca sul loro albero genealogico facendolo risalire fino a Grigori Rasputin. Sospettato d'essere un mutante il cui potere era stato trasmesso ai suoi discendenti, Larisa lo inform\u00f2 di una strana leggenda nella quale si profetizzava un suo prossimo ritorno a condizione che tutti i suoi discendenti, eccetto uno, venissero sacrificati per permettere al potere trasmesso loro attraverso le generazioni di concentrarsi in un unico individuo. Vecchio alleato di Rasputin, si scopr\u00ec che la persona dietro gli omicidi dei parenti di Peter altri non era che Sinistro. Uccisa Larisa, non rimanevano che lo stesso Colosso ed il fratello Mikhail a preservare la linea di sangue. Per prevenire la sua morte, il secondo decise di esiliarsi volontariamente in una dimensione parallela senza via d'uscita, in modo che se Colosso fosse stato ucciso e Grigori si fosse reincarnato nel suo corpo, non avrebbe avuto modo di lasciare tale luogo. Tuttavia, nei piani di Sinistro non pare figurare Peter, il figlio di Colosso residente nella Terra Selvaggia.\nBreakworld.\nDestinato a distruggere Breakworld, Colosso, assieme agli X-Men, divenne vittima dei ripetuti attacchi di Ord miranti ad eliminare la minaccia mutante. Preso in custodia dallo \"S.W.O.R.D.\", l'intero team venne trasportato sul pianeta alieno dove si scopr\u00ec che la profezia che lo vedeva come il distruttore del pianeta altro non era se non una complessa messa in scena elaborata da Aghanne, insana leader di una parte della popolazione. Scelto per via del suo speciale metallo, Colosso decise di non distruggere il pianeta, anche se le manovre difensive di Breakworld, consistenti in un enorme missile capace di frantumare in miliardi di pezzi la Terra, erano entrate in atto. Per fermare tale minaccia, Kitty decise di sacrificare la propria vita e legandosi al missile gli fece attraversare il pianeta, perdendosi poi nell'universo.\nDurante World War Hulk Colosso si scontr\u00f2 con Hulk alle porte dello Xavier Institute. Prima di spezzargli entrambe le braccia, il Gigante di Giada afferm\u00f2 che forse in passato sarebbe stato un degno avversario mentre ora era solo un altro ostacolo fra lui e la sua vendetta contro Xavier.\nMessiah Complex.\nGuidato da Tempesta, Colosso \u00e8 parte del team di X-Men inviato alla ricerca d'informazioni sulla posizione della base di Sinistro. Presente anche alla battaglia finale sull'isola Muir, lo si vede scontrarsi con parecchi membri degli Accoliti e dei Marauders. Dopo lo scioglimento degli X-Men, assieme a Nightcrawler e Wolverine parte per un viaggio in Russia con lo scopo di ossequiare i suoi parenti deceduti. Durante un viaggio in treno, vengono per\u00f2 attaccati da un gruppo di robot giganti appartenenti alla \"Stanza Rossa\", organizzazione che gestiva i mutanti russi. Catturati, vengono sottoposti a tortura e dopo esser fuggiti, si scontrano Omega Red. Sconfitto il nemico, attesero che lo \"S.H.I.E.L.D.\" lo prendesse in custodia per poi tornare a San Francisco, nuova sede degli X-Men.\nAssieme a Nighthawk, She-Hulk e Blazing Skull, Atlas, Paladino e Junta, \u00e8 stato brevemente parte del gruppo dei \"Difensori\", gestiti dall\"'Iniziativa dei Cinquanta Stati\".\nAssistito da Corazza e Cannonball, guid\u00f2 la prima ondata di X-Men deputata a fermare l'invasione Skrull di San Francisco. Pi\u00f9 tardi, soccorse Anole quando non giunse al punto di rendez-vous.\nX-Infernus.\nMesi dopo gli eventi che portarono alla resurrezione di Illyana, Colosso ebbe un confronto con Ciclope circa le risorse che gli X-Men stessero impegnando nella ricerca di sua sorella ancora intrappolata nel Limbo. Nel mentre, Mercury e Rockslide videro Pixie, preda della sua parte oscura, pugnala Nightcrawler al cuore facendone fuoriuscire la Spada di Magik che richiam\u00f2 la sua legittima proprietaria per reclamarne il possesso. Sconfitta Pixie, Illyana si riprese l'arma e riacquist\u00f2 il proprio aspetto umano prima di fuggire nel Limbo rifiutando l'aiuto degli X-Men. Sulla Terra, Ciclope decise di affidare a Nightcrawler il comando di una squadra composta da Colosso, Wolverine, Pixie, Mercury e Rockslide con il compito di ritrovare la ragazza: giunti nel reame infernale il gruppo si diresse al castello di Belasco dove Witchfire incant\u00f2 Wolverine e Colosso obbligandoli a scontrarsi con i compagni; nel frattempo Nightcrawler raccolse la lama di Pixie e seguendo le istruzioni di Illyana la pugnal\u00f2 al petto facendone fuoriuscire la sua Spada con la quale liber\u00f2 dall'incantesimo i due X-Men. Sconfitta la minaccia rappresentata dalla strega, l'intero gruppo ritorn\u00f2 alle Graymalkin Industries dove Magik accett\u00f2 la proposta di Ciclope di rimanere con gli X-Men.\nDurante la rivolta mutante per le strade di S.F., Colosso affronta l'Uomo Ragno (appartenente ai Vendicatori di Osborn) prima alla Hayes Valley e poi sull'isola di Utopia durante lo scontro finale.\nFear Itself.\nDurante l'attacco del serpente Colosso si trova a fronteggiare Il Fenomeno, ormai completamente asservito al serpente e diventato uno dei suoi avatar.\nDopo essere stato sconfitto escogita un piano per ottenere pi\u00f9 potere e, con l'aiuto di sua sorella, riesce a recarsi alla corte di Cyttorak (il dio che prima del serpente dava i poteri al Fenomeno) chiedendogli di diventare il suo nuovo avatar e il dio, inizialmente diffidente, acconsente alla richiesta.\nColosso acquisisce quindi i poteri di Cyttorak (diventando cos\u00ec grosso e forte quanto hulk) riuscendo cos\u00ec a respingere Il Fenomeno e a fermare, momentaneamente, la sua avanzata.\nScisma.\nColosso \u00e8 uno dei primi x-men a schierarsi dalla parte di ciclope.\nA vs X.\nColosso \u00e8 uno dei 5 x-men (insieme a sua sorella Magik, Emma Frost, Ciclope e Namor) a ricevere la forza fenice e insieme ai suoi compagni si dirige in tutto il mondo per metter fine alle guerre e sanare la terra.\nMa sentendo la mancanza di Kitty, la sua anima gemella (e preside della scuola fondata da Logan dopo lo scisma) la invita a cena in mezzo ad un mare diviso in due dalla sua forza, Kitty cerca di convincerlo ma lui credendo che sia il suo legame con la scuola ad averle dato quella idea cerca di distruggerla.\nKitty per proteggere i suoi studenti arriva a minacciare di morte Colosso afferrandogli il cuore e rimanendo ustionata per via delle fiamme della fenice.\nColosso decide quindi di ritirarsi dopo essersi reso conto che pian piano la forza della fenice gli sta facendo perdere la sua identit\u00e0\nX-Force.\nDopo aver deciso di lasciare la vita da supereroe, Colosso verr\u00e0 rintracciato da Cable, e sar\u00e0 il penultimo a unirsi alla sua squadra, per difendere il mondo da minacce che vede grazie a un nuovo potere, la premonizione. Colosso non apprezza i metodi di Cable, e svilupper\u00e0 una relazione con la mutante Domino.\nRitorno agli X-Men.\nLasciata X-Force, torner\u00e0 dagli X-Men, riconducendosi al vecchio amico Nightcrawler, appena tornato dai morti, e dar\u00e0 man forte nella battaglia contro i Wendingo.\nPoteri e abilit\u00e0.\nIl potere mutante di Colosso consiste nella capacit\u00e0 di trasformare a comando tutti i suoi tessuti in una sorta di \"metallo organico\". Una volta trasformato, il suo corpo cresce in altezza e peso e amplifica a livelli sovrumani la propria forza e resistenza. Inoltre, quando si trasforma, non necessita di cibo, acqua o ossigeno per sopravvivere. Tuttavia, se trasformato, diviene vulnerabile alle armi in vibranio; pertanto, in presenza di queste, tende istintivamente a riassumere la sua forma di base. Toccando un altro individuo quando trasformato, Colosso ha la capacit\u00e0 di trasformare allo stesso modo colui che tocca, mantenendolo trasformato per tutta la durata del contatto fisico.\nLa sua resistenza nello stato metallico gli permette di resistere quasi ad ogni tipo di impatto, raggio o missile, in alcuni casi anche con disinvoltura. Nonostante la sua corazza alcuni impatti, se di particolare potenza (esplosione di grossa gittata) vengono avvertiti ma non al punto di ferirlo, al pi\u00f9 spossarlo.\nAnche nella sua forma base, il mutante dispone di forza, resistenza, velocit\u00e0, agilit\u00e0 e riflessi eccezionali e, grazie a degli speciali addestramenti svolti sotto la guida di Wolverine, Ciclope e Nightcrawler, \u00e8 divenuto esperto nel combattimento corpo a corpo e nelle acrobazie. Avendo frequentato lo Xavier Institute per intero, \u00e8 anche estremamente colto.\nQuando diviene l'Avatar di Cyttorak, Colosso acquisisce forza e resistenza ancora pi\u00f9 sviluppate di quelle da lui acquisibili con la sua normale trasformazione mutante, cos\u00ec come altri poteri mistici. Tra questi, il potere di abbattere qualunque ostacolo gli si pari davanti quando si sposta.\nAltre versioni.\nUltimate.\nNella serie \"Ultimate X-Men\", Colosso era invischiato in un traffico di contrabbando di armi per mantenere la propria famiglia in Russia. Unitosi agli X-Men, mostra subito una forte amicizia verso Wolverine. Tempo dopo si scopre che per utilizzare correttamente la propria mutazione fa uso della droga Banshee, capace di aumentare i poteri e la resistenza. In questa serie, Colosso ha fatto \"coming out\" sulla propria omosessualit\u00e0 e frequenta un altro mutante gay: Northstar.\nEra di Apocalisse.\nIn questa continuity, Colosso, assieme alla moglie Shadowcat, \u00e8 il leader del gruppo \"Generation Next\". Bloccato nella sua forma corazza in seguito a gravi ferite, durante la battaglia finale ferisce gravemente Uomo Ghiaccio e uccide Shadowcat nel tentativo di raggiungere la sorella e salvarla.\nGiorni di un futuro passato.\nIn questo apocalittico futuro, Colosso \u00e8 nuovamente sposato con Shadowcat. I due hanno messo al mondo alcuni bambini, uccisi dalle Sentinelle. Muore durante una missione suicida per permettere a Kitty di ritornare nel passato ed impedire l'omicidio Robert Kelly, causa della degenerazione della loro linea temporale.\nIn questa \"continuity\" Colosso non \u00e8 pi\u00f9 il \"gigante buono\" restio a uccidere o a ferire la gente, ma \u00e8 stato costretto dalla morte dei figli e dei compagni ad opera delle Sentinelle a non mostrare esitazioni nell'uccidere qualcuno.\nAltri media.\nCinema.\nNella saga cinematografica degli X-Men, Colosso viene inizialmente interpretato da Daniel Cudmore, in seguito sostituito da Andre Tricoteux (con la voce di Stefan Kapicic). Il personaggio compare in:\nTelevisione.\nColosso \u00e8 apparso nelle varie serie a cartoni animati dedicate ai mutanti come, \"L'audacia degli X-Men\", \"Insuperabili X-Men\", ' e \"Wolverine and the X-Men\". Inoltre \u00e8 anche apparso anche nelle serie \"L'Uomo Ragno e i suoi fantastici amici\", \"Super Hero Squad Show\" e '.\nVideogiochi.\nColosso appare in quasi tutti i videogiochi dedicati ai mutanti, come:"}
{"id": "94591", "revid": "2", "url": "https://it.wikipedia.org/wiki?curid=94591", "title": "Mu Draconis", "text": ""}
{"id": "94594", "revid": "1990325", "url": "https://it.wikipedia.org/wiki?curid=94594", "title": "Alleanza Democratica Nazionale", "text": "Alleanza Democratica Nazionale (ADN) fu un movimento politico italiano fondato il 10 marzo 1953, per iniziativa di un gruppo di dissidenti del Partito Liberale Italiano, guidato da Epicarmo Corbino e Giuseppe Nitti, in contrasto con la posizione ufficiale del partito che sosteneva l'approvazione della nuova legge elettorale maggioritaria (cosiddetta \"legge truffa\").\nAd essa aderirono anche esponenti come il senatore Mario Venditti, il deputato dissidente della Democrazia Cristiana Raffaele Terranova, intellettuali come Franco Antonicelli e l'ex leader separatista siciliano Andrea Finocchiaro Aprile.\nAlle elezioni politiche del 7 giugno 1953 ottenne lo 0,4% dei voti alla Camera, senza conseguire seggi (a parte un senatore riformista eletto in una lista collegata).\nDopo questa esperienza, ADN scomparve dalla scena politica, contribuendo tuttavia a impedire, sottraendo voti ai partiti governativi di centro, che scattasse il premio previsto dalla legge elettorale."}
{"id": "94595", "revid": "63756", "url": "https://it.wikipedia.org/wiki?curid=94595", "title": "Sistema informatico", "text": "Un sistema informatico (o sistema di elaborazione dati) \u00e8 un sistema meccanografico, un computer o un insieme di pi\u00f9 computer, apparati o sottosistemi elettronici (come server, database, mainframe, supercomputer, switch, router, modem, terminali), tra loro interconnessi in rete, in un'architettura di base di tipo client-server, e preposti a una o pi\u00f9 funzionalit\u00e0 o a servizi di elaborazione a favore degli utenti; a volte pi\u00f9 genericamente \u00e8 detta infrastruttura IT di un'azienda ovvero il complesso delle risorse informatiche a livello hardware e software di un'azienda.\nDescrizione.\nIl sistema \u00e8 composto da hardware e software, tipicamente a uso intranet, eventualmente connesso a internet, centralizzato oppure geograficamente distribuito e interconnesso (es. tramite VPN), con un'architettura che varia a seconda delle esigenze e della sua progettazione e, attraverso opportune applicazioni (es. applicazioni web), elabora dati e informazioni per restituire altri dati e informazioni utili. Il personal computer \u00e8 un esempio di sistema informatico relativamente semplice. Tipici sono i sistemi informatici aziendali per i propri servizi di business e logistici interni ed esterni. Il sistema informativo \u00e8 invece l'insieme delle attivit\u00e0 logiche di gestione delle informazioni, delle relative modalit\u00e0 e degli strumenti tecnologici usati a tale scopo, di cui il sistema informatico ne costituisce la parte infrastrutturale.\nUn sistema informatico riveste un'importanza strategica all'interno del contesto aziendale giacch\u00e9 un sistema efficiente e ben progettato e realizzato in prestazioni, efficienza, affidabilit\u00e0, disponibilit\u00e0 e sicurezza garantisce una migliore gestione delle informazioni aziendali con ricadute positive sulla produttivit\u00e0 stessa e quindi sull'operato o business dell'azienda stessa. Una volta progettato e realizzato, la gestione del sistema informatico in tutte le sue componenti passa tipicamente attraverso un team di sistemisti o amministratori di sistema, mentre agli utenti rimangono assegnate l'insieme delle funzionalit\u00e0 offerte.\nI progettisti dei sistemi non sempre si preoccupano di progettarli prevedendo la futura necessit\u00e0 di collegarli ad altri sistemi. Per questo motivo gli amministratori di sistema (\"sysadmins\") sono spesso obbligati a riconfigurare i sistemi per poterli far comunicare, usando un set di regole e vincoli chiamati protocolli, che, in sostanza, descrivono come il sistema \"\u00e8 visto dal mondo esterno\" e che definiscono le condizioni necessarie perch\u00e9 i sistemi possano dialogare e interoperare. Quando due sistemi sono \"visti dal mondo esterno\" nello stesso modo, allora possono essere interconnessi per formare un unico sistema pi\u00f9 grande.\nQuesta \"immagine dall'esterno\" viene di solito codificata da uno standard, che \u00e8 un documento che descrive tutte le regole che un dispositivo o un programma devono rispettare. Esistono organismi internazionali, come l'IETF e l'IEEE che si occupano della preparazione e dell'approvazione di questi standard. Quando un sistema rispetta tutte le regole di un certo standard, si dice che \"\u00e8 conforme\" (in inglese \"compliant\") allo standard.\nA causa della complessit\u00e0 dei sistemi informatici (dovuta alla sovrapposizione di pi\u00f9 strati di HW e SW), della conseguente non-linearit\u00e0 dei fenomeni coinvolti e dell'interazione che alcuni sistemi hanno con input provenienti da decisioni umane, non risulta ancora formalizzata una \"Teoria dei Sistemi Informatici\" intesa come formalizzazione matematica (Ingresso-Stato-Uscita) delle relazioni causa-effetto tra gli input (dati) e gli output (dati elaborati) di un sistema informatico.\nPertanto, diversamente da quanto accade in altre specializzazioni dell'Ingegneria, non risulta ancora formalizzato l'analogo di una \"Tecnica delle Costruzioni\" (sotto quali leggi e fenomeni fisici i vari sottosistemi informatici interagiscono).\nRisultano invece standardizzati (\"de facto\") i procedimenti di realizzazione di singoli sistemi isolati, attraverso metodologie consolidate, come ad esempio ER \"Entity-Relationship\", UML \"Unified Modelling Language\" e RUP \"Rational Unified Process\".\nSono formalizzati alcuni procedimenti, basati sulla Teoria delle code, utili per il dimensionamento degli Impianti di Elaborazione Dati e per l'allocazione dei task sulle CPU. Tali procedimenti modellano il fenomeno per mezzo delle classi di servizio delle pratiche da elaborare e delle distribuzioni delle frequenze di arrivo delle stesse all'impianto di elaborazione (p.es distribuzione poissoniana).\nEsistono metodi basati sull'utilizzo di \"best practice\" ITIL (Information Technology Infrastructure Library) che vengono proposti per la gestione di processi tipici delle configurazioni dei sistemi informatici.\nComponenti e requisiti.\nIl sistema informatico \u00e8 dunque composto da una parte hardware e una parte software rispettivamente sotto forma di architettura hardware e architettura software tra loro dipendenti.\nIn generale un sistema informatico deve soddisfare requisiti espressi in termini di:\nFunzionalit\u00e0.\nIn un sistema informatico tipicamente si distinguono tre strati logici di funzionalit\u00e0 in comunicazione tra loro: \nArchitetture.\nIn generale i tre strati logici precedenti possono essere implementati in architetture fisiche cosiddette a n-tier, pi\u00f9 o meno centralizzate o distribuite:\nRispetto ad un sistema centralizzato un siffatto sistema distribuito su pi\u00f9 layer possiede una maggiore complessit\u00e0 di gestione e prestazioni inferiori, ma pu\u00f2 vantare una maggiore scalabilit\u00e0 del sistema, cio\u00e8 la possibilit\u00e0 di estensione del sistema in funzione della necessit\u00e0 di aumento di terminali utenti, di server e database nei vari strati, un'alta disponibilit\u00e0, affidabilit\u00e0 e sicurezza dovute al fatto che il guasto o la violazione su una macchina non inficia il funzionamento o la sicurezza del restante sistema.\nProgettazione e gestione.\nLa progettazione architetturale dei sistemi \u00e8 affidata alle figure di architetto del software e architetto dei dati."}
{"id": "94596", "revid": "125759757", "url": "https://it.wikipedia.org/wiki?curid=94596", "title": "Psicologia del lavoro e delle organizzazioni", "text": "La psicologia del lavoro e delle organizzazioni \u00e8 lo studio dei comportamenti delle persone nel contesto lavorativo e nello svolgimento della loro attivit\u00e0 professionale in rapporto alle relazioni interpersonali, ai compiti da svolgere, alle regole e al funzionamento dell'organizzazione.\nIn altre parole essa ricava i modelli e le teorie della psicologia e li applica all'ambiente di lavoro, cercando di:\nTale disciplina, quindi, utilizza molti degli aspetti propri della psicologia generale nell'ambito organizzativo-gestionale. I campi d'applicazione della psicologia del lavoro e delle organizzazioni sono soprattutto: la gestione del personale, la leadership, la selezione, la valutazione, la formazione professionale, la comunicazione e i rapporti, le dinamiche di gruppo, la motivazione al lavoro, il sistema di ricompensa, lo sviluppo della carriera.\nDenominazione.\nLa psicologia del lavoro e delle organizzazioni nasce come \"psicologia industriale\" e prima ancora come psicotecnica. La denominazione \"psicologia industriale\" apparve per la prima volta nel 1904, in un articolo di Bryan, come un errore tipografico al posto di psicologia individuale; negli Stati Uniti questo termine venne usato fino agli anni '70. Negli anni '50 per indicare la psicologia del lavoro, nella letteratura anglosassone, entr\u00f2 in uso l'espressione \"occupational psychology\", che negli Stati Uniti era invece riferita solo allo studio dell'orientamento professionale. \nFu in Italia, in un convegno del 1951, che Alberto Marzi propose di utilizzare l'espressione \"psicologia del lavoro\" invece di \"psicologia industriale\". Nei paesi anglosassoni tuttavia \u00e8 rimasta prevalente la definizione di \"industrial psychology\", o \"industrial and organizational psychology\". Meno utilizzata \u00e8 l'espressione \"work psychology\".\nDefinizioni e differenze.\nLa psicologia del lavoro e la psicologia delle organizzazioni sono due discipline unite nel loro complesso, ma distinte da alcune peculiarit\u00e0.\nStoria.\nCome gi\u00e0 accennato, la psicologia del lavoro nacque come \"psicologia industriale\", che poi fu trasformata in \"Psicologia industriale e organizzativa\". La sua comparsa ufficiale si fa risalire alla pubblicazione, nel 1913, dell'opera \"La psicologia e l'efficienza industriale\" di Hugo M\u00fcnsterberg, anche se il primo atto riconosciuto di intervento in azienda \u00e8 del 1910, quando Jean Michel Lahy utilizz\u00f2 per la prima volta dei test psicoattitudinali per la selezione del personale operaio.\nMunsterberg era interessato all'applicazione dei tradizionali metodi psicologici ai problemi concreti dell'industria, in particolare all'organizzazione del lavoro e alla selezione del personale.\nFece studi sulla monotonia, l'affaticamento, sull'adattamento all'ambiente di lavoro e le prime analisi sulla motivazione al consumo e delle tecniche di vendita.\nSiamo negli anni in cui si discuteva di organizzazione scientifica del lavoro al fine di migliorare la produttivit\u00e0 e la componente psicologica aveva solo un ruolo accessorio. Lo sviluppo del taylorismo, infatti, contribu\u00ec a sviluppare attenzione verso lo studio dei procedimenti industriali e dei comportamenti delle persone sul lavoro, ma solo da un punto di vista prettamente tecnico e razionale.\nL'effetto Hawthorne.\nFurono gli studi e le ricerche di Elton George Mayo nel 1920 a dare alla psicologia industriale un ruolo fondamentale nell'ambito delle scienze sociali e organizzative. Mayo, fondatore della \"scuola delle Human Relations\", attraverso gli esperimenti condotti presso lo stabilimento di Hawthorne della Western Electric, fu il primo a documentare scientificamente il collegamento tra elementi sociali, come le relazioni nel gruppo e il gioco di squadra, con elementi tangibili come la produttivit\u00e0 e i risultati.\nIn particolare scopr\u00ec quello che viene definito effetto Hawthorne, fenomeno per cui lavoratori chiamati a impegnarsi in una nuova esperienza interessante lavorano di pi\u00f9 e meglio.\nDa altre sue ricerche Mayo concluse che:\nQueste nuove concezioni e idee vanno a opporsi alla vecchia immagine di \"Homo oeconomicus\", la quale sosteneva che l'uomo \u00e8 motivato anzitutto da interessi economici e che ogni sentimento o altro interesse deve essere eliminato in modo che non interferiscano con il calcolo razionale dell'interesse economico.\nAl concetto di uomo economico si contrappose quello di uomo psicologico. Questa nuova visione legittimava il lavoratore ad avere sentimenti ed emozioni, che fanno parte della sua prestazione lavorativa.\nSviluppi successivi.\nLa psicologia del lavoro, una volta evidenziati questi nuovi paradigmi, cerc\u00f2 di dare il suo contributo per migliorare le condizioni dei lavoratori.\nInnanzitutto esplor\u00f2 il campo della \"human engineering\", allo scopo di perseguire le condizioni di lavoro pi\u00f9 confacenti alle propriet\u00e0 sensoriali, fisiche e sociali del lavoratore (buona visibilit\u00e0 dell'ambiente, livello acustico sopportabile, leggibilit\u00e0 delle apparecchiature, postura durante il lavoro, meccanizzazione per risparmiare energia fisica, durata del lavoro e intervalli).\nInoltre, la ricerca focalizz\u00f2 la sua attenzione sulle modalit\u00e0 di apprendimento maggiormente funzionali (tempi e movimenti).\nUna innovazione furono lo studio per l'introduzione di una accurata selezione professionale, di un giusto criterio di \"collocamento\" e delle dinamiche di gruppo; a livello preventivo, vennero approfondite le probabilit\u00e0 di rischi infortunistici per ogni candidato.\nIl nuovo concetto di lavoro subisce l'influenza di due scuole: da quella psicoanalitica deriva l'idea di uomo come possessore di una parte inconscia e, quindi, come attore di comunicazioni non solo razionali ma anche simboliche; dalla psicologia sociale eredita la concezione di pensiero collettivo, che introduce definitivamente nella definizione di lavoro la dimensione sociale e gruppale.\nElliot Jaques e l'azienda come sistema aperto.\nUn punto critico della svolta metodologica della psicologia del lavoro e delle organizzazioni si colloca sicuramente negli studi e nelle sperimentazioni svolti dalla scuola socio-analitica che presso il Tavistock Institute of Human Relations di Londra, nell'immediato dopoguerra, mise a punto un metodo di ricerca per applicare al comportamento sociale i fondamenti della psicoanalisi freudiana. Con questo modello metodologico fu realizzato un intervento per la Glacier Metal Company (1948), sotto la guida di Elliot Jaques, per la sperimentazione di nuovi metodi di gestione nell'ambito dell'organizzazione aziendale. Nello stesso periodo, l'Istituto londinese attu\u00f2 una ricerca sui metodi produttivi nelle miniere di carbone. Questi studi e sperimentazioni portarono alla definizione del modello organizzativo dell'azienda come sistema aperto, una rappresentazione dell'organizzazione semplice e ricca di sviluppi e di applicazioni sia teoriche sia pratiche.\nAlcuni dei costrutti teorici cui la psicologia delle organizzazioni fa riferimento sono: la teoria dei sistemi, i principi della termodinamica e l'entropia, la nascente scienza della complessit\u00e0.\nLa piramide di Maslow e la motivazione dei lavoratori.\nTra il 1943 e il 1954 lo psicologo statunitense Abraham Maslow concep\u00ec il concetto di \"Hierarchy of Needs\" (gerarchia dei bisogni o necessit\u00e0) e la divulg\u00f2 nel libro \"Motivation and Personality\" del 1954.\nQuesta scala di bisogni \u00e8 suddivisa in cinque differenti livelli, dai pi\u00f9 elementari (necessari alla sopravvivenza dell'individuo) ai pi\u00f9 complessi (di carattere sociale). L'individuo si realizza passando per i vari stadi, i quali devono essere soddisfatti in modo progressivo. Questa scala \u00e8 internazionalmente conosciuta come \"La piramide di Maslow\". I livelli di bisogno concepiti sono:\nSuccessivamente sono giunte critiche a questa scala di identificazione, perch\u00e9 semplificherebbe in maniera drastica i reali bisogni dell'uomo e, soprattutto, il loro livello di \"importanza\". La scala sarebbe perci\u00f2 pi\u00f9 corretta in termini prettamente funzionali alla semplice sopravvivenza dell'individuo che in termini di affermazione sociale. Si tratterebbe perci\u00f2 di bisogni di tipo psicofisiologico, pi\u00f9 che psicologico in senso stretto. Altre critiche vertevano sul fatto che la successione dei livelli potrebbe non corrispondere a uno stato oggettivo condivisibile per tutti i soggetti.\nLo stesso Maslow nel libro \"Toward a Psychology of Being\" del 1968 aggiunger\u00e0 alcuni livelli che aveva inizialmente ignorato.\nL'applicazione di questa piramide alla psicologia del lavoro \u00e8 dovuta a Douglas McGregor con la teoria X e teoria Y. Secondo la teoria X i lavoratori non sono motivati e devono essere guidati; mentre la teoria Y consiste nel postulare il fatto che i lavoratori vogliano lavorare, ma anche che il loro lavoro abbia un senso.\nLa teoria della regolazione delle azioni di Winfried Hacker.\nIn questa teoria, le azioni svolte dai lavoratori, vengono descritte secondo fasi sequenziali e livelli gerarchici delle modalit\u00e0 di controllo.\nSemplificando, esistono tre livelli di consapevolezza dei processi e delle rappresentazioni che regolano simultaneamente le attivit\u00e0 lavorative:\nQuesti livelli si riferiscono a varie fasi della regolazione dell'azione lavorativa.\nLa prima fase \u00e8 la preparazione dell'azione. Comprende l'orientamento sul compito e la ridefinizione del compito in un obiettivo impostato da s\u00e9. La fase di orientamento si occupa delle condizioni nelle quali l'obiettivo deve essere raggiunto, della disponibilit\u00e0 di metodi e strategie, e di quanta libert\u00e0 d'azione ci sia nella scelta di tali metodi. Anche il coordinamento delle proprie azioni con quelle dei colleghi fa parte del processo di orientamento.\nLe fasi finali sono l'attivazione e la valutazione. Il processo di attivazione \u00e8 guidato dai riscontri continui sul raggiungimento degli obiettivi, ed \u00e8 completato da una valutazione del risultato finale in termini economici.\nLa psicologia del lavoro e delle organizzazioni in Italia.\nIn Italia, la psicologia del lavoro e delle organizzazioni nacque tra la fine del XIX secolo e i primi anni del XX, in concomitanza con la rivoluzione industriale; infatti gi\u00e0 ai primi del Novecento a Modena venne fondato un laboratorio di psicologia del lavoro.\nIl mondo italiano dei ricercatori era molto fertile in quegli anni, basti pensare all'invenzione della definizione di \"Psicotecnica\" effettuata da Guido Dalla Valle,\noltre alla figura di Agostino Gemelli, considerato il padre della psicologia del lavoro in Italia, che dal 1908 in poi si attiv\u00f2 con una lunga serie di iniziative in questo ambito: studi, ricerche, riviste scientifiche e insegnamento.\nNel 1921 trasfer\u00ec da Torino a Milano la sede del Laboratorio di psicologia sperimentale, eppure nonostante tutti questi sforzi profusi, ancora nel 1923, quando fu organizzato a Milano, sempre da Gemelli il terzo Congresso internazionale di psicologia applicata all'esercizio professionale, l'attenzione generale, in Italia, fu pressoch\u00e9 nulla.\nFu sempre Gemelli a polemizzare con il filosofo e ministro del governo fascista Giovanni Gentile, a causa del tentativo di asservire e inaridire la psicologia al potere economico e politico, e nel caso tedesco, dopo il 1933, addirittura di annientarla.\nIn Italia negli anni venti e trenta, manc\u00f2 la determinazione e il coraggio di mutare la psicotecnica in psicosociologia, a causa di fattori politici, della scarsa penetrazione della psicoanalisi, della mancanza di strumenti essenziali come la ricerca e la scuola; questo fatto indusse gli psicologi ad allontanarsi dal mondo del lavoro, per rientrarvi solo nel secondo dopoguerra, quando incapparono, a causa di un ritardo formativo, giuridico, culturale, in una serie di equivoci e conflitti sia con le organizzazioni sindacali e gli imprenditori, sia con altri gruppi di ricercatori appartenenti ad altre discipline affini, come la medicina del lavoro, la sociologia.\nNel 1942, Adriano Olivetti, molto interessato alla psicologia, ha creato un centro di psicologia industriale, nel quale erano presenti Alberto Marzi, Fabio Metelli, e Cesare Musatti, quest'ultimo divenne direttore del centro. Dagli studi di questo centro risult\u00f2 che i tempi e metodi usati in Olivetti fossero del tutto astratti e arbitrari. Poco dopo, Musatti abbandon\u00f2 la fabbrica, per tornare pi\u00f9 di un decennio dopo. Nel 1955 arriv\u00f2 Francesco Novara in Olivetti, e trasform\u00f2 il centro in un vero e proprio Centro di Psicologia, al quale lavorarono Emanuele Di Castro dal 1956, Silvano Del Lungo, Renato Rozzi dal 1961.\nIn Italia, ancora nel 1961, il 90% delle attivit\u00e0 dei centri di psicologia del lavoro si occupava della selezione del personale, e solo in seguito i processi selettivi sono stati convertiti in orientativi.\nMa proprio in quegli anni il quadro dello sviluppo della psicologia del lavoro era sconfortante, perdurando l'assenza di Facolt\u00e0 di psicologia, annoverando solo una scuola di specializzazione disponibile ai laureati in medicina o in filosofia.\nQuindi il numero degli operanti nell'industria a livello nazionale era stimato a poche decine, a fronte di una richiesta dal mondo del lavoro stimabile intorno al migliaio.\nIl 16 maggio 1961 nacque a Milano l'\"Associazione per la psicologia italiana del lavoro\", nella duplice veste di coordinatrice delle esperienze e delle professionalit\u00e0\ndegli psicologi e di sensibilizzatrice degli enti e degli ambienti interessati e coinvolti nello studio e nella ricerca.\nNel 1962 venne elaborata la relazione Miotto che rappresent\u00f2 il primo tentativo dell'era post-Gemelli di denunciare l'incomprensione esistente tra la psicologia e il mondo del lavoro, oltre a elencare minuziosamente le possibili applicazioni della psicologia.\nGli anni \"caldi\" iniziarono nel 1968 con gli scioperi della Pirelli e all'Italsider di Bagnoli, dai quali emersero prepotentemente le istanze dei lavoratori rivolte a un miglioramento complessivo della qualit\u00e0 del lavoro.\nSia il sindacato, sia gli psicologi furono costretti a cambiare strategia: i primi crearono la Federazione lavoratori metalmeccanici (1970), gli altri si sintonizzarono sulle innovazioni finanziarie e produttive, quali le tendenze accentratrici del capitale e quelle decentratrici dei lavoratori.\nDalla seconda met\u00e0 degli anni sessanta sorsero nuove scuole di specializzazione un po' in tutta la Penisola.\nDalla seconda met\u00e0 degli anni settanta la psicologia affronta le contraddizioni del mondo del lavoro, cercando di intervenire con competenza in ambiti interdisciplinari che riguardano sempre pi\u00f9 l'ergonomia aziendale, cio\u00e8 il macrosistema uomo-ambiente, uomo-macchina e uomo-uomo; i nuovi contratti sociali, i nuovi criteri e metodi lavorativi, la flessibilit\u00e0 e la riconvertibilit\u00e0 impellenti, le motivazioni del lavoratore, il rimescolamento e la nascita di nuove categorie e figure aziendali, la diffusione dei \"quadri\", la recessione della figura operaia, la dilagante automazione, le crisi economico-finanziarie e occupazionali.\nArgomenti affrontati.\nI principali argomenti affrontati sono:\nCollegamenti esterni.\npsicologia del lavoro"}
{"id": "94599", "revid": "775372", "url": "https://it.wikipedia.org/wiki?curid=94599", "title": "Fuoco amico", "text": "Il fuoco amico sta a indicare, nel gergo militare, quella situazione in cui soldati o mezzi vengono a trovarsi sotto il fuoco delle proprie batterie o di quelle alleate.\nI militari statunitensi utilizzano il termine Friendly fire o Non-hostile fire, mentre quelli britannici si riferiscono a tali episodi come \"blue-on-blue\", che \u00e8 un termine mutuato dai wargame, dove le forze amiche sono contraddistinte dal colore blu e quelle nemiche sono rosse. Il termine \"fratricida\" \u00e8 a volte utilizzato, sebbene pi\u00f9 propriamente indicato per attacchi deliberati.\nClassificazione.\nGli incidenti relativi al fuoco amico vengono generalmente raggruppati in due classi. La prima riguarda gli errori di posizione, nella quale il fuoco destinato alle forze nemiche finisce per colpire la propria parte. Tali incidenti sono stati relativamente comuni nel corso della prima e della seconda guerra mondiale, dal momento che le truppe combattevano a distanze ravvicinate e le possibilit\u00e0 dei sistemi di puntamento erano meno accurate.\nIl secondo raggruppamento comprende gli errori di identificazione, che si verificano quando truppe amiche sono attaccate per errore, perch\u00e9 credute nemiche. Incidenti di questo tipo sono divenuti pi\u00f9 comuni con il tempo, anche perch\u00e9 la precisione negli armamenti e nei sistemi di puntamento ha reso meno comuni errori del primo tipo. Combattimenti che coinvolgono truppe in movimento, ma anche combattimenti che coinvolgono truppe provenienti da pi\u00f9 nazioni, possono aumentare la possibilit\u00e0 che si verifichino episodi di fuoco amico.\nLe statistiche rese disponibili per gli incidenti di fuoco amico degli Stati Uniti sono le seguenti:"}
{"id": "94601", "revid": "196390", "url": "https://it.wikipedia.org/wiki?curid=94601", "title": "Ogm", "text": ""}
{"id": "94609", "revid": "46480", "url": "https://it.wikipedia.org/wiki?curid=94609", "title": "Erofilo", "text": "Biografia.\nErofilo fu allievo di Prassagora di Cos, medico e probabile nipote dell'omonimo allievo di Ippocrate. \nErofilo, dal canto suo, fu il primo a basare le sue conclusioni sulla dissezione del corpo umano:\nscopr\u00ec i nervi, distinguendoli dai tendini, e individu\u00f2 nel cervello il centro del sistema nervoso e la sede dell'intelligenza. Distinse inoltre i nervi sensori dai nervi motori.\nAltri oggetti dei suoi studi anatomici furono l'occhio, il fegato, il pancreas, l'apparato digerente, l'apparato respiratorio, gli organi salivari e gli organi genitali. \nErofilo, avendo introdotto una terminologia nuova e convenzionale per individuare le strutture anatomiche da lui scoperte, ha un posto di rilievo anche nell'evoluzione delle concezioni linguistiche. Molti dei termini da lui introdotti sono ancora usati nella terminologia anatomica.\nSecondo quanto scrissero, qualche secolo dopo, Celso e Tertulliano, oltre a sezionare cadaveri, avrebbe anche praticato la vivisezione di condannati. Questa pratica fu ritenuta da questi medici un mezzo di conoscenza con cui verificare teorie ed efficacia dei medicamenti.\nLe sue opere sono andate perdute, ma sono state ampiamente citate da Galeno nel II secolo e da altri.\nTra i suoi successori nel dirigere la sua \"scuola medica\" ci fu Alessandro Filalete."}
{"id": "94612", "revid": "599", "url": "https://it.wikipedia.org/wiki?curid=94612", "title": "Erofilo da Calcedonia", "text": ""}
{"id": "94614", "revid": "729019", "url": "https://it.wikipedia.org/wiki?curid=94614", "title": "Battaglia di Eniwetok", "text": "La battaglia di Eniwetok fu parte della guerra del Pacifico che si svolse durante la seconda guerra mondiale. Venne combattuta tra il 17 febbraio 1944 e il 23 febbraio 1944 sull'omonimo atollo delle Isole Marshall. Questa battaglia segu\u00ec la conquista, da parte delle forze americane, dell'atollo di Kwajalein.\nLa cattura di questo atollo doveva servire a realizzare un campo di aviazione e una base per le successive operazioni verso le Isole Marianne.\nNel 1943 l'atollo era scarsamente difeso in quanto i giapponesi ritenevano che gli americani volessero dirigere i loro attacchi prima verso le Marianne sud-occidentali. Le difese per\u00f2 vennero incrementate nel gennaio 1944 quando fu dispiegata su questo atollo la 1\u00aa Brigata Anfibia sotto il comando del maggior generale Yoshimi Nishida. Fu iniziato un vasto programma di costruzione di fortificazioni che venne svolto sotto continui attacchi aerei americani. Inoltre la scarsa superficie dell'atollo rendeva impossibile pensare ad una difesa in profondit\u00e0.\nIl vice ammiraglio Raymond Spruance fece precedere l'invasione dall'operazione Hailstone, un attacco di velivoli imbarcati contro la base giapponese di Truk nelle Isole Caroline. In questa operazione vennero distrutte 15 navi da guerra e pi\u00f9 di 250 velivoli, tagliando ogni possibilit\u00e0 di rifornimenti verso Eniwetok.\nL'attacco all'atollo venne preceduto da un bombardamento navale che inizi\u00f2 il 17 febbraio. Il giorno seguente il 22\u00ba reggimento dei Marines, comandato dal col. John Walker, sbarc\u00f2 sull'isola di Engebi, sul lato nord dell'atollo, alle 8.44. La resistenza fu debole e dopo 6 ore di combattimenti l'isola era in mani americane.\nDa documenti catturati sull'isola di Engebi i comandi americani si fecero l'idea che anche la difesa di Eniwetok sarebbe stata scarsa per cui lo sbarco venne preceduto da un bombardamento navale ridotto. Lo sbarco avvenne il 19 febbraio e fu portato a compimento dal 106\u00ba Reggimento di fanteria. La realt\u00e0 per\u00f2 fu molto differente da quanto previsto. I soldati giapponesi erano attestati in posizioni molto forti e gli americani furono fermati da un pesante fuoco di armi automatiche.\nI combattimenti si protrassero fino al 21 febbraio. Le perdite per gli americani furono di 37 soldati mentre 800 furono i caduti giapponesi.\nL'errore di valutazione non venne ripetuto sull'isola di Parry. Le navi da battaglia Tennessee e Pennsylvania, oltre ad altre navi, colpirono l'isola con 900 tonnellate di proiettili. Quando il 22 febbraio il 22\u00b0 Marine sbarc\u00f2 sull'isola la resistenza fu praticamente nulla.\nIl 23 febbraio verranno conquistate le altre isole dell'atollo.\nEnetewok diverr\u00e0 una base avanzata dell'US Navy per le operazioni successive del conflitto."}
{"id": "94616", "revid": "124118509", "url": "https://it.wikipedia.org/wiki?curid=94616", "title": "Landseer", "text": "Il landseer \u00e8 un cane appartenente ai molossoidi; deve il suo nome al pittore Edwin Landseer, che in alcune delle sue opere (tutte a carattere naturalista) ritrasse un grosso cane bianco e nero.\nIn realt\u00e0 non \u00e8 certo se si trattasse di un terranova bianco-nero (conosciuto appunto come terranova tipo landseer, o landseer tipo britannico americano) o di un vero \"landseer\" (landseer tipo continentale europeo, riconosciuto dalla FCI con lo standard n\u00b0 226), che si distingue dal \"cugino\" americano soprattutto per gli arti relativamente pi\u00f9 lunghi e per il carattere, maggiormente adatto alla guardia. Dotato anch'esso di notevole acquaticit\u00e0, viene usato anche per il soccorso in acqua.\nL'origine della razza \u00e8 molto controversa. Secondo alcuni, si tratterebbe di un cane originario della Scandinavia, (dove \u00e8 tuttora molto diffuso), mentre secondo un'altra teoria la razza deriverebbe da cani importati in Europa dal nord-est americano (la stessa zona del terranova), a partire dal XVIII secolo, e si sarebbe sviluppata soprattutto in Gran Bretagna, Germania e Svizzera, dove ottenne un discreto successo, almeno fino alla met\u00e0 del XIX secolo, quando inizi\u00f2 a diffondersi il terranova.\nD'altro canto, c'\u00e8 chi afferma che lo stesso terranova deriverebbe da cani portati sulle coste canadesi dai pescatori scandinavi.\nLe condizioni ambientali del suo paese d'origine ne hanno fatto un cane fisicamente robusto e frugale, con un carattere austero e piuttosto riservato."}
{"id": "94625", "revid": "1226", "url": "https://it.wikipedia.org/wiki?curid=94625", "title": "Claudio Galeno di Pergamo", "text": ""}
{"id": "94628", "revid": "125693135", "url": "https://it.wikipedia.org/wiki?curid=94628", "title": "Jane Seymour", "text": "Biografia.\nJane era la quinta figlia di sir John Seymour e di Margery Wentworth. La famiglia Seymour non era granch\u00e9 ricca ma poteva vantare antiche e nobili origini: il padre di Jane venne nominato cavaliere da Enrico VII sul campo di Blackheath, mentre la madre discendeva da re Edoardo III, rendendola imparentata con le casate pi\u00f9 importanti del regno, tra cui gli Howard e i Bolena (e quindi cugina di Anna e della futura quinta moglie del re, Caterina Howard). Tale parentela dovette aver certo agevolato in un secondo momento il successo a corte dei Seymour. La coppia ebbe numerosi figli (dei quali solo tre non raggiunsero l'et\u00e0 adulta) ed entrambi discendevano da famiglie fertili, fattore che avrebbe poi fatto contribuito a risaltare Jane agli occhi del re.\nL'esatta data di nascita di Jane rimane incerta, anche se viene fatta risalire convenzionalmente al 1508. Jane non aveva goduto dell'istruzione principesca di Caterina d'Aragona e Anna Bolena, ma come tutte le nobildonne del suo rango sapeva leggere e scrivere ed era abile nelle arti femminili quali il ricamo e l'economia domestica. In quanto membro della corte di Caterina d'Aragona e Anna Bolena non si esclude anche una minima conoscenza del francese e del latino e qualche nozione di musica. Era inoltre un'entusiasta cacciatrice, come dimostrano le sue frequenti battute di caccia in compagnia del re.\nTra il 1527 e il 1529 divenne dama di compagnia della regina Caterina d'Aragona, con cui condivideva la fervente fede cattolica e per la quale doveva provare un sincero affetto e una profonda ammirazione, affetto che, una volta regina, si sarebbe concretizzato nel perorare gli interessi della figlia di lei, la principessa Maria. Caterina sarebbe stata anche di grande influenza per la giovane Jane, il cui abbigliamento, approccio con Enrico ed orientamento politico durante il suo breve regno avrebbero ricordato quello della prima regina. Bisogna comunque notare come Jane non fosse tra le dame che seguirono Caterina in esilio e che servirono fedelmente fino alla sua morte: impossibile sapere se le fosse stato impedito o se invece fosse stata invece una sua scelta pragmatica. Seguire l'ex regina in miseria avrebbe infatti determinato la fine della sua carriera a corte. \nLa salita al potere.\nJane probabilmente incontr\u00f2 il re nel 1536 a Wolf Hall (gi\u00e0 propriet\u00e0 dei Seymour); la giovane aveva all'incirca ventotto anni e il re, ormai quarantacinquenne, ne rimase colpito. Le fonti contemporanee alludono alla sua intelligenza e al suo carattere mite e condiscendente, ma l'ambasciatore Chapuys, in una lettera scritta subito dopo l'esecuzione di Anna Bolena defin\u00ec Jane Seymour come \"\"orgogliosa e altezzosa\" e \"con la pelle bianchissima e non molto bella\".\nAnna, dopo l'aborto spontaneo di un figlio maschio il 29 gennaio 1536 non era pi\u00f9 ritenuta in grado di generare eredi e ormai Enrico affermava di essere stato costretto a quel matrimonio con sortilegi e incantesimi. A peggiorare la situazione, contribuiva il fatto che Anna, a differenza della regina che l'aveva preceduta, non era mai riuscita a costruirsi una solida base di consenso, neanche fra i parenti stretti come il duca di Norfolk, che oltre a non averne stima, non ne condivideva nemmeno le idee religiose.\nIl temperamento contestatario e altezzoso di Anna Bolena, le frequenti sfuriate, l'abitudine - in seguito rivelatasi poco saggia - di circondarsi di pretendenti e i ripetuti aborti spontanei non fecero altro che far precipitare gli eventi. Molto meno affascinante e sofisticata della regina, Jane appariva agli occhi dei contemporanei come una donna di buon senso, intelligente, sicuramente casta e, provenendo da una famiglia numerosa, certamente fertile: in riferimento alla sua personalit\u00e0, John Russell la defin\u00ec come \"la pi\u00f9 bella tra le mogli del re\".\nIl matrimonio con Enrico VIII.\nAccusata di alto tradimento, stregoneria, incesto e adulterio - accuse con ogni probabilit\u00e0 infondate - Anna Bolena fu decapitata, insieme con i suoi presunti complici, compreso il suo stesso fratello, il 19 maggio 1536: con un bizzarro rituale, appena due giorni prima, l'arcivescovo Cranmer aveva dichiarato nullo il suo matrimonio con Enrico VIII. Il fidanzamento segreto del sovrano ebbe luogo a Hampton Court la mattina del 20 maggio con sontuosa magnificenza: esattamente dieci giorni dopo si tenne il matrimonio.\nEnrico non era pi\u00f9 \"il pi\u00f9 bel principe della cristianit\u00e0\", come veniva definito un tempo: aveva ormai quarantacinque anni, un'et\u00e0, per l'epoca, ormai avanzata, stava diventando calvo, soffriva di piaghe ulcerose alle gambe dovute alla gotta e al diabete e cominciava a mostrare una tendenza all'obesit\u00e0, ma Jane apparve remissiva, modesta e soddisfatta del suo nuovo ruolo di regale consorte; il motto che scelse, in perfetta sintonia col suo carattere fu: \"Bound to obey and serve\" ovvero \"Tenuta ad ubbidire e servire\"\".\nI mesi come regina.\nAmata dai sudditi, dal monarca e dalla figliastra, il destino di Jane appariva dunque invidiabile e il 12 ottobre 1537, dopo un travaglio durato tre giorni, la regina diede alla luce il tanto sospirato erede maschio a cui venne dato il nome di Edoardo e che ebbe i titoli di principe di Galles, duca di Cornovaglia e conte di Carnarvon. \nLa regina si riprese dal parto abbastanza in fretta da presenziare al battesimo del figlio e scrivere una lettera indirizzata al consiglio della corona in cui ringraziava Dio per la nascita di un maschio; tuttavia, nel giro di alcuni giorni, cominci\u00f2 a manifestare i sintomi di quella che all'epoca era definita febbre puerperale, ovvero setticemia, probabilmente in seguito a una mancata espulsione della placenta o a una lacerazione del perineo, conseguenza del travaglio prolungato. \nIl giorno 24 ottobre 1537, dopo una breve agonia, Jane Seymour si spense nel palazzo di Hampton Court. Aveva circa ventinove anni ed era stata regina per non pi\u00f9 di diciotto mesi, sinceramente compianta da tutto il popolo, che l'aveva accolta con favore. \nDopo la sua morte, Enrico cadde in una grave depressione - che tra l'altro min\u00f2 irreparabilmente la sua salute e consolid\u00f2 la sua fama sinistra di sovrano spietato - e non si rispos\u00f2 per oltre due anni, fino alle poco fortunate nozze con la principessa tedesca Anna di Cl\u00e8ves. Quando mor\u00ec nel 1547, il re si fece seppellire accanto a lei, la moglie che probabilmente amava di pi\u00f9, nella Saint George's Chapel del castello di Windsor, in una sobria tomba al centro del coro della cappella, tuttora esistente.\nIl figlio della coppia, Edoardo VI d'Inghilterra - giovane di precoce intelletto ma di salute cagionevole - ebbe un regno breve e turbolento e, di fatto, non govern\u00f2 mai direttamente, ma fu un semplice burattino nelle mani dell'ambizioso lord protettore, Edward Seymour, I duca di Somerset, fratello della defunta Jane; mor\u00ec, appena quindicenne, nel 1553.\nAl cinema.\nIl personaggio di Jane Seymour \u00e8 apparso in numerosi film:"}
{"id": "94637", "revid": "46480", "url": "https://it.wikipedia.org/wiki?curid=94637", "title": "Erasistrato", "text": "Era allievo di Crisippo, nella scuola di Cnido. Secondo le fonti cur\u00f2 il figlio di Seleuco I Nicatore, Antioco.\nEgli considerava gli atomi come i costituenti essenziali del corpo e riteneva che essi fossero resi vitali dall'aria esterna (lo pneuma) in grado di circolare attraverso le arterie. Erasistrato riteneva che i nervi muovessero uno \"spirito nervoso\" proveniente dal cervello, organo dal quale egli traccia i nervi motori e i nervi sensori. Egli pensava anche che le arterie muovessero uno \"spirito animale\" dal cuore servendosi dell'aria fornita dai polmoni. Egli accert\u00f2 il valore delle circonvoluzioni cerebrali.\nErasistrato \u00e8 noto per aver curato Antioco, figlio di Seleuco. Egli afferm\u00f2 che Antioco era caduto innamorato di sua matrigna Stratonice e che questa era motivo di un suo abbattimento; di conseguenza il re consent\u00ec il loro matrimonio.\nErasistrato, insieme ad Erofilo, ebbe il merito di aver effettuato le prime autopsie e, forse, pratic\u00f2 anche laparotomie. Questo fu concesso grazie a speciali permessi legislativi dei tolomei, molto disponibili a conferire carattere di scientificit\u00e0 alle prime dissezioni anatomiche, altrimenti considerate causa di profanazione religiosa e contaminazione (teoria miasmatica, secondo cui i cadaveri sezionati emanavano miasmi contaminanti).\nOpere.\nSulle sue 12 opere menzionate da Galeno e Celio Aureliano, ci sono rimasti solo i nomi:"}
{"id": "94641", "revid": "599013", "url": "https://it.wikipedia.org/wiki?curid=94641", "title": "Alberto Serti", "text": "Carriera.\nDa dilettante vince la medaglia d'argento ai Campionati mondiali militari del 1954, a Lione, nei pesi piuma. \nProfessionista dal 1955, nella sua carriera incrocia i guantoni, tra gli altri, con il tedesco Willy Quatuor, battendolo per Kot al 3\u00ba round e con il finlandese Olli M\u00e4ki (sconfitta ai punti a Helsinki); entrambi indosseranno la cintura europea.\nIl 31 agosto 1960 fallisce un primo tentativo di indossare la cintura di Campione d'Italia, non andando oltre il pari contro Raimondo Nobile.\nDiviene campione europeo dei pesi piuma il 19 agosto 1962 a Sanremo, battendo ai punti il francese Gracieux Lamperti. Ottiene un pari con la medaglia d'argento olimpica dei pesi gallo, Primo Zamparini, in un match non valido per il titolo.\nPerde poi la cintura europea nel luglio 1963 a Cardiff contro il gallese Howard Winstone, futuro Campione del Mondo della categoria, per Knock-out tecnico alla quattordicesima ripresa. \nConquista il titolo italiano, sempre nei piuma, il 16 ottobre 1964, a Torino, battendo ai punti Aldo Mastellaro. Lo cede ai punti alla prima difesa il 22 dicembre dello stesso anno, a Sassari, al sardo Andrea Silanos, in quello che sar\u00e0 l'ultimo incontro della sua carriera.\nHa riportato complessivamente 25 vittorie, 9 sconfitte e 5 pareggi."}
{"id": "94646", "revid": "1305772", "url": "https://it.wikipedia.org/wiki?curid=94646", "title": "Gedenkdienst", "text": "Il Gedenkdienst Austriaco (\"Servizio civile Austriaco per la Memoria della Deportazione e della Shoah\") \u00e8 un'alternativa al servizio militare in Austria. I membri attivi del Gedenkdienst prestano il loro servizio presso le maggiori istituzioni che si occupano della Shoah.\nIstituzione e caratteristiche.\nIl Gedenkdienst \u00e8 stato fondato dal Dott. Andreas Maislinger, un politologo di Innsbruck (Tirolo, Austria) che ha preso l'idea base dalla tedesca \"Aktion S\u00f6hnezeichen\" (azione segno d'espiazione). Maislinger stesso ha lavorato come volontario con la prospettiva di questa iniziativa presso il museo di Auschwitz-Birkenau.\nNel 1991 la legge necessaria \u00e8 stata emanata dal governo austriaco e Andreas Maislinger inizi\u00f2 a organizzare ci\u00f2 che divenne nota come Gedenkdienst, una fondazione indipendente, ma in gran parte fondata dal governo. L'intenzione del Gedenkdienst era di promuovere una presa di coscienza da parte dell'Austria della responsabilit\u00e0 collettiva per la Shoah, e della responsabilit\u00e0 di ognuno di ricordare e lottare per un \"mai pi\u00f9\" (citato dal discorso dell'ex cancelliere austriaco Franz Vranitzky, Gerusalemme, giugno 1993).\nDal 1992 circa 100 persone hanno scelto il Gedenkdienst, la gran parte tra i 20 e 30 anni, lavorando, studiando e preservando la storia della Shoah invece di svolgere il servizio militare.\nL\"'\u00d6sterreichischer Auslandsdienst\" (Servizio austriaco all'estero) \u00e8 la parte principale dell'organizzazione ed \u00e8 autorizzata dal governo austriaco a mandare membri attivi del Gedenkdienst presso istituzioni partner in tutto il mondo.\nSedi d'impiego del Servizio austriaco all'estero.\nAl 2004, vi erano 69 impieghi in 32 localit\u00e0 diverse del mondo, in 22 stati di quattro continenti\n Argentina\n Belgio\n Bosnia ed Erzegovina\n Brasile\n Bulgaria\n Cina\n Costa Rica\n Germania\n Inghilterra\n Francia\n Gabon\n Guatemala\n India\n Israele\n Italia\n Giappone\n Canada\n Kenya\n Nicaragua\n Paesi Bassi\n Norvegia\n Pakistan\n Per\u00f9\n Polonia\n Romania\nRussia\n Repubblica Ceca\n Uganda\n Ungheria\n Stati Uniti d'America\n Bielorussia\nIstituti in Italia.\nL'associazione lavora con i seguenti istituti in Italia: la Fondazione Centro di Documentazione Ebraica Contemporanea a Milano, il Museo della Deportazione a Prato e la Fondazione Museo della Shoah a Roma."}
{"id": "94647", "revid": "122728570", "url": "https://it.wikipedia.org/wiki?curid=94647", "title": "Crati", "text": "Il Crati (dal greco \"Kr\u00e0tos\", \u039a\u03c1\u03ac\u03c4\u03bf\u03c2, che indicava la \"personificazione della potenza\") \u00e8 il fiume principale della Calabria: \u00e8 il pi\u00f9 importante della regione per volume d'acque alla foce (oltre che il terzo del Meridione dopo Volturno e Sele) con una media annua di circa 36\u00a0m\u00b3/s, per lunghezza del suo corso (91 km) e superficie di bacino idrografico (2.440 km\u00b2).\nIl corso del fiume.\nIl Crati ha origine attorno ai 1.650\u00a0m di altezza, tra Timpone Tenna e Timpone Bruno, dalle pendici occidentali della Sila, nel comune di Aprigliano con il nome di \"Craticello\". Scende assai ripido con andamento verso nord bagnando subito la citt\u00e0 di Cosenza, dove, alla quota di 228 metri s.l.m., raddoppia di dimensioni grazie alla confluenza da sinistra del fiume Busento e dove divide il centro storico antico dalla parte moderna.\nDa qui attraversa con ampio letto ciottoloso la stretta pianura cui d\u00e0 nome, localmente chiamata Vallo del Crati dove si arricchisce dell'apporto di svariati affluenti: da destra i fiumi Arente, Mucone (suo principale tributario di destra) e di Duglia, da sinistra i torrenti Finita, Turbolo, Cucchiato, Campagnano, Mavigliano, Emoli e Settimo.\nCon una portata di oltre 20\u00a0m\u00b3/s e dimensioni ora ragguardevoli inizia a scorrere poi nel tratto incassato di Tarsia dove una diga forma il lago artificiale omonimo, entrando poi alcuni chilometri a valle dello sbarramento nell'alluvionale Piana di Sibari, dove nell'antichit\u00e0 sorgeva la fiorente citt\u00e0 greca di Sibari.\nIn questo tratto rallenta notevolmente la sua corsa ricevendo l'ultimo affluente, il fiume Coscile o Sibari, suo principale tributario di sinistra che ne raddoppia quasi la portata, avviandosi poi con andamento pigro a sfociare nel golfo di Corigliano, segnando il confine tra i comuni di Corigliano-Rossano e Cassano all'Ionio (CS).\nI comuni attraversati sono: Belsito, Bisignano, Castiglione Cosentino, Cerisano, Cosenza, Lappano, Lattarico, Luzzi, Montalto Uffugo, Paterno Calabro, Rende, Rose, Rovito, Tarsia, Terranova da Sibari, Cassano all'Ionio, Corigliano-Rossano e Torano Castello.\nCaratteri idrologici.\nIl Crati \u00e8 il principale fiume della regione per ricchezza d'acque, sia come media annua (circa 36\u00a0m\u00b3/s), minima (c. 10\u00a0m\u00b3/s) o massima (anche oltre 3.000\u00a0m\u00b3/s per le massime piene).\nIl fiume presenta un regime spiccatamente torrentizio, alternando marcate magre estive a forti e talvolta disastrose piene invernali, l'ultima delle quali si \u00e8 verificata nel dicembre 2008."}
{"id": "94651", "revid": "9189", "url": "https://it.wikipedia.org/wiki?curid=94651", "title": "Il Gedenkdienst Austriaco", "text": ""}
{"id": "94657", "revid": "36426", "url": "https://it.wikipedia.org/wiki?curid=94657", "title": "Chiesa di Orsanmichele", "text": "La chiesa di Orsanmichele, detta anticamente anche chiesa di San Michele in Orto, si trova a Firenze ed era una loggia costruita in origine per il mercato delle granaglie, in seguito trasformata in chiesa delle Arti, le antiche corporazioni fiorentine.\nLa chiesa occupa il solo piano terreno, mentre il piano primo era il vero e proprio deposito delle granaglie ed il piano secondo probabilmente era usato dalle corporazioni fiorentine.\nStoria.\nOrigini.\nSul luogo, in via de' Calzaiuoli a met\u00e0 strada tra il duomo di Santa Maria del Fiore e Palazzo Vecchio esisteva un monastero femminile con vasti terreni ad orto, nel quale un primitivo oratorio fu sostituito intorno alla met\u00e0 dell'VIII secolo dalla piccola chiesa dedicata a San Michele Arcangelo, chiamata San Michele in Orto, da cui deriv\u00f2 il nome di \"Orsanmichele\".\nLa costruzione.\nLa chiesa fu demolita intorno al 1240 per far posto ad una loggia destinata a mercato delle granaglie. Una prima loggia venne eretta ad opera probabilmente di Arnolfo di Cambio nel 1290. Su uno dei pilastri si trovava un dipinto, forse ad affresco, di una \"Madonna del Popolo\", ritenuta miracolosa e oggetto di grande devozione popolare. Del culto e della gestione delle donazioni e elargizioni ex voto si occupava la compagnia dei Laudesi. La loggia fu gravemente danneggiata da un incendio il 10 luglio 1304; ricostruita tra il 1337 e il 1350 da Simone Talenti, Neri di Fioravante e Benci di Cione Dami, ebbe la forma attuale, di maggiori dimensioni e a pianta rettangolare.\nIl 26 luglio 1343, giorno di sant'Anna, venne cacciato con una sollevazione popolare il despotico Duca d'Atene Gualtieri VI di Brienne, da cui deriv\u00f2 la dedica a sant'Anna di un altare della chiesa. Il ruolo assunto dalle Arti nella cacciata del tiranno, fece s\u00ec che da allora ogni 26 giugno la chiesa venisse addobbata delle bandiere delle Arti, diventando di fatto \"il tempio\" di queste corporazioni. \nNel 1347 Bernardo Daddi dipinse la \"Madonna delle Grazie\" che and\u00f2 a sostituire l'antica immagine venerata, andata distrutta nell'incendio. I lavori si interruppero nel 1349 per la crisi innescata dalla peste nera, venendo ripresi tra il 1360 e il 1366, quando si arriv\u00f2 oltre la cornice del parapetto del primo piano. Nello stesso periodo si decise di tamponare le arcate al primo piano e allontanare il mercato per creare la chiesa. Nel 1359 l'Orcagna firmava il tabernacolo marmoreo per l'immagine mariana all'interno. Nel 1380 resta la notizia di una fornitura di marmo bianco di Carrara per le bifore ai piani superiori. Nel 1386 il legnaiolo Bartolo di Dino \u00e8 incaricato di provvedere alle capriate per la copertura della fabbrica. In quell'occasione Franco Sacchetti fece rispolverare una serie di formelle con figure di mezzi apostoli della scuola di Giovanni Pisano (di Giovanni di Balduccio) e porre in posizione d'onore nelle arcate tamponate.\nNel frattempo, dal 1339, l'arte della Seta aveva chiesto al Comune il permesso per eseguire una serie di tabernacoli con le statue dei santi protettori delle Arti, cosa che venne accolta solo nel 1404, nonostante alcune Arti avessero gi\u00e0 fatto approntare alcune statue. Venne allora stabilito quali arti avevano il privilegio di uno dei quattordici tabernacoli, la cui decorazione doveva avvenire entro dieci anni pena la perdita del diritto a favore di un'altra Arte. In realt\u00e0 i tempi furono spesso pi\u00f9 lunghi. Ne nacque cos\u00ec uno straordinario ciclo scultoreo dei pi\u00f9 grandi artisti fiorentini soprattutto del Quattrocento (Nanni di Banco, Donatello, Brunelleschi, Verrocchio, Ghiberti e altri), che composero uno straordinario compendio del passaggio dalle forme tardogotiche a quelle pienamente rinascimentali.\nI secoli successivi.\nL'edificio era sede della potente confraternita della Madonna di San Michele in Orto, o compagnia dei Laudesi. Nel 1569 il granduca Cosimo I insedi\u00f2 ai piani superiori, che mai erano stati usati per lo stoccaggio delle granaglie per i quali erano stati costruiti, l'Archivio Notarile, affidando l'adattamento dei saloni al Buontalenti. In quell'occasione l'architetto granducale fece anche il pontile ad arco che congiunge il primo piano dell'edificio con la scalinata nel palazzo dell'Arte della Lana, essendo il passaggio nel pilone troppo esiguo.\nTra Sette e Ottocento le statue di marmo vennero annerite da una patinatura scura che le voleva far assomigliare al bronzo, per renderle tutte omogenee. A questo processo non venne sottoposta la \"Madonna della Rosa\", che dal 1628 si trovava nell'interno della chiesa. Oggi \u00e8 sede ecclesiastica dell'Arciconfraternita di Parte Guelfa che vi compie le proprie celebrazioni liturgiche solenni.\nI restauri.\nTra il 1834 e il 1839 si ebbe un primo restauro da parte di Giuseppe Martelli e nel 1844 Pasquale Poccianti intervenne sulla statica del secondo piano. Nel 1853 vennero rifatte le decorazioni delle bifore dell'attico. L'archivio venne trasferito nel 1883 e si diede il via un nuovo restauro che, in piena epoca di \"Risanamento\", prevedeva progetti disparati, dalla riapertura dalla loggia al pian terreno, alla demolizione dell'arco e del palazzo dell'Arte della Lana per isolare Orsanmichele nel contesto urbano. Alla fine gli interventi, guidati da Giuseppe Castellazzi e Luigi Del Moro, si risolsero in una manutenzione ordinaria e in alcune piccole modifiche. Nel 1941 Orsanmichele fu oggetto di particolari cure in previsione del conflitto aereo con la rimozione di una parte delle statue e la protezione con impalcature e sacchi di sabbia delle restanti. In quell'occasione la Soprintendenza commission\u00f2 una dettagliata campagna fotografica.\nSolo nel 1960 si inizi\u00f2 a procedere per un completo restauro, sia delle strutture statiche che dell'apparato decorativo. Nel 1984 inizi\u00f2 il processo di revisione di tutto il paramento lapideo del complesso, facilitato nel 1986 dall'arrivo di un cospicuo finanziamento durante l'anno di \"Firenze Capitale della cultura europea\". Si procedette alla pulitura, al consolidamento e la protezione di tutte le decorazioni esterne. Le statue vennero tutte restaurate (l'ultima \u00e8 stata il \"San Matteo\", nel 2005) e negli anni '90 si prese la decisione di non ricollocarle all'esterno, creando il Museo di Orsanmichele, nei piani superiori, che venne aperto per la prima volta nel 1996. Grazie alla sponsorizzazione e a un generoso lascito della Ross Family Charitable Foundation di New York, in particolare grazie all'interessamento di Courtney Ross, che celebr\u00f2 in Orsanmichele le sue seconde nozze nel 2000, la chiesa ricevette un inatteso finanziamento che venne usato soprattutto per restaurare le statue, il gruppo dell'altare di Sant'Anna, gli affreschi e per creare le copie da porre all'esterno nelle nicchie e altre copie in gesso.\nIl Museo \u00e8 fruibile tutti i luned\u00ec, grazie alla presenza dei volontari dell'associazione \"Amici dei Musei Fiorentini\". Da tempo Orsanmichele \u00e8 usata anche per concerti e nel 2006, dal punto di vista religioso, \u00e8 diventata rettoria, riprendendo regolare servizio liturgico.\nArchitettura.\nCaratteristica di Orsanmichele \u00e8 il trattamento raffinato e curatissimo delle superfici, a partire dalle grandi trifore gotiche decorate da fini trafori e da statuette collocate al livello della linea d'imposta degli archi. I piani superiori hanno un paramento liscio in pietraforte, sul quale si aprono grandi bifore marmoree, decorate, tra l'altro, da stemmi della Repubblica fiorentina e delle Arti. Il coronamento \u00e8 composto da archetti trilobi poggianti su mensole. I pilastri tra le trifore ospitano le celebri nicchie con le statue dei santi patroni delle corporazioni di mestieri, con opere dei pi\u00f9 importanti scultori fiorentini dell'epoca.\nSi accede oggi all'interno da uno dei due portali su via dell'Arte della Lana, mentre l'ingresso dietro l'altare, su via de' Calzaiuoli, \u00e8 oggi occupato da uno \"stand\" dell'ufficio prenotazioni della Soprintendenza. L'interno \u00e8 a due navate, con due grandi pilastri quadrati al centro, che reggono, assieme ai semipilastri addossati alle pareti, le sei volte a crociera a tutto sesto, che sostengono i saloni superiori. Sulla porta dell'angolo nord-ovest si trova lo staio, antica unit\u00e0 di misura per le granaglie e la biada. L'arco della volta mostra l'apertura dove erano issati i sacchi, mentre i pilastri sul lato nord mostrano le bocche di scarico, dove esistevano dei canali per far scorrere il grano dal magazzino superiore.\nPer accedere ai piani superiori esiste una ripida scala a chiocciola nel pilastro d'angolo nord-ovest oppure si pu\u00f2 passare dall'edificio di fronte, il Palazzo dell'Arte della Lana, attraverso l'archetto che collega i due palazzi, formando uno scorcio pittoresco della citt\u00e0 fra i pi\u00f9 famosi, soprattutto grazie alle stampe ottocentesche su Firenze. Per esigenze di sicurezza soltanto questo secondo passaggio \u00e8 usato per accedere al museo.\nIl portale sinistro su via dell'Arte della Lana ha ornati che sono opera di Niccol\u00f2 di Pietro Lamberti, databili al 1410.\nSculture dei tabernacoli esterni.\nA partire dall'Ottocento sono state realizzate copie di alcune delle statue, le quali sono state messe al sicuro all'interno del museo al primo piano dell'edificio. Inoltre soltanto tre statue originali sono in bronzo: quelle della Arti pi\u00f9 ricche (Calimala, del Cambio e della Lana), dato che il costo di una statua bronzea era almeno 10 volte pi\u00f9 alto di quello di una statua in marmo. Le copie per\u00f2 furono a volte realizzate in un materiale diverso da quello originario: tra la fine del Settecento e l'inizio dell'Ottocento infatti si reputava disarmonico l'accostamento fra marmo e bronzo, per cui si era provveduto a fare copie in bronzo invece che in marmo e si era addirittura arrivati ad annerire con delle sostanze oleose alcune statue in marmo per ottenere uniformit\u00e0, un procedimento scriteriato che ha macchiato irrevocabilmente alcune delle statue (soprattutto il \"San Jacopo\" del Lamberti).\nI tondi.\nSopra ciascun tabernacolo, in alto, si trovano una serie di grandi medaglioni dove l'arte proprietaria del tabernacolo sottostante inseriva il proprio stemma. Questo poteva essere ad affresco o in terracotta policroma invetriata: mentre i primi sono ormai quasi tutti illeggibili, i secondi sono ancora ben visibili e spesso di grande pregio.\nSul tabernacolo del Tribunale di Mercatanzia si trova un giglio di Firenze entro una ghirlanda fatto da Luca della Robbia nel 1463. Anche i medaglioni dell'Arte dei Giudici e Notai e dell'arte dei Maestri di Pietra e Legname sono di Luca della Robbia (il secondo non \u00e8 a rilievo), mentre quello dell'Arte della Seta, con due cherubini che reggono lo stemma, \u00e8 di Andrea.\nIl tondo con lo stemma dell'Arte dei Beccai non \u00e8 rinascimentale: esso venne fatto in stile nel 1858 dalla Manifattura di porcellane Ginori, a spese dei macellai di Firenze, in onore ai loro colleghi antenati.\nInterno.\nAltari.\nL'altare di sinistra presenta il gruppo marmoreo di \"Sant'Anna, la Madonna e il Bambino\" di Francesco da Sangallo (1526 circa). Esso sostitu\u00ec un'immagine dipinta, commissionata dalla Signoria, in ringraziamento per la cacciata da Firenze di Gualtieri VI di Brienne, il Duca d'Atene.\nNel lato opposto si trova il tabernacolo costruito da Andrea Orcagna tra il 1349 e il 1359 per ospitare la \"Vergine col Bambino e gli Angeli\" (dipinto di Bernardo Daddi del 1347), che sostituiva un'immagine miracolosa, la \"Madonna di Orsanmichele\" (di Ugolino di Nerio) un tempo collocata sui pilastri della prima loggia e probabilmente bruciata nell'incendio del 1304. Il tabernacolo \u00e8 un fastoso baldacchino con intarsi marmorei colorati, dorature e minute decorazioni geometriche. L'edicola \u00e8 sorretta da quattro pilastri con colonnine tortili, sui quali si impostano archi a tutto sesto, cuspidi triangolari e pinnacoli. Il basamento \u00e8 decorato da formelle a altorilievo con \"Virt\u00f9 e storie di Maria\"; la parte posteriore invece \u00e8 decorata da un unico, grande bassorilievo col \"Transito e Assunzione della Vergine\", dove si trova anche la firma dell'artista, che si qualifica \"archimagister\" e la data 1359. Sui pilastri e sulla fascia orizzontale superiore si trovano alcune statuette e mezze figure a rilievo, con angeli, profeti, sibille, virt\u00f9 e apostoli. La cupoletta ovoidale \u00e8 decorata al vertice da un rilievo del \"Redentore\".\nIl recinto marmoreo, con grate in bronzo, colonnine tortili agli angoli e angeli reggicandela, \u00e8 opera di Pietro Migliore del 1366.\nAffreschi.\nAll'interno molti affreschi della fine del XIV secolo (ricoperti da un'intonacatura nel XVIII secolo e riscoperti durante i restauri del XIX secolo) ornano i pilastri, alcune delle pareti e gli spicchi delle volte. Il ciclo pittorico delle volte, eseguito nel 1398-1399 rappresenta personaggi dell'Antico e del Nuovo Testamento, secondo un programma iconografico concepito da Franco Sacchetti. La prima campata della navata sinistra ha le volte affrescate a Lorenzo di Bicci (per attribuzione), con le figure di \"Eva, Rachele, Rebecca\" e \"Sara\"; la seconda campata di destra presenta \"Giuda Maccabeo\" e \"David\" attribuiti a Ambrogio di Baldese e \"Mos\u00e8\" e \"Giosu\u00e8\" a Spinello Aretino; le due campate sugli altari hanno affreschi attribuiti a Mariotto di Nardo, con \"Padre eterno e tre Santi\" e \"Vergine con tre sante\".\nIl perimetro delle pareti e i pilastri sono decorati da molte figure. Partendo dal portale destro d'entrata e procedendo in senso antiorario si incontrano:\nNella parete destra \nNella parete di fondo:\nNella parete sinistra\nSul primo pilastro centrale:\nSul secondo pilastro centrale:\nVetrate.\nLe vetrate sulle lunette delle trifore compongono un ciclo con \"Storie e miracoli della Vergine e dell'immagine miracolosa della Madonna di Orsanmichele\", composte in due fasi: la prima dal maestro vetraio Leonardo di Simone nel 1380-1400 circa, coi disegni di Agnolo Gaddi, Niccol\u00f2 Gerini e Giovanni del Biondo, a cui segu\u00ec la vetrata erratica di Niccol\u00f2 di Piero Tedesco su disegno di Lorenzo Monaco e una seconda fase con Francesco di Giovanni Lastra e Bernardo di Francesco su disegno di Lorenzo Ghiberti (1429-1432). Le vetrate di Orsanmichele, a differenza di altri importanti cicli fiorentini come quello di Santa Croce, hanno subito restauri relativamente poco invasivi, e possono dirsi in massima parte originali.\nDall'angolo nord-est, in senso antiorario\nOrgano a canne.\nAlla sinistra dell'altare di Sant'Anna, si trova l'organo a canne Tamburini \"opus 701\", costruito nel 1975.\nLo strumento \u00e8 a trasmissione integralmente meccanica ed \u00e8 in parte racchiuso all'interno di una semplice cassa lignea, con mostra costituita da canne di principale. La consolle, con due tastiere e pedaliera, \u00e8 a finestra; alla sua sinistra si trova il comando del tremolo, alla destra, su due colonne, le manette a scorrimento laterale che azionano i vari registri e le unioni."}
{"id": "94661", "revid": "124092940", "url": "https://it.wikipedia.org/wiki?curid=94661", "title": "Baldr", "text": "Baldr (conosciuto anche come Balder o in islandese moderno come Baldur) \u00e8 una divinit\u00e0 della mitologia norrena.\nAppartenente alla famiglia degli Asi nonch\u00e9 secondogenito di Odino e Frigg, la sua consorte \u00e8 Nanna, da cui ha avuto Forseti.\nDivinit\u00e0 della benevolenza, la sua figura e il suo mito fanno immaginare un legame con il Sole: descritto come il pi\u00f9 bello degli d\u00e8i, Baldr splende di luce propria e i suoi capelli sono candidi come la neve. La sua dimora si chiama Brei\u00f0ablik, che significa \"ampio splendore\".\nI nomi di Baldr.\nLa figura di Baldr (il cui nome non ha un significato preciso, sebbene alcune fonti riportino che significa \"signore\") \u00e8 presente in molte leggende germaniche e per questo motivo ha diversi nomi a seconda della lingua:\nLa morte.\nIl mito principale inerente Baldr, l'unico d'altra parte pervenutoci, riguarda il suo assassinio.\nLa vicenda comincia con il dio angosciato a causa dei sogni nei quali vede preannunciata la propria morte. Saputolo da lui, suo padre Odino si reca ad Helheim, il mondo dei morti, dove purtroppo scopre che \u00e8 gi\u00e0 tutto pronto per accogliere Baldr, ma non in quale occasione il dio morir\u00e0 e come. Nel tentativo di scongiurare un destino che sembra ineluttabile, la madre Frigg raduna ogni essere esistente imponendo un giuramento universale: nulla dovr\u00e0 mai arrecare danno a Baldr.\nDa allora gli dei cominciano un gioco che ripetono ogni giorno al loro consesso: formano un cerchio intorno a Baldr lanciandogli contro qualunque oggetto perch\u00e9 nulla poteva pi\u00f9 nuocergli. Loki, l'enigmatico dio del disordine, non gradiva la scena e, tramutatosi in donna mortale, chiam\u00f2 a s\u00e9 Frigg riuscendo con l'inganno a carpirle il punto debole del figlio: il vischio, che era parso inoffensivo alla dea, non aveva giurato. Loki ne raccoglie quindi una piantina, torna al consesso degli dei e si avvicina a H\u01eb\u00f0r, fratello di Baldr: essendo cieco, H\u01eb\u00f0r non pu\u00f2 partecipare al gioco e Loki, dicendo di volerlo aiutare perch\u00e9 possa divertirsi come tutti e far cos\u00ec piacere a suo fratello, gli mette in mano il vischio e lo guida nel lancio. Il vischio vola verso Baldr come una freccia uccidendolo e lasciando gli altri d\u00e8i attoniti.\nSi tiene dunque il funerale di Baldr, a cui partecipano tutte le creature del mondo a testimonianza di quanto il dio fosse amato. Odino depose sulla pira funebre Draupnir, mistico anello in grado di generare otto sue copie ogni nove notti, mentre Herm\u00f3\u00f0r, figlio di Odino, cavalca verso Hel nella speranza di far rendere al mondo Baldr. La regina degli inferi, tuttavia, pose una condizione: tutti gli esseri della terra, vivi o morti, avrebbero dovuto piangere dimostrando cos\u00ec il dolore universale per la morte di Baldr. Gli Asi inviano dunque messaggeri in ogni dove ottenendo che ogni essere del creato pianga per Baldr; la condizione sembra essere soddisfatta finch\u00e9 in una caverna viene trovata la gigantessa \u00de\u01ebkk, che si rifiuta di prendere parte al cordoglio cosmico (\"\u00de\u01ebkk pianger\u00e0 lacrime asciutte per il funerale di Baldr\") condannando per sempre il dio alla morte. Secondo alcuni, \u00de\u01ebkk era Loki sotto mentite spoglie.\nBaldr, tuttavia, torner\u00e0 successivamente al Ragnar\u01ebk quando il vecchio mondo sar\u00e0 stato consumato per generare, assieme a suo fratello H\u01eb\u00f0r e ai due figli di Thor, una nuova stirpe divina.\nLa versione di Saxo Grammaticus.\nL'erudito danese Saxo Grammaticus, nell'opera \"Gesta Danorum\", riporta una diversa versione, in cui \u00e8 possibile riconoscere le vicende di Baldr. Si tratta di una versione che tenta di ricondurre il mito in una cornice maggiormente \"realistica\", ambientata tra Svezia e Danimarca. Balderus e H\u00f8therus (nomi latinizzati di Baldr e H\u00f6\u00f0r) sono qui rivali, dapprima per il possesso della bella Nanna, promessa a H\u00f8therus ma desiderata da Balderus, e quindi per il trono della Danimarca. Balderus, pur figlio di Odino, \u00e8 un semidio, e, nella sua lotta contro H\u00f8therus, oltre a esser fiancheggiato dalle divinit\u00e0, \u00e8 anche spesso assistito da non meglio identificate fanciulle divine (probabilmente valchirie). Al termine di una serie di scontri e battaglie, in cui Balderus non brilla per onest\u00e0, quest'ultimo \u00e8 ucciso da H\u00f8therus, grazie a una spada magica in grado di vincere il semidio, altrimenti invulnerabile. Segue dunque il resoconto delle vicende di Odino, del suo tentativo di partorire un figlio in grado di vendicare la morte di Balderus.\nMolti studiosi ritengono che la versione di Saxo Grammaticus sia quella pi\u00f9 recente, e che il maggior realismo delle vicende sia da attribuire all'autore stesso. Lo stesso dicasi per l'enfasi posta sulla slealt\u00e0 e la mancanza di onore in Balderus, non pi\u00f9 il dio innocente ucciso con l'inganno ma, anzi, un guerriero sregolato dominato dalla propria passione amorosa: qui si pu\u00f2 riconoscere l'intenzione dell'autore, fervido cristiano, nel mettere in cattiva luce l'immorale mondo pagano, incarnato in questo caso da Baldr, dal padre Odino e da tutto il pantheon scandinavo. Notevole inoltre, nella versione dell'autore danese, la totale assenza di Loki, la cui presenza, nella vicenda di Baldr, non \u00e8 cos\u00ec chiara nemmeno in altri testi.\n\u00c8 altres\u00ec possibile pensare che le due versioni attingano a due diverse tradizioni, distinte geograficamente pi\u00f9 che cronologicamente: la prima, maggiormente diffusa in ambito islandese, la seconda, invece, in ambito danese e svedese.\nInterpretazioni del mito di Baldr.\nIl mito di Baldr \u00e8 stato variamente interpretato. C'\u00e8 chi lo ha visto come un mito legato al ciclo annuale del tempo, che si tratti dell'accorciarsi delle giornate o del ritorno della fertilit\u00e0. In tal senso la morte di Baldr troverebbe analoghi in area mediterranea e mesopotamica, nelle figure di Attis, Tammuz, Adone, Osiride, Orfeo. \u00c8 da notare tuttavia che Baldr in quanto tale non presenta i tratti precisi di un dio della fertilit\u00e0 e, inoltre, non \u00e8 previsto per lui un ritorno stagionale dal regno dei morti se non successivamente al Ragnar\u00f6k, cio\u00e8 alla . Delle analogie piuttosto precise sono state invece trovate nel dio finlandese Lemmink\u00e4inen, ucciso da un mandriano cieco armato di una semplice canna, arma all'apparenza inoffensiva come il vischio di H\u00f6\u00f0r.\nC'\u00e8 chi ha visto la morte di Baldr come un tipico sacrificio odinico. Non era insolito che Odino facesse uccidere tramite sacrificio rituale i guerrieri che desiderava avere con s\u00e9, o sottrarre al mondo in vista di suoi scopi futuri. Baldr sarebbe quindi simile a una figura come V\u00edkarr, mentre H\u00f6\u00f0r non sarebbe altro se non una manifestazione di Odino stesso (il quale \u00e8 cieco da un occhio .\nIl figlio di Odino, Baldr, dio della luce, condivide con figura cristiana l'essere un dio morto e risorto, e ci sono alcune somiglianze tra i miti della loro resurrezione:\nPer quanto riguarda queste somiglianze non \u00e8 ovviamente possibile verificare se siano semplici coincidenze o se effettivamente la figura di Baldr sia stata avvicinata (e di quanto) all'immaginario cristiano in un'epoca, quella attorno al X secolo, in cui, in area scandinava, convivevano fianco a fianco l'antico politeismo e il nuovo monoteismo.\nRudolf Steiner interpreta il mito della morte di Baldr partendo dal principio che Baldr sarebbe una divinit\u00e0 che agiva sulla terra, mentre Loki apparterrebbe alle entit\u00e0 lunari. Il vischio sarebbe una pianta che pur vivendo sulla terra mostrerebbe delle affinit\u00e0 lunari (ecco perch\u00e9 Loki indicherebbe proprio il vischio). Cos\u00ec Baldr non verrebbe ferito dagli oggetti comuni perch\u00e9 terrestri, mentre viene ferito da una pianta che appartiene a un\u2019affinit\u00e0 opposta. In questa leggenda quindi si nasconderebbe l\u2019antica sapienza legata alle sostanze.\nNella cultura di massa.\n\u00c8 uno dei personaggi principali del fumetto Marvel Comics delle avventure del Mitico Thor. Dal nome anglicizzato di Balder, spesso chiamato a causa del suo coraggio \"Balder il Prode\" o \"Balder il Coraggioso\", rispetto alla figura mitologica ha una caratterizzazione molto pi\u00f9 guerriera, infatti combatte con spada, scudo e armatura, in contrasto con il benevolo pacifista delle leggende, sebbene conservi un'attitudine improntata alla pace e disprezzi la guerra e la violenza pi\u00f9 di tutti i suoi compagni, ricorrendovi solo quando non vi \u00e8 altra scelta. \u00c8 considerato il dio pi\u00f9 gentile e leale di Asgard e tutti quanti ripongono in lui massima fiducia, tant'\u00e8 che pi\u00f9 volte gli \u00e8 stato affidato il trono di Asgard per volont\u00e0 di Odino e di Thor quando il primo si \u00e8 trovato impossibilitato a governare (per esempio per via del Sonno di Odino). Stan Lee e Jack Kirby dichiararono che Balder rappresenta per Thor quello che Lancillotto rappresenta per Re Art\u00f9 ovvero un caro amico e un cavaliere ancora pi\u00f9 idealizzato. Nel ciclo di Walt Simonson, viene dedicata una breve serie autonoma al personaggio, che esplora il suo rapporto con la strega Karnilla, nemica di Asgard ma anche innamorata da sempre del dio della luce, e ricambiata, sebbene il senso del dovere del guerriero si sia sempre frapposto fra i due. Nello stesso ciclo, Balder cade temporaneamente in preda alla depressione dopo essere tornato dal mondo dei morti e diventa brevemente alcolizzato e obeso, salvo poi riscattarsi e riconquistare il suo onore. A differenza dei miti, il Ragnarok giunge infine anche senza la morte di Balder. Dopo essere resuscitato insieme ai suoi compagni asgardiani, nel ciclo successivo, si scoprir\u00e0 che, come nella mitologia, \u00e8 figlio di Odino e Frigga e quindi fratello di Thor. Loki, con l'inganno, far\u00e0 bandire Thor e riuscir\u00e0 a porre Balder sul trono, molto pi\u00f9 agevole da manipolare per lui, ma dopo la distruzione di Asgard, avvenuta nel maxievento \"Siege\", il popolo perde del tutto fiducia nelle capacit\u00e0 di Balder di regnare e questi, consapevole, decide di riscattarsi sacrificandosi nella battaglia con gli invasori extradimensionali Uthana-Thoth e i Divoratori di Mondi dove muore insieme a Tyr, dio della guerra. Il personaggio \u00e8 assente nei film del Marvel Cinematic Universe.\nBaldur appare nel videogioco \"God of War\" del 2018 come principale antagonista.\nFiglio di Odino e Freya (anzich\u00e9 di Frigg), \u00e8 rappresentato in maniera completamente diversa rispetto ai miti: a causa dell'incantesimo della madre, infatti, che secondo lui gli rovin\u00f2 la vita privandolo di ogni sensazione, \u00e8 diventato spietato, crudele e sadico. Baldur affronter\u00e0 il protagonista Kratos e suo figlio Atreus pi\u00f9 volte in modo da carpire loro un modo con cui giungere nel mondo dei giganti e, grazie alla loro conoscenza, liberarsi del sortilegio: quando tuttavia il bambino scoprir\u00e0 accidentalmente la sua debolezza - ancora una volta il vischio - Baldur si lancer\u00e0 in un'ultima battaglia contro lo spartano.\nBaldur viene sconfitto ma risparmiato: quando per\u00f2 fa per uccidere la madre, che si presta senza opporre resistenza pur di discolparsi con il figlio, strangolandola a mani nude, Kratos interviene spezzandogli il collo attirando su di s\u00e9 le ire di Freya. Dopo questi avvenimenti si arriva a sapere che Atreus \u00e8 in realt\u00e0 Loki che non sa ancora la sua natura da dio del disordine e delle menzogne. "}
{"id": "94662", "revid": "124234316", "url": "https://it.wikipedia.org/wiki?curid=94662", "title": "Nanna (mitologia)", "text": "Nanna \u00e8 una divinit\u00e0 della mitologia norrena. \n\u00c8 considerata spesso figlia di Nepr, anche se sovente definita dalle fonti \"Nepsd\u00f3ttir\", ossia \"nipote\" di Nepr; nel poema \"Hyndlulj\u00f3\u00f0\", sempre nell'Edda Poetica, una figura omonima (o Nanna stessa) \u00e8 definita figlia di N\u00f6kkvi e parente di \u00d3ttar. Sono stati conservati pochissimi suoi miti: dall'Edda in prosa (ed in particolare dal Gylfaginning) sappiamo che, consorte di Baldr e madre di Forseti, mor\u00ec di dolore in seguito all'uccisione di Baldr, e fu posta quindi sulla sua stessa pira funeraria. Essi saranno quindi nuovamente uniti negl'Inferi (Hel). In un tentativo di riportare Baldr sulla terra, il dio Herm\u00f3\u00f0r vi si dirige; alimentata la speranza di una futura resurrezione, Nanna dona ad Herm\u00f3\u00f0r regali per la dea Frigg (biancheria di lino), la dea Fulla (un anello), ed altri doni. \nIl \"Gesta Danorum\" ne fa invece una principessa danese, figlia di Gevar. Lei preferisce allo spasimante Balderus (Baldr) H\u00f6therus (H\u00f6d) che sposer\u00e0 e le dar\u00e0 un figlio, Rorik Slyngebond, antenato della casa reale danese. H\u00f6therus uccider\u00e0 poi Balderus su sua esortazione.\nEtimologia.\nLe origini del nome sono dibattute. Alcuni studiosi hanno ipotizzato la derivazione dal termine infantile \"nanna\" indicante la madre, mentre John Lindow teorizz\u00f2 la presenza nel norreno dell'appellativo \"nanna\" riferito probabilmente alla donna in generale. Jan de Vries colleg\u00f2 il nome alla radice *nan\u00fe-, ricostruendo il significato del suo nome come \"la pi\u00f9 audace\". Scholar John McKinnell consider\u00f2 invece le radici *nanna e *nan\u00fe- congruenti, proponendo \"l'autorizzatrice\" come significato."}
{"id": "94663", "revid": "88740", "url": "https://it.wikipedia.org/wiki?curid=94663", "title": "Lofs\u00f6ngur", "text": "Lofs\u00f6ngur (in italiano: \"Canto di preghiera\") chiamato anche \u00d3 Gu\u00f0 Vors Lands (in italiano: \"O Dio della nostra terra\") \u00e8 l'inno nazionale dell'Islanda. L'inno risale al 1874, il testo fu composto da Matth\u00edas Jochumsson (1835\u20131920) e la musica da Sveinbj\u00f6rn Sveinbj\u00f6rnson (1847\u20131926).\nStoria.\nComposta per la celebrazione del primo millennio della riunione del parlamento islandese, avvenuta nella zona di \u00deingvellir nel sud dell'Islanda, luogo oggi divenuto monumento nazionale, la musica da canto religioso si diffuse poco a poco come simbolo nazionale fra gli islandesi che chiedevano ai dominatori danesi una maggiore autonomia. Nel 1915 la Danimarca concesse l'autonomia locale, e gli islandesi si munirono di una propria bandiera e adottarono questo canto come inno locale. Nella seconda guerra mondiale la Danimarca venne occupata dalla Germania nazista, di conseguenza l'Islanda venne occupata per protezione dal Regno Unito.\nProclamata l'indipendenza e la nascita della Repubblica islandese nel 1944, l'inno e la bandiera divennero ufficiali."}
{"id": "94664", "revid": "31165", "url": "https://it.wikipedia.org/wiki?curid=94664", "title": "Ottone III di Sassonia", "text": "All'et\u00e0 di tre anni fu eletto re dei Franchi Orientali e, durante la sua minore et\u00e0, l'impero fu amministrato dalle imperatrici Teofano e Adelaide di Borgogna. Durante il suo regno, il fulcro del dominio si spost\u00f2 in Italia e fu contrassegnato da decisioni molto individuali e personali. Cos\u00ec Ottone nomin\u00f2 i propri candidati e consiglieri alla carica pontificale contro gli interessi della nobilt\u00e0 ribelle di Roma, nominando dapprima il suo parente Bruno di Carinzia, che assunse il nome di papa Gregorio V, e, alla morte di questo, il precettore Gerberto di Aurillac, che a sua volta assunse il nome di papa Silvestro II. In Polonia fu costituita un'organizzazione ecclesiastica indipendente dall'impero per volont\u00e0 ottoniana. Nel 1001 Ottone dovette fuggire da Roma dopo una rivolta e la sua morte prematura vanific\u00f2 il tentativo di riconquista dell'Urbe. Il suo corpo fu sepolto nella chiesa di Santa Maria di Aquisgrana, l'odierna cattedrale.\nPer molto tempo fu considerato un imperatore \"non tedesco\" sulla base delle ricerche di Percy Ernst Schramm, che colloc\u00f2 la \"Italienpolitik\" di Ottone III nel concetto di ampio respiro della \"Renovatio imperii Romanorum\"; l'attuale ricerca storiografica, invece, discute se concetti politici di vasta portata possano essere ascritti al suo governo.\nLa vita fino all'assunzione del potere.\nGli insicuri inizi.\nI genitori di Ottone III erano l'imperatore Ottone II e sua moglie bizantina Teofano. Nacque nel 980 durante il viaggio da Aquisgrana a Nimega nella Reichswald di Kessel (Ketil). . Aveva tre sorelle, Adelaide, Sofia e Matilde.\nNel luglio del 982 l'esercito del padre fu sconfitto dai Saraceni nella battaglia di Capo Colonna e lui stesso fugg\u00ec appena. Su sollecitazione dei principi, fu convocato un \"Hoftag\" a Verona nella Pentecoste del 983, la cui decisione pi\u00f9 importante fu l'elezione a re di Ottone III. Fu anche l'unica elezione reale svoltasi sul suolo italiano.Con la partenza dei partecipanti dall\"'Hoftag\", Ottone III viaggi\u00f2 oltre le Alpi per ricevere la consacrazione reale nel luogo tradizionale dell'incoronazione degli Ottoniani, Aquisgrana. Quando vi fu incoronato re il giorno di Natale del 983 dagli arcivescovi Villigiso di Magonza e Giovanni X di Ravenna, suo padre era gi\u00e0 morto da tre settimane. Poco dopo le celebrazioni dell'incoronazione, arriv\u00f2 la notizia della sua morte e \u00abmise fine alla gioiosa celebrazione\u00bb, come riferisce Tietmaro di Merseburgo.\nLa morte di Ottone II provoc\u00f2 rivolte contro la stirpe ottoniana sia in Italia che nell'est dell'impero. In quest'ultima localit\u00e0, ad est dell'Elba, la rivolta slava del 983 distrusse i successi della politica missionaria cristiana. Questa situazione precaria fece s\u00ec che numerosi vescovi, che erano alcuni tra i grandi dell'impero, rifuggissero dal prolungato regno di un minore.\nLotta per succedere a Ottone II.\nCome membro della linea bavarese dei Liudolfingi/Ottoniani, Enrico il Litigioso era il parente maschio pi\u00f9 prossimo al sovrano. Imprigionato ad Utrecht per diverse ribellioni contro Ottone II negli anni 970, Enrico fu rilasciato subito dopo la morte di Ottone dal vescovo Folcmaro di Utrecht. L'arcivescovo Guarino/Warin di Colonia gli consegn\u00f2, secondo il diritto di parentela (\"ius propinquitatis\"), il giovanissimo re neo-incoronato. Non c'era alcuna obiezioni a tale atto, poich\u00e9, oltre alla madre di Ottone, Teofano, sua nonna Adelaide e sua zia Matilde erano ancora in Italia.\nIl Litigioso aspirava all'assunzione della regalit\u00e0 e non alla tutela del bambino. Una formulazione nell'epistolario di Gerberto di Aurillac port\u00f2 a considerare la possibilit\u00e0 si ritenere Enrico coreggente secondo il modello bizantino. Tuttavia, ci sono poche altre fonti a prova di un concetto vero e proprio di coreggenza. Enrico cerc\u00f2 di costruire reti attraverso l\"'amicitia\" e i giuramenti. , che era imparentato con il giovane Ottone al suo stesso grado, essendo i due, come Ottone II, nipoti di Enrico I. e si trasfer\u00ec immediatamente da Colonia, dove era stato consegnato il giovane sovrano, via Corvey in Sassonia. In questa regione, Enrico invit\u00f2 tutti i grandi a Magdeburgo per celebrare la Domenica delle Palme, e vi cerc\u00f2 apertamente il sostegno necessario alla sua elevazione al trono, ma con poco successo; tuttavia, il suo seguito era abbastanza numeroso da trasferirsi a Quedlinburg e celebrare l\u00ec la Pasqua, seguendo consapevolmente la tradizione ottoniana. Mentre si trovava l\u00ec, Enrico tent\u00f2, attraverso alcune trattative, di ottenere il consenso dei presenti per elevarlo a re, e riusc\u00ec a far s\u00ec che molti \u00abconfermarono e giurarono di offrire il loro aiuto a Enrico, re e signore\u00bb. Tra coloro che sostenevano Enrico, c'erano i principi slavi Miecislao I di Polonia, Boleslao II di Boemia e il principe obodrita Mistui.\nPer contrastare i piani di Enrico, i suoi avversari lasciarono Quedlinburg e prestarono un giuramento (\"coniuratio\") nella fortezza dell'Asselburg, ove si erano riuniti. Quando Enrico venne a conoscenza di ci\u00f2, si trasfer\u00ec con un esercito da Quedlinburg a Werla vicino ai suoi avversari, portando avanti dei tentativi per dividerli al loro interno e al tempo stesso cercando di fare accordi con loro. Mand\u00f2 anche il vescovo e suo ex-carceriere Folcmaro di Utrecht per intavolare una trattativa, ma divenne presto ben chiaro che gli avversari di Enrico \u00abnon avrebbero rinnegato la promessa di fedelt\u00e0 che avevano fatto al re\u00bb. Enrico ricevette solo l'assicurazione di futuri negoziati di pace a Seesen. Quindi part\u00ec bruscamente per la Baviera, suo ex-ducato, trovando il riconoscimento di tutti i vescovi e di alcuni conti. Dopo i suoi fallimenti in Sassonia e i successi in Baviera, tutto dipendeva ora dalla decisione della Franconia. I grandi di questa regione, sotto la guida dell'arcivescovo di Magonza Villigiso e del duca di Svevia Corrado, non erano affatto disposti a mettere in discussione la successione di Ottone al trono. Enrico quindi evit\u00f2 il conflitto militare e consegn\u00f2 il bambino alla madre e alla nonna a Rohr, in Turingia, il 29 giugno 984, ponendo fine alle sue pretese al trono.\nReggenza delle imperatrici (985-994).\nLa madre di Ottone, Teofano, funse da reggente dell'impero dal 985 fino alla sua morte. Il lungo periodo della sua reggenza rimase in gran parte privo di conflitti aperti e in questo lasso di tempo tent\u00f2 di restaurare la diocesi di Merseburgo, che suo marito Ottone II aveva abolito nel 981. Si occup\u00f2 anche dei cappellani della cappella di corte di suo marito, la cui direzione rimase nelle mani del cancelliere, il vescovo Ildeboldo di Worms e dell'arcicapellano Villigiso di Magonza. Entrambi i vescovi divennero quasi co-reggenti dell'imperatrice per mezzo di interventi regolari.\nNel 986, Ottone III, di soli cinque anni, celebr\u00f2 la festa di Pasqua a Quedlinburg. I quattro duchi Enrico il Litigioso come \"Truchsess\", ovvero siniscalco, Corrado di Svevia come tesoriere, Enrico il Giovane di Carinzia come coppiere e Bernardo di Sassonia come maresciallo vi esercitarono gli uffici di corte. Questo servizio dei duchi era gi\u00e0 stato praticato nell'elevazione di Aquisgrana di Ottone il Grande nel 936 o in quella di Ottone II nel 961: attraverso questo servizio i duchi simboleggiavano la loro volont\u00e0 di servire il re e la loro subordinazione a questo. Inoltre, il servizio di Enrico il Litigioso nel luogo della sua usurpazione, che era fallita due anni prima, simboleggiava la sua completa sottomissione alla volont\u00e0 reale. Ottone III ricevette dal conte Hoico e da Bernoardo, che in seguito divenne vescovo di Hildesheim, un'ampia formazione nelle abilit\u00e0 cortigiane e cavalleresche, nonch\u00e9 una formazione e un'educazione intellettuale.\nDurante il regno di Teofano, scoppi\u00f2 la disputa di Gandersheim sulla questione se Gandersheim appartenesse alla diocesi di Hildesheim o di Magonza, e quindi sui diritti dei rispettivi vescovi sull'abbazia. Questa disputa giunse al culmine quando sua sorella Sofia non volle che il vescovo di Hildesheim, Osdag, le conferisse il velo e si rivolse invece all'arcivescovo di Magonza, Villigiso. La minacciosa escalation della disputa fu evitata per il momento in presenza del re Ottone III e di sua madre imperiale Teofano facendo eseguire la cerimonia ad entrambi i vescovi, mentre altri riti sarebbero stati eseguiti dal solo Osdag.\nAnche se le cose erano rimaste tranquille sul confine orientale durante i mesi della disputa del trono con Enrico il Litigioso, la rivolta slava del 983 provoc\u00f2 enormi battute d'arresto per la politica missionaria ottoniana. Pertanto, gli eserciti sassoni condussero campagne contro gli slavi dell'Elba nel 985, 986 e 987. Secondo recenti ricerche, il motivo decisivo per queste campagne non era tanto la semplice riconquista dei territori perduti, ma l'impulso di vendetta, l'avidit\u00e0 di bottino o di tributi. La campagna slava del 986 fu accompagnata da Ottone, all'epoca di sei anni, che prese cos\u00ec parte per la prima volta ad un atto di guerra. Il duca polacco Miecislao sostenne pi\u00f9 volte i sassoni con un grande esercito e rese omaggio a Ottone, e sembra che lo abbia onorato regalandogli un cammello nel 986. Nel settembre 991 Ottone avanz\u00f2 contro il Brandeburgo, che fu brevemente occupato. Nel 992, tuttavia, sub\u00ec pesanti perdite in un'altra campagna slava davanti al Brandeburgo. Durante il periodo delle battaglie sulla frontiera orientale, fu formulato un concetto politico orientale da parte di Teofano, che si dice abbia preparato consapevolmente l'indipendenza ecclesiastica della Polonia. Invece di Magdeburgo, fece dell'abbazia di Memleben il centro della politica missionaria, opponendosi cos\u00ec consapevolmente alle pretese di supremazia di Magdeburgo che miravano alla sovranit\u00e0 sulle aree missionarie. Tuttavia, tali considerazioni sono state fatte in gran parte senza una base di fonti.\nNel 989 Teofano fece un viaggio in Italia senza suo figlio allo scopo di pregare per la salvezza del marito nel giorno della sua morte. A Pavia affid\u00f2 l'amministrazione centrale al suo confidente Giovanni Filagato, che aveva elevato ad arcivescovo di Piacenza. In Italia, Teofano emise alcuni documenti a proprio nome, in un caso il suo nome fu addirittura scritto in forma maschile: \"Theophanis gratia divina imperator augustus\". Tuttavia, le poche fonti disponibili rivelano appena i contorni del contenuto della sua politica italiana. Un anno dopo il suo ritorno dall'Italia, Teofano mor\u00ec alla presenza di suo figlio il 15 giugno 991 a Nimega e fu sepolta nel monastero di San Pantaleone a Colonia. Non si sa quali siano stati gli ultimi consigli o istruzioni di Teofano per il giovane sovrano. Una fondazione commemorativa di Teofano per Ottone II, l'esecuzione della quale incaric\u00f2 la badessa Matilde II di Essen, anch'essa un'ottoniana, fu realizzata solo dopo il 999 da Ottone III a seguito del trasferimento delle reliquie di san Marso. Anni dopo il re non bad\u00f2 a spese per la salvezza dell'anima di sua madre. Nei suoi documenti parla della sua \"amata madre\", e fece molte donazioni al monastero di Colonia.\nPer gli ultimi anni della minoranza di Ottone, sua nonna Adelaide assunse il regno, ancora sostenuta dalla badessa Matilde di Quedlinburg. Sotto il suo regno, la monetazione ottoniana raggiunse il suo apice. Tuttavia, la politica di Teofano non continu\u00f2 in tutto: infatti, mentre ella voleva annullare l'abolizione della diocesi di Merseburgo, Adelaide non era pronta a farlo.\nAssunzione del potere.\nIl passaggio al governo indipendente non avvenne in un atto dimostrativo o in una data specifica, ma piuttosto attraverso la perdita graduale della reggenza delle donne imperiali. Nella ricerca, c'\u00e8 l'opinione diffusa che Ottone III ottenne la piena reggenza alla presunta dieta imperiale di Sohlingen nel settembre 994 attraverso un'iniziazione alla spada (\"Schwertleite\"), ma le fonti non contengono alcun riferimento a tale atto di elevazione alla maggior et\u00e0 di carattere militare o l'imposizione della spada, che avrebbe segnato la fine della reggenza e l'inizio del governo indipendente. Un documento datato 6 luglio 994, in cui Ottone cedeva il feudo di Eschwege a sua sorella Sofia, \u00e8 stato interpretato dallo storico Johannes Laudage come l'inizio del suo governo indipendente. Tuttavia, Ottone confer\u00ec molte donazioni - anche per sua sorella - quando era ancora minorenne.\nOttone prese le prime decisioni indipendenti gi\u00e0 nel 994 e nomin\u00f2 un tedesco, il suo confidente Eriberto di Colonia, a cancelliere d'Italia, una posizione che fino ad allora era stata riservata solo agli italici. A Ratisbona, nello stesso anno, Ottone insedi\u00f2 il suo cappellano Gebeardo nella relativa sede vescovile al posto del chierico di Ratisbona Tagino, che era stato invece eletto dal capitolo della cattedrale.\nNell'estate del 995 tenne un \"Hoftag\" a Quedlinburg e da met\u00e0 agosto all'inizio di ottobre continu\u00f2 le campagne contro gli slavi dell'Elba che vivevano a nord, che avevano avuto luogo quasi ogni anno dalla rivolta slava del 983. In queste campagne, Meclemburgo, il castello pi\u00f9 importante degli Obodriti, non fu, come spesso si suppone, occupato da Ottone ma questo vi soggiorn\u00f2 come amico e patrono del duca obodrita. Dopo il suo ritorno, egli ampli\u00f2 considerevolmente la diocesi di Mei\u00dfen con un privilegio emesso a Francoforte il 6 dicembre 995, e moltiplic\u00f2 le entrate delle decime.\nNel settembre 995, il vescovo Giovanni Filagato e il vescovo Bernoardo di W\u00fcrzburg furono inviati a Bisanzio per tentare di trovare una consorte per Ottone III; Bernoardo mor\u00ec il 20 settembre 995 sull'isola Eubea, prima che la legazione potesse raggiungere Costantinopoli. Le trattative con Bisanzio continuarono con una seconda ambasciata condotta dall'arcivescovo di Milano Arnolfo II e di concluse con successo poco prima della morte di Ottone, e si riusc\u00ec ad ottenere la mano di Zoe, una principessa nata nella porpora, caratteristica non detenuta dalla madre Teofano: ella si rec\u00f2 in Italia e sbarc\u00f2 a Bari accompagnata da Arnolfo, ma Ottone era ormai gi\u00e0 morto da qualche tempo e dovette tornare a Bisanzio.\nImperatore Ottone III.\nIl primo \"Italienzug\".\nNon fu solo la desiderata incoronazione imperiale che spinse il re Ottone III a trasferirsi presto in Italia, ma anche un grido di aiuto di papa Giovanni XV, che aveva dovuto lasciare Roma a causa del conflitto con il partito capitanato dal prefetto della citt\u00e0 romana Crescenzio il Giovane. Nel marzo del 996 Ottone part\u00ec da Ratisbona per il suo primo \"Italienzug\". A Verona divenne il padrino di un figlio del doge veneziano Pietro II Orseolo, Ottone Orseolo, che sarebbe poi diventato anche doge dal 1009 al 1026, continuando cos\u00ec la tradizionale buona relazione degli ottoniani con i dogi.\nA Pavia, , una legazione romana si incontr\u00f2 con Ottone per negoziare la successione a papa Giovanni XV, che nel frattempo era morto. Mentre era ancora a Ravenna, nomin\u00f2 il suo parente e cappellano di corte Bruno di Carinzia successore alla cattedra pontificia come Gregorio V e si fece accompagnare a Roma dall'arcivescovo Villigiso di Magonza e dal vescovo di Worms Ildeboldo, divenendo il primo \"tedesco\" ad essere elevato al papato. Appena un giorno dopo il suo arrivo a Roma, Ottone fu ricevuto solennemente dal senato e dalla nobilt\u00e0 della citt\u00e0 e incoronato imperatore dal \"suo\" papa il 21 maggio 996, la festa dell'Ascensione.\nCon questa decisione, Ottone III super\u00f2 la capacit\u00e0 di azione di suo nonno Ottone I, in quanto non si accontent\u00f2 pi\u00f9 di approvare un'elezione papale, ma la indirizz\u00f2 deliberatamente nella direzione del proprio candidato. A causa di questa decisione personale, per\u00f2, il papa non poteva avere alcun appoggio a Roma ed era pertanto ancora pi\u00f9 dipendente dall'aiuto dell'imperatore. Fin da Ottone I, c'erano stati continui conflitti tra i papi fedeli all'imperatore e i candidati dei gruppi aristocratici urbani romani. La principale famiglia nobile romana dei Crescenzi doveva la sua ascesa ai papi precedenti da loro nominati e basavano la loro potenza sulla cessione dei diritti papali e delle relative entrate in Sabina.\nLe celebrazioni dell'incoronazione, che durarono diversi giorni, furono seguite da un sinodo, durante il quale si evidenzi\u00f2 la stretta collaborazione tra imperatore e papa nella presidenza congiunta del sinodo e nella redazione dei documenti. Il sinodo dell'incoronazione mise, inoltre, in contatto Ottone III con due persone importanti che avrebbero avuto una forte influenza sulla sua vita futura: da un lato con l'arcivescovo di Reims Gerberto di Aurillac, che gi\u00e0 in quel periodo aveva contatti cos\u00ec stretti con l'imperatore da scrivere diverse lettere a suo nome, e dall'altro con Adalberto di Praga, un rappresentante del rafforzato movimento di piet\u00e0 ascetico-eremitica. Ottone e Gerberto di Aurillac si separarono momentaneamente, ma gi\u00e0 pochi mesi dopo Gerberto ricevette l'invito imperiale ad entrare in servizio del sovrano: in qualit\u00e0 di precettore di Ottone III, avrebbe dovuto aiutare il sovrano ad acquisire una \"subtilitas\" (raffinatezza) greca al posto della \"rusticitas\" (rusticit\u00e0) sassone.\nIl prefetto della citt\u00e0 romana Crescenzio fu condannato all'esilio da Ottone III, ma venne graziato per intercessione di papa Gregorio V. Cos\u00ec Ottone III pratic\u00f2 la \"clementia\", che era una componente centrale dell'esercizio di potere ottoniano.\nDopo l'incoronazione imperiale, Ottone torn\u00f2 nel regno franco orientale all'inizio di giugno 996. Soggiorn\u00f2 dal dicembre 996 all'aprile 997 sul Basso Reno e soprattutto ad Aquisgrana. Decisioni concrete durante questo periodo, come lo svolgimento di \"Hoftag\", non sono note.\nIl secondo \"Italienzug\".\nGi\u00e0 alla fine del settembre 996, solo pochi mesi dopo il suo perdono, Crescenzio espulse papa Gregorio V da Roma e nomin\u00f2 un antipapa nella persona dell'arcivescovo di Piacenza ed ex confidente di Teofano, Giovanni Filagato. Ottone III, che era ancora in Italia, tuttavia, prima di intervenire negli affari romani, diede priorit\u00e0 alla sicurezza del confine sassone e valic\u00f2 le Alpi e nell'estate del 997 condusse una campagna contro i Venedi.\nNel dicembre 997 Ottone inizi\u00f2 il suo secondo \"Italienzug\". La dimensione del suo esercito \u00e8 sconosciuta, ma era accompagnato da una moltitudine di grandi secolari ed ecclesiastici. La sua \"dilectissima soror\" Sofia, che lo aveva accompagnato nel suo primo \"Italienzug\" ed era rimasta con lui durante il suo lungo soggiorno ad Aquisgrana, non era pi\u00f9 con lui e la sua presenza a corte non fu mai pi\u00f9 menzionata. Durante la seconda campagna in Italia, Ottone affid\u00f2 alla badessa Matilda di Quedlinburg il compito di rappresentarlo a nord dell'impero, carica che fino ad allora era stata ricoperta solo da duchi o arcivescovi.\nQuando Ottone apparve a Roma nel febbraio 998, i romani raggiunsero un accordo amichevole con lui e gli permisero di marciare pacificamente su Roma. I capi dei romani, che non vollero rendersi dipendenti dalla nobile famiglia dei Crescenzi, non sono menzionati per nome nelle fonti. Nel frattempo, il prefetto della citt\u00e0 Crescenzio si trincer\u00f2 a Castel Sant'Angelo. L'antipapa Giovanni Filagato fugg\u00ec da Roma e si nascose in una torre fortificata. Fu catturato e accecato da un distaccamento dell'esercito ottoniano comandato dal conte di Brisgovia Bezelino di Villingen, e il suo naso e la sua lingua furono mutilati ed infine fu deposto in un sinodo.\nDopo un intenso assedio, l'esercito imperiale guidato dal margravio di Mei\u00dfen Eccardo I riusc\u00ec a catturare Crescenzio e lo decapit\u00f2. Il cadavere fu gettato dai merli di Castel Sant'Angelo, poi appeso per le gambe sul Monte Mario con dodici compagni, anch'essi giustiziati, e messo in mostra.\nI contemporanei criticarono le azioni crudeli dell'imperatore e del papa. Cos\u00ec l'anziano abate Nilo da Rossano part\u00ec per Roma alla notizia della mutilazione dell'antipapa, per portare Giovanni Filagato nel suo monastero, ma Gregorio V e Ottone III, tuttavia, rifiutarono. Sembra che Nilo abbia minacciato l'imperatore con la punizione eterna di Dio e abbia lasciato Roma. Tuttavia, Crescenzio aveva gi\u00e0 ricevuto il perdono e grazia una volta e, secondo le \"regole del gioco della gestione dei conflitti medievali\", la parte che rompeva un trattato di pace doveva aspettarsi una particolare severit\u00e0.\nUna bolla di piombo con il motto \"Renovatio imperii Romanorum\" apparve per la prima volta in un documento di Ottone del 28 aprile 998, emesso per l'abbazia di Einsiedeln, che richiamava inoltre l'attenzione sull'esecuzione di Crescenzio nella linea di datazione. Il nuovo motto apparve continuamente sulle carte imperiali fino al tempo del ritorno di Ottone III da Gniezno e fu sostituito dalla frase \"Aurea Roma\" dal gennaio 1001.\nSoggiorno in Italia 997\u2013999.\nDurante il suo soggiorno in Italia, che dur\u00f2 diversi anni, l'imperatore e il papa tentarono di riformare la chiesa. I beni ecclesiastici alienati dovevano essere restituiti al controllo delle istituzioni ecclesiastiche. Questo obiettivo serv\u00ec anche alle loro azioni contro un parente di Crescenzio, un conte della Sabina di nome Benedetto, che costrinsero personalmente con un esercito a restituire i beni rubati all'abbazia di Farfa.\nOttone fece costruire un palazzo imperiale sul Palatino. Durante il suo soggiorno in Italia, l'imperatore fu anche attivo in diverse decisioni sulle posizioni di potere da Roma e fece occupare importanti sedi episcopali da stretti confidenti e, ad esempio, confer\u00ec la carica di arcivescovo di Ravenna a Gerberto di Aurillac nell'aprile del 998.\nDopo la morte del vescovo di Halberstadt Hildeward nel novembre 996, che fu una delle menti dietro l'abolizione della diocesi di Merseburgo, Ottone III e papa Gregorio V nel 997 ripresero la procedura per la ricreazione della suddetta diocesi e giustific\u00f2 questa procedura al sinodo romano a cavallo dell'anno 998/99 con il fatto che lo scioglimento della diocesi nel 981 aveva violato il diritto canonico, in quanto la diocesi fu sciolta \"sine concilio\". Tuttavia, fu solo il successore di Ottone, Enrico II, che ripristin\u00f2 la diocesi di Merseburgo nel 1004.\nAll'inizio del 999 Ottone trov\u00f2 il tempo per un altro pellegrinaggio penitenziale a Benevento sul Monte Gargano, che gli sarebbe stato imposto dall'eremita Romualdo come espiazione per i suoi atti contro Crescenzio e Giovanni Filagato. Durante il tragitto, Ottone apprese che Gregorio V era morto a Roma dopo una breve malattia a soli 27 anni d'et\u00e0 circa. In questo periodo visit\u00f2 anche Nilo da Rossano in qualit\u00e0 di pellegrino penitente.\nDopo il suo ritorno, elev\u00f2 ancora una volta un non romano al papato, il suo confidente Gerberto di Aurillac, che assunse il nome di Silvestro II. Il nome non era causale: infatti il suo omonimo secoli prima aveva tradizionalmente aveva affiancato e battezzato Costantino ed al quale si credeva che l'imperatore avesse effettuato la famosa donazione, rivelatasi poi un falso. L'imperatore fu anche attivo in altre decisioni personali da Roma e fece occupare importanti sedi episcopali da stretti confidenti. Cos\u00ec elev\u00f2 il suo cappellano Leone a vescovo di Vercelli, consegnandogli cos\u00ec una sede vescovile problematica, poich\u00e9 il suo predecessore Pietro di Vercelli era stato assassinato dal marchese Arduino d'Ivrea, il quale fu condannato alla penitenza ecclesiastica in un sinodo romano del 999. Al marchese fu ordinato di deporre le armi e di non passare due notti nello stesso luogo, se le sue condizioni di salute lo consentivano. In alternativa a questa penitenza, gli fu data la possibilit\u00e0 di diventare monaco. Non \u00e8 noto se il marchese abbia rispettato le condizioni della penitenza della chiesa. Anche a seguito della morte del vescovo Evergero di Colonia, Ottone e il suo cancelliere Eriberto nominarono una persona di cui si fidava in questa importante diocesi.\nAttivit\u00e0 ad est.\nNel febbraio/marzo 1000 Ottone fece un pellegrinaggio da Roma a Gniezno, principalmente per motivi religiosi, in quanto, secondo Tietmaro, voleva pregare sulla tomba del suo confidente Adalberto, ucciso dai pagani Prussi il 23 aprile 997. I testi agiografici sottolineano che Ottone venne a Gniezno per impossessarsi delle reliquie di Adalberto.\nAl suo arrivo a Gniezno, i motivi religiosi erano inizialmente in primo piano. A piedi nudi, Ottone si lasci\u00f2 accompagnare alla tomba di Adalberto dal vescovo locale, Ungero di Pozna\u0144, e, in lacrime, chiese in preghiera al martire di mediare con Cristo. Successivamente, la citt\u00e0 fu elevata allo status di arcivescovado e fu fondata un'organizzazione ecclesiastica indipendente in Polonia. Alla neonata provincia ecclesiastica di Gniezno fu assegnata l'attuale diocesi di Cracovia e le neonate diocesi di Kolberg e di Breslavia come suffraganee. Il dominio di Boleslao I Chrobrys ottenne cos\u00ec l'indipendenza ecclesiastica.\nLe ulteriori azioni di Ottone a Gniezno sono oggetto di controversia accademica. Un resoconto dettagliato degli eventi \u00e8 dato nella storia della Polonia dal cosiddetto \"Gallus Anonymus\", che scrisse la cronaca polacca gi\u00e0 nel XII secolo e l'intera sua opera aveva lo scopo di sottolineare l'importanza del potere e della ricchezza di Boleslao. Riferisce con molti dettagli che Ottone III aveva elevato Boleslao a re, anche se questa informazione non \u00e8 trasmessa dalle fonti sassoni. Il processo di elevazione di un re \u00e8 controverso nella ricerca moderna. La tesi di Johannes Fried (1989), secondo cui a Gniezno ebbe luogo un'elevazione reale limitata all'atto secolare, \u00e8 stata controbattuta da Gerd Althoff (1996) che ha sostenuto che Boleslao fu onorato a Gniezno in modo particolarmente onorevole come \"amicus\" nel quadro di un'alleanza di amicizia di Ottone III, ponendogli la corona sulla testa. Gli atti di consegna dei doni menzionati da Gallo e l'unit\u00e0 dimostrativa attraverso una festa della durata di pi\u00f9 giorni erano comuni nelle \"amicitiae\" altomedievali.\nSulla via del ritorno in Germania, Boleslao affid\u00f2 all'imperatore una splendida scorta e accompagn\u00f2 l'imperatore via Magdeburgo fino ad Aquisgrana. Sembra che Ottone gli abbia dato la sedia del trono di Carlo Magno.\nRitorno a Roma.\nNonostante la lunga assenza di Ottone, non ci furono grandi controversie nel regno dei Franchi Orientali oltralpe e la sua permanenza nella parte settentrionale dell'impero dur\u00f2 solo pochi mesi. Ottone celebr\u00f2 la Domenica delle Palme e la Pasqua a Quedlinburg a Magdeburgo. Via Trebur prosegu\u00ec per Aquisgrana, il luogo che \u201cdopo Roma amava di pi\u00f9\u201d, come si legge negli annali di Quedlinburg. Durante questi mesi a Magdeburgo, Quedlinburg e Aquisgrana, discusse la ricreazione della diocesi di Merseburgo nelle assemblee sinodali, senza arrivare a una decisione. Ad Aquisgrana confer\u00ec ad alcune chiese le reliquie di Adalberto. L\u00ec cerc\u00f2 e apr\u00ec la tomba di Carlo Magno. I contemporanei criticavano gi\u00e0 questa azione come un grave sacrilegio, per il quale Dio aveva punito l'imperatore con la sua morte prematura. Le azioni di Ottone \u00e8 stato interpretato da Knut G\u00f6rich come una preparazione per la canonizzazione di Carlo Magno. Ernst-Dieter Hehl ha anche valutato i preparativi per la canonizzazione come parte di un piano per l'istituzione di una diocesi ad Aquisgrana.\nDa Aquisgrana, Ottone si trasfer\u00ec nuovamente a Roma nell'estate dell'anno 1000. In questo periodo scoppi\u00f2 di nuovo la disputa di Gandersheim tra i vescovi Villigiso di Magonza e il vescovo Bernoardo di Hildesheim, quando l'occasione della consacrazione della chiesa rese inevitabile la decisione su quale dei due vescovi fosse ora responsabile di Gandersheim. Il vescovo Bernoardo anticip\u00f2 l'avversario e si rec\u00f2 a Roma e si fece confermare la sua pretesa da Ottone III e da un sinodo romano. A seguito del viaggio di Bernoardo, sulla questione di Gandersheim si riunirono quasi contemporaneamente due sinodi: uno regionale a Gandersheim e uno generale a Roma, presieduto dall'imperatore e dal papa. Tuttavia, n\u00e9 questo n\u00e9 un successivo sinodo a P\u00f6hlde sono stati in grado di risolvere la controversia. La disputa dur\u00f2 fino ai regno degli imperatori Enrico II e Corrado II e richiese diversi sinodi prima di essere definitivamente risolto nel 1030.\nL'imperatore rimase in Italia per tutta la seconda met\u00e0 dell'anno senza alcuna attivit\u00e0 di governo di rilievo. Ci\u00f2 si rese necessario solo all'inizio del 1001, quando gli abitanti di Tivoli si ribellarono al dominio imperiale. Ottone quindi assedi\u00f2 Tivoli, e la \"Vita Bernwardi\", un panegirico di Thangmaro sul suo allievo e vescovo Bernoardo, enfatizza l'importanza di questo nella sottomissione dei residenti. Nello stesso mese dell'assedio di Tivoli ebbe luogo anche un insolito atto giuridico, cio\u00e8 la redazione di un atto imperiale di donazione a papa Silvestro II, in cui si sottolinea senza mezzi termini la scellerata politica dei papi precedenti, che avevano perso i loro possedimenti per negligenza e incompetenza e avevano tentato di appropriarsi illegalmente dei diritti e dei doveri dell'impero. Nei suoi rapporti con il papato, Ottone si preoccup\u00f2 di mantenere il primato imperiale e rifiut\u00f2 le rivendicazioni territoriali della chiesa romana derivanti dalla donazione di Costantino, anzi, essa fu ritenuta, cos\u00ec come la sua riproduzione da parte di Giovanni Diacono, come \"menzognere\" e affid\u00f2 (e non don\u00f2) invece otto contee della pentapoli italiana a San Pietro per la sua stessa autorit\u00e0 imperiale.\nI romani, capeggiati da Gregorio I dei conti di Tuscolo, si ribellarono nelle settimane attorno all'emissione di questo documento, sembra a causa del trattamento troppo indulgente verso Tivoli e , ma l'insurrezione ebbe fine in modo pacifico in pochi giorni attraverso alcuni negoziati. Il decano della cattedrale di Hildesheim Thangmaro, che accompagn\u00f2 il suo vescovo ed allievo Bernoaldo di Hildesheim a Roma nel 1001, trascrisse, nel contesto delle trattative di pace, il famoso discorso di Ottone ai romani, in cui afferm\u00f2 la sua preferenza per Roma e la trascuratezza dei suoi legami sassoni. Commosso fino alle lacrime da questo discorso, i romani catturarono due uomini e li picchiarono brutalmente per mostrare la loro volont\u00e0 di arrendersi e di fare pace. Nonostante i gesti di pace, per\u00f2, la sfiducia persisteva. I consiglieri esortarono quindi l'imperatore a fuggire da questa situazione incerta e di attendere i rinforzi fuori Roma.\nMorte.\nPertanto, Ottone III e papa Silvestro II si allontanarono da Roma e si spostarono a nord verso Ravenna. successivamente, Ottone ricevette ambasciate da Boleslao I Chrobry, si accord\u00f2 con una legazione ungherese per stabilire una provincia ecclesiastica con l'arcidiocesi di Esztergom come sua metropoli e si assicur\u00f2 che il nuovo arcivescovo Askericus elevasse Stefano d'Ungheria a re. Inoltre, Ottone rafforz\u00f2 in questo periodo le relazioni amichevoli con il doge di Venezia Pietro II Orseolo, con la quale si incontr\u00f2 segretamente a Pomposa e Venezia; Ottone, inoltre, aveva assunto il ruolo di padrino di suo figlio nel 996 e nel 1001 fece da padrino di battesimo alla figlia.\nAl contrario, le fonti agiografiche - la \"Vita\" di Romualdo di Pietro Damiani e la \"Vita quinque fratrum\" di Bruno di Querfurt - dipingono un quadro di un monarca dilaniato nella sua anima durante questi mesi. Sembra che Ottone abbia visitato l'eremita Romualdo a Pereum durante la Quaresima del 1001 e vi si sia sottoposto a esercizi di penitenza e digiuno, il tutto culminante nella promessa di Ottone di lasciare il regno a qualcuno migliore e di farsi monaco a Gerusalemme, ma afferm\u00f2 che prima avrebbe trascorso altri tre anni al potere per correggere \"gli errori\" (\"errata\") del suo governo. Quali errori intendesse non \u00e8 riportato. Rispetto ad altri sovrani dell'alto medioevo, la densit\u00e0 delle affermazioni delle fonti circa le conquiste ascetiche e le inclinazioni monastiche dell'imperatore \u00e8 in ogni caso singolare.\nVerso la fine dell'anno 1001, si mosse verso Roma con i contingenti di alcuni vescovi imperiali che erano arrivati molto esitanti in Italia. Tuttavia, improvvisamente, svilupp\u00f2 una grave febbre () e Ottone III mor\u00ec nel castello di Paterno, non lontano da Roma, il 23 o il 24 gennaio 1002, all'et\u00e0 di soli 21 anni. Diverse fonti sottolineano la morte calma e cristiana del sovrano. L'autore della \"Vita Meinwerci\" ipotizz\u00f2 che Ottone fosse stato avvelenato. Poco tempo, dopo la sua promessa sposa Zoe, principessa bizantina nata nella porpora, sbarc\u00f2 a Bari, per scoprire della morte di Ottone, ed ella dovette tornare indietro.\nLa morte dell'imperatore fu inizialmente tenuta segreta fino a quando i comandanti dell'esercito non furono designati ed informati. Allora l'esercito si ritir\u00f2 dall'Italia, costantemente minacciato dai nemici, per compiere la volont\u00e0 di Ottone e seppellirlo ad Aquisgrana. Quando il corteo funebre, cui faceva parte, tra gli altri, Wichmann III, si trasfer\u00ec da Paterno via Lucca e Verona alla Baviera nel febbraio 1002, il duca di Baviera e figlio di Enrico il Litigioso, Enrico, della linea bavarese dei Liudolfingi, secondo Tietmaro, ricevette il corteo funebre a Polling e sollecit\u00f2 i vescovi e nobili in alcuni colloqui e con promesse di eleggerlo re. Per chiarire la sua pretesa di re, si atteggi\u00f2 come legittimo successore occupandosi della salvezza del proprio predecessore, ed ordin\u00f2 che le viscere dell'imperatore defunto fossero sepolte nella cappella di Sant'Ulrico nella chiesa di Afra ad Augusta e si occup\u00f2 ulteriormente della memoria del defunto con una ricca donazione. Tuttavia, nessuno dei partecipanti al corteo funebre sostenne la successione di Enrico a re, ad eccezione del vescovo di Augusta. Le riserve che i seguaci di Ottone III nutrivano nei confronti di Enrico rimangono sconosciute nei dettagli: \u00e8 da sottolineare per\u00f2 che Enrico apparteneva ad una linea dinastica che aveva tentato in tutte le sue generazioni di ascendere al trono a danno della linea principale, venendo contrastato da una parte dell'\u00e9lite franco-orientale, e certamente questa era piuttosto reticente ad elevare il figlio di quell'avversario che, soli pochi decenni prima, aveva tentato di impossessarsi del trono.\nAl funerale di Ottone nella Pasqua del 1002 ad Aquisgrana, i grandi ribadirono il loro rifiuto, in quanto a loro avviso Enrico fosse inadatto alla regalit\u00e0 per molte ragioni (forse alludendo ai suoi costanti malanni). In Italia, invece, gi\u00e0 il 15 febbraio 1002 i grandi italici riunitosi a Pavia elessero a re d'Italia Arduino d'Ivrea, un avversario di Ottone III, contro cui Enrico II, una volta al potere e dopo aver surclassato gli altri pretendenti al trono, pot\u00e9 prevalere solo in lunghe trattative e faide negli anni successivi.\nConseguenze.\nDopo la morte di Ottone III.\nGi\u00e0 nei primi tempi della sua ascensione al trono, Enrico II emise dei decreti per la salvezza del suo predecessore, in cui \u00e8 definito il \u201ccugino amato\u201d e il \u201cbuon imperatore Ottone di divina memoria\u201d. Conferm\u00f2 numerosi documenti e decreti di Ottone e, come questo, celebr\u00f2 la Domenica delle Palme del 1003 a Magdeburgo, presso la tomba di Ottone I, cos\u00ec come la Pasqua a Quedlinburg, presso le tombe dei suoi antenati Enrico I e di sua moglie Matilde. Tuttavia, Enrico fece nuovamente della parte tedesca dell'impero il suo centro di potere. Cos\u00ec impieg\u00f2 pi\u00f9 di un decennio prima di cacciare il re rivale italiano dal trono italico.\nLa modifica dell'iscrizione sulla bolla da \"Renovatio imperii Romanorum\", come in uso al tempo di Ottone III, a \"Renovatio regni Francorum\", cio\u00e8 da \"rinnovamento dell'impero romano\" a \"rinnovamento del regno franco\", come era ora praticato da Enrico II, \u00e8 stato a lungo interpretato come il cambio di rotta pi\u00f9 grande di una politica del nuovo sovrano sistematicamente perseguita, ma uno studio di Knut G\u00f6rich ha mostrato che si tratta di un'interpretazione eccessiva: secondo questo, infatti, ci sono ventitr\u00e9 bolle di Ottone rispetto alle sole quattro bolle di Enrico. La \"Frankenbulle\" \u00e8 stata utilizzata solo per un breve periodo e, successivamente, solo in occasioni correnti, vale a dire dopo l'attuazione politica nell'Impero nel gennaio e febbraio 1003. A parte questo, fu usato accanto ai tradizionali sigilli di ceralacca e fu presto abbandonato nuovamente.\nD'altra parte, un cambiamento pi\u00f9 evidente avvenne nella politica di Enrico II verso il sovrano polacco. Mentre Boleslao I Chobry veniva, con Ottone III, elevato a Gniezno nell'anno 1000 allo status di fratello e coadiutore dell'impero, oltre che amico e compagno del popolo romano (\"fratrem et cooperatorem imperii constituit et populi Romani amicum et socium appelavit\"), la politica sotto Enrico cambi\u00f2 nei suoi confronti, che pu\u00f2 essere diviso in tre fasi sulla base dei trattati di pace di Pozna\u0144 del 1005, Merseburgo del 1013 e Bautzen del 1018.\nGiudizi dei contemporanei.\nI contemporanei che dovevano spiegare la morte prematura dell'imperatore ne cercavano le ragioni in Ottone stesso, il quale doveva aver suscitato l'ira di Dio attraverso azioni peccaminose. In questo contesto, in particolare la \"Italienpolitik\" di Ottone fu giudicata in modo estremamente critico dai contemporanei.\nNegli annali di Quedlinburg, che sono scritti interamente dal punto di vista dell\"'Hauskloster\" della stirpe ottoniana, o pi\u00f9 precisamente dalle sue badesse di sangue reale, cio\u00e8 la zia o la sorella di Ottone III, si dice che egli favor\u00ec i romani ad altri popoli per un suo affetto speciale. Tuttavia, il governo di Ottone non \u00e8 criticato; quasi tutto il mondo piange la sua morte, che non appare n\u00e9 come conseguenza dei suoi peccati n\u00e9 per quella degli altri.\nTietmaro di Merseburgo, a cui intenzione era quella di sottolineare l'ingiustizia dell'abolizione della diocesi di Merseburgo, espresse la sua disapprovazione per la \"Italienpolitik\" di Ottone. Nella sua Cronaca, egli narra che l'imperatore pranzava ad un tavolo semicircolare su una sedia rialzata nel suo palazzo secondo l'usanza bizantina, contrariamente all'usanza dei re franchi e sassoni: questo filo bizantinismo culturale-politico, forse trasmesso dalla madre, la quale era bizantina e visse la sua giovinezza a Costantinopoli, si espresse anche dalla dura punizione inflitta al greco e anti-papa Giovanni Filagato, il quale, come sopra detto, fu accecato, la sua lingua fu mozzata cos\u00ec come il naso, per poi vedersi le proprie vesti strappate di dosso nel sinodo che lo depose e trascinato per Roma nudo in groppa di un asino, seduto al contrario; un ulteriore segno del carattere \"bizantino\" dell'azione di governo di Ottone, fu la duplice scelta del detentore della cattedra apostolica. Tietmaro, sensibile sulle questioni inerenti al confine slavo, fu velatamente critico nei confronti dell'istituzione dell'arcidiocesi di Gniezno e della conseguente ridimensionamento della diocesi del vescovo Ungero di Pozna\u0144. Altrettanto implacabile \u00e8 la sua accusa contro Ottone III, di aver fatto del duca polacco Boleslao I Chrobry da \"tributarius\" (soggetto a tributo) a \"dominus\" (signore) oltre che avergli concesso l'autonomia forse sulla base dell'idea orientale dell'autocefalia ecclesiastica.\nBruno di Querfurt in seguito rimprover\u00f2 all'imperatore di voler fare di Roma la sua residenza permanente e di disprezzare la sua patria. Nel racconto di Bruno, caratterizzato dall'interesse per l'agiografia, Roma simboleggia la vittoria della fede cristiana sulle religioni pagane; con i suoi governanti pagani, la citt\u00e0 aveva anche perso la sua gloriosa posizione secolare di potere e, dalla donazione di Costantino, era la citt\u00e0 apostolica sulla quale un governante secolare non poteva pi\u00f9 esercitare alcun diritto. Cos\u00ec la vendetta contro la sede apostolica pesava cos\u00ec tanto per Bruno da considerarlo pari a un peccato, e la morte prematura dell'imperatore fu da lui interpretata come la punizione immediata di Dio nei confronti dell'imperatore. Tuttavia, Bruno di Querfurt apprezz\u00f2 anche i lati positivi dell'imperatore, come il suo calore umano: \u00abSebbene fosse ancora un ragazzo e si comportasse in modo errato, era un imperatore gentile, un imperatore augusto di incomparabile umanit\u00e0\u00bb. \nAnaloghe critiche alla \"Italienpolitik\" di Ottone furono espresse nella \"Vita\" del vescovo Adalberone II di Metz, scritta intorno al 1015. Secondo esso, aveva passato quasi tutto il suo tempo in Italia e per questo motivo, i suoi domini e la sua patria erano completamente caduti in rovina.\nTuttavia, non pass\u00f2 molto tempo prima che Ottone III fosse ammirato per la sua insolita educazione e il suo evidente acume, e fu chiamato la \"meraviglia del mondo\" sia in Germania sia in Italia. .\nLa limitata diffusione delle fonti primarie (Bruno di Querfurt, gli \"Annales Hildesheimenses\", Tietmaro di Merseburgo) fece s\u00ec che l'immagine dell'imperatore Ottone III sia stata distorta irriconoscibilmente nel corso del Medioevo. A partire dall'XI secolo, il vuoto di informazioni fu riempito dalla drammatizzazione di voci e speculazioni, come l'avvelenamento, un matrimonio fallito o la vendetta di un'amante; .\nOttone III nella ricerca.\nFurono soprattutto i giudizi critici dei contemporanei dei circoli pi\u00f9 importanti a influenzare il giudizio degli storici del XIX e dell'inizio del XX secolo. Wilhelm von Giesebrecht stabil\u00ec il giudizio a lungo sostenuto di Ottone III nella sua \"Geschichte der deutschen Kaiserzeit\": lo studioso critic\u00f2 soprattutto la mancanza di consapevolezza nazionale, accusando Ottone di perseguire una fantasia irrealistica. Inoltre, Ottone aveva scommesso con noncuranza una grande eredit\u00e0, inseguito fantasie e sogni e si era circondato di intellettuali e stranieri. Giesebrecht plasm\u00f2 per decenni il punto di vista degli storici romantici nazionali.\nDopo la fine del secolo, a questa valutazione furono sollevate diverse obiezioni. Con la sua opera \"Kaiser, Rom und Renovatio\", pubblicata nel 1929, Percy Ernst Schramm plasm\u00f2 significativamente l'immagine dell'imperatore fino ai giorni nostri. La sua rivalutazione consistette in una riabilitazione rispetto alla visione di Ottone III come un imperatore \"non-tedesco\" fantasista religioso e ultraterreno, e cerc\u00f2 per la prima volta di comprendere l'imperatore a partire dalle correnti intellettuali del suo tempo. Particolarmente nuova era l'interpretazione storico-intellettuale della politica di Ottone III, secondo la quale l\"'idea romana di rinnovamento\" avrebbe dovuto essere il vero motore politico dell'imperatore. Come testimonianza centrale di questa idea, Schramm fece riferimento all'introduzione della famosa bolla di piombo fin dal 998 con il motto \"Renovatio imperii Romanorum\".\nNel 1941, nella sua \"Geschichte der s\u00e4chsischen Kaiserzeit,\" Robert Holtzmann riprese la valutazione di Giesebrecht e concluse: \u00abLo stato di Ottone il Grande and\u00f2 in pezzi alla morte di Ottone III. Se questo imperatore fosse vissuto pi\u00f9 a lungo, il suo impero sarebbe andato in pezzi\u00bb. Dopo il 1945 i giudizi su Ottone nella gravit\u00e0 di Holtzmann sono diventati rari.\nNel 1954, Mathilde Uhlirz complet\u00f2 il punto di vista di Schramm nella misura in cui considerava la politica dell'imperatore pi\u00f9 sotto l'aspetto del consolidamento del potere nella parte meridionale dell'impero e quindi imputava a Ottone III l'intenzione di consolidare in questa regione il potere dello stato imperiale in amniera concreta. In contrasto con Schramm, Uhlirz sottoline\u00f2 l'aspetto della cooperazione tra l'imperatore e il papa, il cui obiettivo era soprattutto quello di conquistare la Polonia e l'Ungheria al cristianesimo di rito romano. Nel periodo che segu\u00ec prevalse una combinazione delle posizioni di Schramm e Uhlirz, cosicch\u00e9 gli sforzi per assicurare il governo nel sud cos\u00ec come la ristrutturazione dei rapporti con la Polonia e l'Ungheria furono riconosciuti come parte integrante della politica di Ottone. Tuttavia, il tentativo di spiegare la politica di Ottone III a partire dal profilo psicologico \u00e8 rimasto invariato.\nNegli ultimi anni l'interpretazione di Schramm della \"renovatio\" \u00e8 stata pi\u00f9 volte criticata. Secondo la tanto discussa tesi di Knut G\u00f6rich, la politica di Roma non si basava tanto su un ritorno all'antichit\u00e0, ma nasceva piuttosto dagli impulsi del movimento di riforma monastica. L\"Italienpolitik\" e il trasferimento a Roma potrebbero essere spiegati pi\u00f9 dall'interesse a garantire il papato e la restituzione dei beni ecclesiastici alienati che da un programma di rinnovamento romano: il motto non farebbe quindi riferimento a un \u201cprogramma di governo\u201d, ma a un obiettivo politico molto concreto. Nella sua biografia dell'imperatore pubblicata nel 1996, Gerd Althoff si allontan\u00f2 dalle concezioni politiche nel Medioevo e le consider\u00f2 anacronistiche, poich\u00e9 nella regalit\u00e0 medievale mancavano due presupposti importanti per i concetti politici, cio\u00e8 la forma scritta e le istituzioni di attuazione. Secondo Althoff, i contenuti specifici di un programma di governo difficilmente possono essere dedotti dalle fonti, ma si basano solo su conclusioni tratte da eventi che sono stati tramandati, che sono sempre suscettibili di interpretazione pi\u00f9 semplice. Contro le tendenze pi\u00f9 recenti nella ricerca, Heinrich Dormeier peror\u00f2 il mantenimento dell'idea di un concetto di \"Renovatio-Imperii-Romanorum\" dell'imperatore. La discussione accademica sulla politica della \"renovatio\" del sovrano \u00e8 ancora in corso.\nNel 2008, Gerd Althoff e Hagen Keller hanno accentuato la peculiarit\u00e0 dell'esercizio del potere reale nel X secolo \u00abche poggiava sui pilastri della presenza, del consenso e della rappresentanza ed era cos\u00ec in grado di garantire il funzionamento di un ordine\u00bb. Nel valutare l'imperatore, era necessaria la moderazione \u00abperch\u00e9 non gli sono stati concessi pi\u00f9 degli inizi\u00bb.\nRicezione.\nUn poema contemporaneo in cui il consigliere imperiale Leone di Vercelli declama la collaborazione tra imperatore e papa e parla di una politica di rinnovamento romano di Ottone III. Questo poema inizia con un'invocazione a Cristo, che possa vegliare sulla sua Roma e rinnovarla, in modo che possa fiorire sotto il dominio del terzo Ottone.\nA causa della sua precoce morte e dei drammatici eventi durante il suo regno, una moltitudine di testimonianze letterarie dal XVI secolo indicano Ottone III come un . Ma solo alcuni erano di durata letteraria.\nNel poema \"Klagelied Kaiser Otto des Dritten\" di August von Platen-Hallerm\u00fcnde del 1833, l'imperatore viene denigrato partendo dal punto di vista nazionale. Ricarda Huch compar\u00f2 Ottone III al nonno Ottone I nell'opera \"R\u00f6misches Reich Deutscher Nation\" nel 1934; nel suo disprezzo del pi\u00f9 giovane, segu\u00ec la valutazione di Giesebrecht. Ma la rivalutazione positiva della vita di Ottone III si \u00e8 fatta strada anche nella letteratura. Dopo la seconda guerra mondiale, furono pubblicati due romanzi storici sull'imperatore: nel primo, pubblicato nel 1949, Gertrud B\u00e4umer lo stilizz\u00f2 come un \u00abgiovane con un mantello stellato\u00bb sul trono, mentre nel secondo, pubblicato pochi anni dopo, nel 1951, Henry Benrath cerc\u00f2 di catturare la sua personalit\u00e0 in modo ancora pi\u00f9 soggettivo ed empatico, occupandosi della \u00abvisione spirituale-emotiva della vita di un sovrano\u00bb."}
{"id": "94665", "revid": "842", "url": "https://it.wikipedia.org/wiki?curid=94665", "title": "PowerPC 970GX", "text": ""}
{"id": "94666", "revid": "767487", "url": "https://it.wikipedia.org/wiki?curid=94666", "title": "Charlot a teatro", "text": "Charlot a teatro (\"A Night in the Show\"), \u00e8 un film interpretato e diretto da Charlie Chaplin; fu proiettato la prima volta il 20 novembre 1915; \u00e8 basato su un atto della commedia \"Mummingbirds\" in cui recitava con la troupe di Fred Karno, con un risultato eccellente e certamente questa farsa pu\u00f2 considerarsi tra le pi\u00f9 riuscite delle decine fin qui prodotte.\nTrama.\nNella sala gremita di un teatro di vaudeville la maschera fa accomodare l'elegante, nonch\u00e9 ubriaco, \"viveur\" al posto fissatogli all'altro capo della fila a cui arriver\u00e0, naturalmente, scomodando tutti gli spettatori gi\u00e0 seduti. Ma il suo posto viene rettificato e si riproduce cos\u00ec la situazione precedente in senso opposto.\nAccorgendosi che si \u00e8 seduto vicino a una bruttissima signora, scappa precipitosamente cadendo pi\u00f9 volte addosso agli altri spettatori, facendo anche andare via diversi di questi, infastiditi dai suoi andirivieni. Il \"viveur\" viene poi fatto accomodare nella prima fila, adiacente alla buca dell'orchestra, dove ha modo di fare la conoscenza del colorito campionario degli orchestrali: un suonatore di tuba piccolo, grasso e calvo sulla cui testa si accender\u00e0 una sigaretta; un clarinettista nevrotico; un suonatore di trombone scosso da un irrefrenabile tremolio che trasmetter\u00e0 al \"viveur\" dopo che questi l'ha fissato per qualche secondo e per finire il direttore d'orchestra, cieco come una talpa, che dar\u00e0 l'attacco rivolto verso il pubblico invece che verso gli orchestrali. Nell'enfasi del gesto colpir\u00e0 il \"viveur\" che replicher\u00e0 fulmineamente facendo capitombolare lui e tutti gli orchestrali.\nNuova sistemazione per il \"viveur\" a fianco di una bella signora: saranno entrambi innaffiati di birra da un popolano ubriaco in galleria (sempre Chaplin), a stento trattenuto dall'intenzione di tuffarsi in platea. Il \"viveur\" si siede allora a fianco di un'elegante e giovane signora alla quale arditamente prover\u00e0 a stringere la manina, salvo scoprirla di dimensioni e fattezze esagerate, dato che appartiene al marito che nel frattempo l'ha raggiunta. Alla fine viene fatto rovinosamente accomodare nel palco prospiciente il palcoscenico dove distrugge con \"nonchalance\", in sequenza, il cappello di uno spettatore gi\u00e0 seduto, quello del vicino, dopo essersi spostato di un posto alle rimostranze del primo e infine quello di una grassona surrealmente ornato di piume di struzzo che gli impediscono la visione. Finir\u00e0 egli stesso importunato da un bambinotto grasso e dispettoso con una scorta di torte al seguito, una delle quali servir\u00e0 poi al \"viveur\", salito in palcoscenico tra gli applausi del pubblico, per spiaccicarla sulla faccia di un cantante lirico, la cui pietosa esibizione reclamava una meritata punizione. Le esibizoni proseguono con la sensuale danza del ventre di un'odalisca pi\u00f9 grassa che alta, alla quale seguir\u00e0 un'incantatrice di serpenti che si lascer\u00e0 sfuggire i rettili per il teatro. Alcuni di essi finiranno dentro la tuba dell'orchestrale e in grembo al \"viveur\", tanto eccitato dallo spettacolo da essersi appisolato.\nUn poco credibile mago, nonch\u00e9 mangiatore di fuoco, provocher\u00e0 la sconclusionata reazione del popolano in galleria che, brandita una lancia antincendio, si premura di spegnere i fuochi in palcoscenico, allargando poi il bersaglio agli scalcinati artisti, al \"viveur\" e a tutto il pubblico, inondando d'acqua l'intero teatro.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 20 novembre 1915."}
{"id": "94679", "revid": "125630455", "url": "https://it.wikipedia.org/wiki?curid=94679", "title": "Piccolo Coro dell'Antoniano", "text": "Il Piccolo Coro \"Mariele Ventre\" dell'Antoniano \u00e8 un coro misto di bambini creato nel 1963 da Mariele Ventre all'Istituto Antoniano di Bologna per accompagnare i piccoli interpreti delle canzoni allo Zecchino d'Oro. Dal 1996 \u00e8 diretto da Sabrina Simoni, dopo la morte di Mariele, avvenuta nel dicembre del 1995.\nStoria.\nNel 1961, in occasione della sua terza edizione, lo Zecchino d'Oro da Milano si trasferisce presso i Frati Minori dell'Antoniano a Bologna, dove l'insegnamento delle canzoni ai bambini viene affidato a Mariele Ventre, che i religiosi avevano presentato a Cino Tortorella.\nNel 1963, in seguito al fortissimo desiderio dei bambini partecipanti alle precedenti edizioni, venne istituito un coro che accompagnasse i piccoli solisti nell'esecuzione dei brani. Mariele Ventre stessa assunse la direzione del coro.\nIl gruppo, a causa dell'esiguo numero di bambini che lo frequentavano agli inizi, venne nominato \u201c\"Piccolo Coro dell\u2019Antoniano\"\u201d: col passare del tempo i bambini aumentarono ma il nome rimase. Il coro arriv\u00f2 ad avere fino a 80 elementi, attualmente il numero viene tenuto intorno alla cinquantina.\nMariele Ventre continu\u00f2 a dirigere il coro fino alla morte, avvenuta il 16 dicembre 1995 a causa di un cancro al seno. In suo onore, il coro \u00e8 stato ribattezzato come \"Piccolo Coro \"Mariele Ventre\" dell'Antoniano\". Attualmente \u00e8 diretto da Sabrina Simoni, allieva e collaboratrice della Ventre quando era ancora in vita. Il coro \u00e8 conosciuto in tutto il mondo e tiene concerti anche all'estero (come quello in Cina del dicembre 2015) e ha cantato per manifestazioni importanti, come l'Expo di Milano.\nIl 9 febbraio 2017 il Piccolo Coro \u00e8 stato invitato come ospite nella terza serata del Festival di Sanremo, dove si \u00e8 esibito in un medley di alcune fra le pi\u00f9 note canzoni della storia dello Zecchino d'Oro.\nEsattamente un anno dopo, il 9 febbraio 2018, il Piccolo Coro torna sul palco del Festival di Sanremo insieme al cantante Paolo Rossi, per affiancare il gruppo bolognese Lo Stato Sociale in gara con la canzone \"Una vita in vacanza\". Nel 2019 pubblicano un nuovo singolo, intitolato \"Come i pesci, gli elefanti e le tigri\" scritto da Tommaso Paradiso e prodotto da Takagi &amp; Ketra.\nAttivit\u00e0.\nLe selezioni per entrare e far parte del coro si svolgono nel mese di febbraio all'Antoniano di Bologna e sono aperte a tutti i bambini dai tre ai nove anni (anche se in alcuni casi possono esserci delle eccezioni) che risiedono nella citt\u00e0 metropolitana di Bologna.\nDal 1963 ad oggi il Piccolo Coro ha inciso pi\u00f9 di 1000 brani. Oltre alla partecipazione annuale allo Zecchino d'Oro, viene spesso invitato in trasmissioni televisive, sia di produzione dell'Antoniano stesso che di altre produzioni, e spesso i suoi concerti vengono trasmessi in televisione da varie emittenti. Il coro ha partecipato alle trasmissioni dell'Antoniano legate allo Zecchino d'Oro. Oltre alle puntate speciali della Festa della Mamma della Pasqua e del Natale (Rai 1 e Rai 2), ha preso parte, spesso come animatore principale, ai programmi: \"La banda dello Zecchino\" (Rai 1), \"Terraluna\" (Sat 2000), \"Parol\u00e0\" (Sat 2000), \"Arriva lo Zecchino\" (DeA Kids) e \"Zecchino show\" (DeA Kids) e lo zecchino family show (DeA Kids)\nIl coro \u00e8 stato ricevuto e si \u00e8 esibito davanti a papa Paolo VI, papa Giovanni Paolo II e papa Francesco. Episodio importante nella storia del Piccolo Coro dell'Antoniano \u00e8 stata la visita al Presidente della Repubblica Giovanni Leone con il concerto nel Salone dei Corazzieri del Quirinale il 22 dicembre 1972.\nNel 2003 il Piccolo Coro \u00e8 stato nominato \"Goodwill Ambassador\" (Ambasciatore Unicef) con la seguente motivazione:\nRicoprendo questo ruolo il coro si \u00e8 esibito al \"Premio UNICEF 2004\", nel 2005 ha realizzato una serie di concerti il cui ricavato \u00e8 stato utilizzato per la costruzione di scuole a Banda Aceh, Indonesia, distrutta dallo Tsunami del 2004 e nel 2008 si \u00e8 esibito per sponsorizzare la campagna unicef \"Adotta una Pigotta\".\nNell'aprile 2008, a Bologna, ha rappresentato lo Zecchino d'Oro nella cerimonia UNESCO di inserimento tra i \"Patrimoni per una Cultura di Pace\".\nIspirati al \"Piccolo Coro \"Mariele Ventre\" dell'Antoniano\" sono nati altri cori di voci bianche, riuniti sotto il nome di Galassia dell'Antoniano.\nDiscografia parziale.\nZecchino d'Oro.\nDalla sua fondazione, il Piccolo Coro ha partecipato a tutti gli album dello Zecchino d'Oro, uno all'anno, contenenti le canzoni partecipanti a quell'edizione della trasmissione, oltre a numerosissime raccolte, alcune fatte utilizzando le incisioni originali, altre realizzate ex novo. Di seguito sono elencate le raccolte, per gli album relativi alle singole edizioni si rinvia alla voce dell'edizione stessa.\nInterpreti.\nNella storia del Piccolo Coro si trovano anche nomi di interpreti di brani delle precedenti edizioni, tra cui:\nAlcuni degli ex coristi del Piccolo Coro continuano a cantare nel gruppo delle Verdi Note; altri cantano nel coro Vecchioni di Mariele, un'associazione a promozione sociale.\nGalassia dell'Antoniano.\nLa Galassia dell'Antoniano \u00e8 nata formalmente nel gennaio 2009 (in seguito allo scioglimento avvenuto nella notte tra il 31 dicembre 2008 e il 1\u00ba gennaio 2009 della \"Galassia di Chicco e Doretta\") per riunire i cori infantili e di voci bianche nati ispirandosi all'Antoniano, allo Zecchino d'Oro e, pi\u00f9 in particolare, al \"Piccolo Coro \"Mariele Ventre\" dell'Antoniano\".\nIl 4 marzo 2001 si sono riuniti a Gorgonzola otto Piccoli Cori che diedero vita al concerto dedicato a Mariele Ventre intitolato \"Dal cielo con amore\". Durante l'incontro questo gruppo (finora informale) di cori di voci bianche prese il nome di \"Galassia di Chicco e Doretta\".\nNel maggio 2001 la \"Galassia\" contava gi\u00e0 14 cori partecipanti.\nIl 22 giugno 2002 si svolse a Sassari la seconda edizione del concerto \"Dal cielo con amore\".\nNel novembre 2002 i cori erano passati a 23.\nDi grande importanza \u00e8 stato anche il 4\u00ba Raduno dei Cori della Galassia, manifestazione svoltasi a Caorle il 19 giugno 2004 organizzata dal Coro Arcobaleno di Caorle (diretto a quel tempo da Maria Fiorella Ventinelli e attualmente dalla cantante Maria Dal Rovere) in collaborazione con il Comune di Caorle, presentata da Cino Tortorella, che ha visto la presenza di ben 21 piccoli cori appartenenti alla Galassia per un totale di circa 750 bambini provenienti da tutta Italia.\nLa \"Galassia\" ha partecipato alla Chiusura del Giubileo, alla Festa della Mamma 2001, all\u2019\"Incontro Nazionale delle Famiglie con il Papa\" del 2001 - tutte occasioni trasmesse su Rai 1.\nIl 25 dicembre 2005 ha partecipato alla trasmissione \"Natale da Favola\" (che si svolge ogni anno negli studi dell'Antoniano), cantando \"Mariele chi \u00e8?\" insieme al \"Piccolo Coro \"Mariele Ventre\" dell'Antoniano\"."}
{"id": "94691", "revid": "547034", "url": "https://it.wikipedia.org/wiki?curid=94691", "title": "Limite di Eddington", "text": "In fisica, il limite di Eddington \u00e8 un limite naturale alla luminosit\u00e0 di un corpo sferico, come per esempio una stella, in equilibrio idrostatico tra la forza di gravit\u00e0 che agisce in senso attrattivo e la pressione di radiazione che tenderebbe a farlo espandere. \u00c8 chiamato cos\u00ec in onore del fisico britannico Arthur Eddington.\nSe la luminosit\u00e0 superasse il limite di Eddington, la pressione di radiazione sarebbe cos\u00ec forte da generare un forte vento stellare in grado di espellere il materiale dei suoi strati pi\u00f9 esterni. Il corpo tenderebbe quindi a dissolversi, il che provocherebbe una diminuzione della sua produzione di energia, e un riabbassamento della luminosit\u00e0 sotto del limite di Eddington.\nMolte stelle di grande massa hanno luminosit\u00e0 inferiori al limite di Eddington pur essendo caratterizzate da forti venti stellari, che quindi sono collegati a un'origine diversa. \nQuesta condizione vale solo per corpi \"stabili\". Una supernova va molto oltre il limite di Eddington, per il semplice fatto che la stella si sta autodistruggendo.\nFormulazione matematica.\nIl limite di Eddington \u00e8 una funzione della massa dell'oggetto, ed \u00e8 in genere espresso facendo riferimento alla massa e alla luminosit\u00e0 del Sole:\ndove\nne consegue che un oggetto con la stessa massa del Sole pu\u00f2 essere al massimo 33.000 volte pi\u00f9 luminoso della nostra stella. Tale luminosit\u00e0 sembra molto alta, ma stelle di massa non troppo maggiore (10 o 20 volte pi\u00f9 del Sole) arrivano piuttosto vicine al loro limite di Eddington. Oggetti compatti come buchi neri su cui si forma un disco di accrescimento possono arrivare al loro limite di Eddington molto facilmente."}
{"id": "94693", "revid": "9498", "url": "https://it.wikipedia.org/wiki?curid=94693", "title": "Teorema di incompletezza", "text": ""}
{"id": "94694", "revid": "33689", "url": "https://it.wikipedia.org/wiki?curid=94694", "title": "BBC Micro", "text": "Il BBC Micro (anche British Broadcasting Corporation Microcomputer System) \u00e8 un home computer progettato e costruito da Acorn Computers per la British Broadcasting Corporation (BBC) tra il 1981 e il 1994.\nNei primi anni ottanta, la BBC cre\u00f2 quello che divenne noto come il \"BBC Computer Literacy Project\" (progetto BBC per l'alfabetizzazione informatica). Questo progetto fu messo in atto in buona parte come risposta a un documentario estremamente influente della BBC, \"The Mighty Micro\", in cui il dott. Christopher Evans del National Physical Laboratory predisse l'avvento della rivoluzione informatica e l'impatto che avrebbe avuto sull'economia, sull'industria e sullo stile di vita nel Regno Unito.\nStoria.\nProgetto.\nLa BBC intendeva basare il suo progetto su un microcomputer in grado di svolgere diverse operazioni che sarebbero state descritte nella serie TV \"The Computer Programme\" (1981). La lista degli argomenti includeva programmazione, grafica, suono e musica, il Teletext, la gestione di periferiche esterne, l'intelligenza artificiale e cos\u00ec via. Dopo aver preso la decisione di mettere in commercio un computer col proprio marchio, la BBC mise a punto delle specifiche tecniche (piuttosto ambiziose per l'epoca) con cui propose un bando di gara.\nRicerca di collaborazioni.\nLa BBC discusse la questione con Sir Clive Sinclair, che tent\u00f2 di \"affibbiarle\" il poco fortunato Grundy NewBrain, le cui specifiche erano per\u00f2 ben lontane da quelle stabilite; l'offerta fu quindi rifiutata. La BBC si mise in contatto con diversi altri produttori di computer britannici, tra cui Dragon e Acorn.\nIl team Acorn stava lavorando su un aggiornamento dell'Acorn Atom. Noto col nome interno di Proton, disponeva di una grafica migliore e di una pi\u00f9 veloce CPU MOS 6512 a 2\u00a0MHz. In quel periodo il calcolatore era ancora in fase di prototipo, ma il team Acorn, che si basava in buona parte su studenti dell'Universit\u00e0 di Cambridge (come i leggendari Roger Wilson e Steve Furber), lavor\u00f2 giorno e notte per presentare alla BBC un esemplare funzionante di Proton. L'Acorn Proton non soltanto soddisfaceva le specifiche BBC, ma le superava in quasi ogni ambito: per questo era senza dubbio il vincitore.\nGiunse voce che la BBC, inizialmente, avesse rifiutato il Proton, sostenendo che esso non rappresentava correttamente la moderna era del computer. L'Acorn ribatt\u00e9 proponendo di nuovo il Proton, questa volta con i tasti funzione color arancio chiaro, senza altri cambiamenti: cos\u00ec modificato venne accettato.\nLancio sul mercato e successo.\nIl computer fu prodotto come BBC Micromputer all'inizio del 1982. Era molto popolare nel Regno Unito; cos\u00ec come per il Sinclair ZX Spectrum, prodotto pure in quel periodo, la domanda superava di molto l'offerta, e per qualche mese ci furono lunghi ritardi prima che i clienti ricevessero i prodotti che avevano ordinato. Un breve tentativo di vendita del computer negli Stati Uniti fall\u00ec, a causa principalmente del dominio della famiglia degli Apple II. Il successo del prodotto nel Regno Unito fu essenzialmente dovuto all'accoglienza favorevole come computer \"scolastico\"; la quasi maggioranza delle scuole inglesi utilizzavano BBC Micro per l'alfabetizzazione informatica e varie attivit\u00e0 con i computer.\nResearch Machines era stata, fino ad allora, un leader nel mercato dei computer scolastici in Inghilterra. Il BBC Micro fu anche un prodotto pi\u00f9 affidabile e durevole rispetto al Sinclair Spectrum, riuscendo a resistere a tutti i maltrattamenti degli scolari.\nIl Beeb, come venne presto chiamato dai suoi utenti, inizialmente usc\u00ec in due modelli; il \"Model A\" a \u00a3235, e il \"Model B\" a \u00a3335. L'Acorn prevedeva di vendere circa esemplari ma alla fine furono venduti oltre un milione di BBC Micro.\nCaratteristiche.\nIl Model A ha 16 kB di RAM; il Model B offre 32 kB di RAM e include varie interfacce aggiuntive di I/O: porte seriali e parallele, una porta I/O a 8 bit, quattro input analogici e un connettore per espansioni che permette di connettere hardware aggiuntivo. \u00c8 presente anche un'interfaccia detta \"Tube\" che permette di aggiungere un secondo processore; essa fu presto sfruttata da terze parti per vari prodotti, tra cui una scheda Z80 abbinata a un'unit\u00e0 a dischi che permette al BBC di eseguire programmi CP/M. Il linguaggio di programmazione usato \u00e8 il BBC BASIC.\nUna grande variet\u00e0 di periferiche aggiuntive ed espansioni furono disponibili, dato che il PC disponeva di floppy disk drive e di schede di rete Econet da aggiungere; c'erano anche connettori per l'aggiunta di ROM supplementare al sistema. Il BBC BASIC fornito con la ROM interna era in assoluto il pi\u00f9 sofisticato del periodo, ed era totalmente compatibile con gli scopi didattici; programmi avanzati potevano essere scritti senza dover perdersi nella giungla della programmazione in assembly (necessaria con molti computer concorrenti). Comunque, se si desiderava o bisognava fare programmazione in assembly, il BBC BASIC disponeva di un assemblatore incorporato.\nUna versione ridotta del BBC Micro, destinato pi\u00f9 al mercato domestico e ai giochi, fu Acorn Electron. Nel 1986, la Acorn segu\u00ec al model B il BBC Master, che offriva 128 kB di memoria e molti altri perfezionamenti che migliorarono l'originale del 1982.\nIl case \u00e8 stato progettato dal disegnatore industriale Allen Bothroyd della Cambridge Product Design Ltd.\nVideogiochi.\nNonostante i suoi obiettivi educativi, il BBC Micro fu molto utilizzato anche per il gioco.\nIn particolare il BBC ospit\u00f2 molte buone conversioni di videogiochi arcade, spesso cloni non ufficiali; ci\u00f2 era possibile grazie al processore e all'hardware grafico potenti (rispetto ai computer della sua generazione), nonostante mancasse la gestione hardware degli sprite.\nMolti sono anche i giochi originali, oppure varianti peculiari di temi gi\u00e0 noti, esclusivi del BBC Micro.\nAgli inizi della vita commerciale del BBC i videogiochi furono prodotti soprattutto dalla Acornsoft e gi\u00e0 da allora uscirono alcuni dei titoli pi\u00f9 notevoli. Acornsoft pubblic\u00f2 anche lo storico successo \"Elite\". La Micro Power (di Leeds) fu un altro produttore molto importante, ma infine la Superior Software divenne il principale editore per il BBC Micro.\nIn tutto i videogiochi conosciuti, usciti commercialmente per il sistema, sono circa 1900; in gran parte sono per il BBC Model B, meno per i modelli superiori e rari per il Model A. Molti giochi per Acorn Electron possono essere eseguiti anche sul BBC Micro; quelli del tutto incompatibili sono pochi, ma la maggior parte non vengono eseguiti alla velocit\u00e0 giusta.\nSecondo una selezione fatta dalla rivista \"Retro Gamer\", dieci dei pi\u00f9 grandi giochi per BBC Micro sono \"Repton\", \"Granny's Garden\", \"Imogen\", \"Cylon Attack\", \"Mr. Ee!\" (clone di \"Mr. Do!\"), \"Exile\", \"Citadel\", \"Planetoid\" (clone di \"Defender\"), \"Lords of Time\", \"Elite\"."}
{"id": "94699", "revid": "161718", "url": "https://it.wikipedia.org/wiki?curid=94699", "title": "Decimo Magno Ausonio", "text": "Biografia.\nNascita, studi e insegnamento.\nIl nonno materno Agricio, appartenente a un'antica famiglia del popolo degli Edui, aveva vissuto al tempo degli imperatori gallo-romani che da Postumo a Tetrico governarono la Gallia per un decennio. In quel periodo di torbidi, egli fu proscritto e dovette esiliarsi a Dax, dove visse esercitando l'astrologia e la magia. Il padre di Ausonio, Giulio Ausonio, era nato a Bazas ma viveva a Bordeaux, allora \"Burdigala\", dove esercitava l'arte medica. Grazie all'influenza del figlio sar\u00e0 nominato dall'imperatore Graziano prefetto d'Illiria. Mor\u00ec quasi novantenne, riferisce il figlio, dopo aver \u00abvisto realizzare tutto quel che volle\u00bb nella moderazione dei suoi desideri. La madre di Ausonio sembra essersi occupata esclusivamente della famiglia; di lui si occup\u00f2 anche la zia Aemilia Hilaria.\nAusonio nacque verso il 310, sotto Costantino, in un periodo di tranquillit\u00e0 politica dopo i lunghi conflitti per il potere. Cominci\u00f2 gli studi a Bordeaux, dove impar\u00f2 a leggere e a scrivere e apprese la storia dal maestro Stafilio e l'erudizione dai libri di Varrone. Ebbe sempre difficolt\u00e0 con il greco. Tredicenne, pass\u00f2 a Tolosa alla scuola dello zio materno Arborio, che era allora la gloria della sua famiglia, per impararvi la retorica e l'eloquenza..\nEsercit\u00f2 in primo tempo l'avvocatura, poi a trent'anni insegn\u00f2 retorica nella scuola che aveva frequentato nell'infanzia. Il suo allievo pi\u00f9 noto fu Ponzio Anicio Meropio Paolino, futuro vescovo di Nola, al quale indirizzer\u00e0 in tarda et\u00e0, dopo il 390, tre epistole in versi nelle quali sconsigli\u00f2 a Paolino di dedicarsi alla vita contemplativa.\nMaestro di Graziano e console.\nAusonio era considerato uno degli uomini pi\u00f9 dotti della sua epoca; cos\u00ec nel 365 d.C. l'imperatore Valentiniano I dopo trent'anni d'insegnamento lo chiam\u00f2 a Roma come precettore del figlio Graziano.\nPer riconoscenza verso il maestro, Graziano lo insign\u00ec dei pi\u00f9 alti titoli e dei maggiori onori.\nNel 379 infatti Ausonio divenne console con Quinto Clodio Ermogeniano Olibrio. Prese parte alla campagna militare contro gli Alamanni e ottenne come premio una giovane sueba chiamata Bissula, alla quale dedic\u00f2 successivamente un'opera poetica.\nIl ritorno a Burdigala.\nMorto Graziano nel 383, Ausonio torn\u00f2 a Burdigala, conducendo una vita appartata e dedicandosi agli studi. A questo periodo si fa risalire la sua conversione alla religione cristiana, secondo alcuni avvenuta invece durante il soggiorno a Treviri. Tuttavia questa conversione fu probabilmente solo un fatto superficiale e formale: radici troppo profonde avevano lasciato in lui la tradizione pagana della famiglia e l'eredit\u00e0 della tradizione classica che possedeva e cui era profondamente legato.\nMor\u00ec nella sua citt\u00e0 natale attorno al 395.\nOpere.\nIl poema \"Mosella\", minuzioso resoconto di viaggio in versi, \u00e8 considerato da molti il suo capolavoro, ma Ausonio scrisse anche molti epigrammi in memoria dei parenti defunti e epitaffi, come i \"Parentalia\". Scrisse inoltre un'orazione dedicata a Graziano, lettere in versi e in prosa che furono dirette e redatte da Paolino di Nola e diverse altre cose in diversi altri generi.\nTra le opere principali \"Mosella\", \"Parentalia\", \"Ordo urbium nobilium\", \"Efemeride\".\nUn saggio della sua tecnica \u00e8, in particolare, il \"Ludus septem sapientum\" (\"Il divertimento dei sette sapienti\"), in cui appare sulla scena un \"Ludius\" (buffone), che recita le massime pi\u00f9 note dei Sette Savi:\nStoria editoriale.\nL\"'editio princeps\", Venezia, Bartholomaeus Girardinus, 1472, \u00e8 incompleta perch\u00e9 us\u00f2 un manoscritto di classe Z, che rappresenta la pi\u00f9 breve delle selezioni sopravvissute e che omette brani autobiografici e storici. Le prime aggiunte furono fatte nel 1490, quando Ferrario incluse una versione incompleta di \"Ordo urbium nobilium\". Nel 1499 Ugoleto, che fu in grado di usare un manoscritto dalla pi\u00f9 ricca selezione Y, aggiunse per la prima volta tra le altre opere, la \"Mosella\" ed il \"Ludus septem sapientum\".\nLe edizioni successive in incunabolo uscirono rispettivamente negli anni: 1490 (Milano; curata da Giulio Emilio Ferrario e stampata da Uldericus Scinzenzeler), 1494, 1496 (Venezia; una seconda uscita di Ferrario riveduta da Hieronymus Avantius) e 1499 (Parma, di Taddeo Ugoleto)."}
{"id": "94700", "revid": "767487", "url": "https://it.wikipedia.org/wiki?curid=94700", "title": "Eone", "text": "L'eone \u00e8 un'unit\u00e0 geocronologica utilizzata in geologia. \u00c8 la categoria di rango superiore tra le suddivisioni della scala dei tempi geologici; la categoria di rango immediatamente inferiore \u00e8 l'era. Il limite tra un eone e il successivo viene posto in corrispondenza di un cambiamento fondamentale nella storia degli organismi viventi.\nGli eoni nella storia della Terra sono quattro: (dal pi\u00f9 recente al pi\u00f9 antico)\nSolo l'eone Adeano, formalizzato solo recentemente nella scala dei tempi geologici, non \u00e8 suddiviso in ere (si veda \"Perch\u00e9 l'Adeano non \u00e8 diviso in ere\" per una giustificazione approfondita). Inoltre, prima della sua formalizzazione si era soliti utilizzare il termine Precambriano per definire collettivamente gli eoni precedenti al Fanerozoico (il cui primo periodo \u00e8 appunto il Cambriano).\nUn eone rappresenta il tempo trascorso durante la formazione delle rocce che costituiscono l'eonotema corrispondente. Un eone \u00e8 normalmente diviso, al suo interno, in numerose ere."}
{"id": "94701", "revid": "1249613", "url": "https://it.wikipedia.org/wiki?curid=94701", "title": "Ausonio (fisica)", "text": "Ausonio (simbolo chimico Ao ) era il nome assegnato all'elemento con numero atomico 93, ora noto come nettunio. Prende il nome da un nome greco dell'Italia, Ausonia ed \u00e8 il nome che Enrico Fermi e la sua \u00e9quipe dell'istituto di Via Panisperna diedero all'elemento che avevano generato attraverso il bombardamento di un campione di uranio con neutroni.\nNel 1934, in seguito all'annuncio di Ir\u00e8ne Joliot-Curie e Fr\u00e9d\u00e9ric Joliot della scoperta di nuovi radioisotopi ottenuti bombardando nuclidi di elementi leggeri con raggi \u03b1, Fermi intu\u00ec che i neutroni avrebbero potuto essere proiettili ancor pi\u00f9 efficienti, in quanto privi di carica non sarebbero stati respinti dal campo elettrico del nucleo bersagliato. Nell'arco di pochi mesi Fermi e il suo gruppo di lavoro irradiarono sistematicamente una sessantina di elementi, partendo dai pi\u00f9 leggeri, scoprendo almeno quaranta radionuclidi.\nAl termine della primavera giunsero ad irradiare gli elementi pi\u00f9 pesanti, tra cui l'uranio, che essendo gi\u00e0 naturalmente radioattivo rese difficoltosa l'identificazione dei radionucludi generati dal bombardamento. Avendo osservato emissione di radiazione \u03b2 e avendo escluso che provenisse da nuclidi degli elementi di numero atomico compreso tra 86 e 92 avanzarono l'ipotesi di aver scoperto gli elementi di numero atomico 93 e 94 a cui diedero i nomi rispettivamente di ausonio ed esperio (rispettivamente da Ausonia e Esperia, antichi nomi dell'Italia).\nFino ad allora le reazioni di trasmutazione nucleare avevano dato luogo a prodotti che non si discostavano di pi\u00f9 di uno o due unit\u00e0 di numero atomico dai nuclidi di partenza bombardati. L'ipotesi che si potessero generare attraverso bombardamento neutronico dell'uranio isotopi di elementi con numero atomico significativamente inferiore a 92, avanzata nel corso di quell'anno da Ida Noddack, fu accolta con estremo scetticismo e accantonata.\nL'ipotesi della scoperta dell'ausonio e dell'esperio fu annunciata il 4 giugno 1934 dal senatore Orso Mario Corbino in un convegno ufficiale dell'Accademia dei Lincei, nei giorni seguenti la stampa fascista diede notevole risalto all'ipotetica scoperta, che attrasse l'attenzione dei mezzi di comunicazione mondiali e non solo quelli prettamente scientifici. Fermi fu infastidito dal prematuro annuncio e temette che la sua reputazione ne risultasse intaccata.\nNegli anni seguenti le ricerche sul bombardamento neutronico dell'uranio furono portate avanti in diversi laboratori europei, oltre al gruppo di Fermi, i pi\u00f9 attivi furono Irene Joliot-Curie e Paul Savitch a Parigi e soprattutto Otto Hahn, Lise Meitner e Fritz Strassmann al \"Kaiser Wilhelm Institute\" di Berlino. Questi al termine del 1938 riconobbero nei prodotti del bombardamento radionuclidi di bario, stronzio, kripton e rubidio. Successivi esperimenti, svolti in tutto il mondo, confermarono che il bombardamento neutronico degli atomi di uranio pu\u00f2 dar luogo a fissione nucleare.\nNonostante molto probabilmente nell'esperimento originario di Fermi si fossero effettivamente prodotte tracce di nuclidi degli elementi 93 e 94, la quasi totalit\u00e0 della radioattivit\u00e0 indotta era dovuta ai frammenti dei prodotti di fissione. Quegli elementi furono preparati e identificati in modo inequivocabile solo nel 1940 nel Lawrence Berkeley National Laboratory dell'Universit\u00e0 della California, sfruttando un ciclotrone. Vennero chiamati nettunio e plutonio."}
{"id": "94703", "revid": "106908", "url": "https://it.wikipedia.org/wiki?curid=94703", "title": "Vals", "text": ""}
{"id": "94707", "revid": "466539", "url": "https://it.wikipedia.org/wiki?curid=94707", "title": "Odocoileus hemionus", "text": "Il cervo mulo (\"Odocoileus hemionus\", ()) \u00e8 un cervo che abita nella porzione occidentale del Nordamerica. Prende il nome dalla conformazione delle orecchie che somigliano a quelle di un mulo.\nSuo stretto parente \u00e8 il cervo dalla coda bianca. Le due specie condividono lo stesso habitat naturale e possono essere confuse. La differenza principale \u00e8 il colore nero della punta della coda del cervo mulo. Un'altra sottile differenza \u00e8 la crescita biforcata dei palchi del Cervo mulo mentre quelli del cervo dalla coda bianca crescono con un aggetto pi\u00f9 marcatamente frontale. I cervi mulo tendono a essere leggermente pi\u00f9 grandi. I suoi nemici naturali sono il lupo, il grizzly, il coyote, il puma e il baribal.\nSottospecie.\nAlcuni studiosi considerano l\"O. h. crooki\" come un sinonimo senior dell\"O. h. eremicus\", ma si tratta di un ibrido tra il cervo mulo e il cervo dalla coda bianca e l'assegnazione come \"O. h. crooki\" non \u00e8 pertanto valida. Anche la validit\u00e0 dell\"O. h. inyoensis\" \u00e8 stata messa in discussione, mentre le due varianti insulari \"O. h. cerrosensis\" e \"O. h. sheldoni\" potrebbero esseri sinonimi di \"O. h. eremicus\" o \"O. h. peninsulae\".\nLa terza edizione del \"Mammal Species of the World\" riporta le seguenti dieci sottospecie:"}
{"id": "94710", "revid": "62748", "url": "https://it.wikipedia.org/wiki?curid=94710", "title": "Campionato francese di calcio", "text": "Il campionato francese di calcio (structure pyramidale des ligues de football en France) \u00e8 posto sotto l'egida della F\u00e9d\u00e9ration Fran\u00e7aise de Football (FFF) e si suddivide in varie categorie legate tra loro in modo gerarchico. La massima divisione del calcio in Francia \u00e8 la Ligue 1 (fino al 2002 denominata \"Premi\u00e8re Division\" o \"Division 1\"), che comprende 20 squadre professionistiche.\nStruttura.\nIl campionato di calcio in Francia \u00e8 articolato in questi livelli:\nLigue 1.\n\u00c8 organizzata dalla \"LFP\" ed \u00e8 formata da 20 squadre. Chi si classifica al primo posto diventa \"Campione di Francia\" e con la seconda classificata accede alla Fase a gironi della UEFA Champions League; la terza in classifica disputer\u00e0 invece gli spareggi (Percorso Piazzate) della massima competizione continentale. La quarta insieme alla vincitrice della Coppa di Francia ha accesso alla UEFA Europa League, solo la vincitrice della Coppa di Francia partendo per\u00f2 direttamente dalla fase a gironi, mentre infine la quinta (o la sesta se la vincitrice della coppa rientra entro questa posizione) giocher\u00e0 la UEFA Europa Conference League. Le ultime tre squadre classificate retrocedono in Ligue 2.\nLigue 2.\n\u00c8 il secondo campionato in ordine di importanza in Francia e, come il torneo superiore, \u00e8 organizzato dalla \"Ligue de Football Professionnel\" ed \u00e8 formato da 20 squadre. Le prime tre squadre classificate sono promosse in Ligue 1 mentre le ultime tre retrocedono nel National.\nChampionnat National.\nIl campionato \u00e8 nato nel 1993 in sostituzione della vecchia \"Division 3\" ed \u00e8 formato da 18 squadre\".\" Ha un\u2019esplicita natura semiprofessionistica. \u00c8 il massimo livello a cui possono partecipare le squadre dilettanti, ossia le societ\u00e0 che non possiedono lo status professionistico. Le societ\u00e0 retrocesse dalla Ligue 2 possono mantenere lo status professionistico per due anni dopo la discesa salvo deroghe che aumentano questo periodo.\nLe prime tre squadre classificate vengono promosse in Ligue 2 mentre retrocedono nel CFA (il Campionato Francese Dilettanti) le ultime quattro.\nChampionnat France Amateur - CFA.\nCostituisce il quarto livello del calcio francese. Vi partecipano le squadre dilettantistiche e le migliori squadre \"riserve\" delle societ\u00e0 professionistiche che per\u00f2 non possono essere promosse nella categoria superiore poich\u00e9 il CFA \u00e8 la massima divisione cui \u00e8 consentito loro di partecipare.\nIl campionato \u00e8 suddiviso in 4 gironi da 16 squadre ciascuno. La migliore squadra dilettantistica classificata in ogni girone \u00e8 promossa nel National mentre, senza distinzione tra dilettanti e riserve, le ultime tre classificate retrocedono nel CFA 2.\nContrariamente alle prime tre divisioni, che assegnano 3 punti per la vittoria e 1 per il pareggio, in questa competizione ed in quelle sottostanti ad essa, la vittoria vale 4 punti, il pareggio 2, la sconfitta 1. Inoltre in casi (seppur rari) di sanzioni disciplinari o rinunce, non viene attribuito nessun punto.\nChampionnat France Amateur 2 - CFA 2.\nEquivale al quinto livello del calcio in Francia. Vi partecipano le squadre dilettantistiche e le squadre \"riserve\" delle societ\u00e0 professionistiche.\nIl torneo \u00e8 suddiviso in 12 gironi da 14 squadre ciascuno, distribuite secondo le Regioni della Francia continentale. Senza distinzione tra dilettanti e riserve, in ciascun girone la prima classificata \u00e8 promossa nel CFA mentre le peggiori retrocedono nelle \"Divisioni regionali\", dove il campionato di vertice in genere viene chiamato \"Division d'Honneur\" (DH).\nLigues r\u00e9gionales.\nCostituisce il livello regionale del calcio francese diviso in 13 leghe regionali.\nIl campionato di vertice \u00e8 in genere chiamato \"Division d'Honneur\" (DH) sotto il quale si trovano altri tre livelli.\nCampionati/Leghe DOM e TOM.\nCi sono 4 leghe dei dipartimenti francesi d'oltremare (DOM) e dei territori francesi d'oltremare (TOM). Le squadre di queste leghe, anche se formalmente appartenenti alle Ligues r\u00e9gionales, non hanno la possibilit\u00e0 di salire di livello (esempio di giocare nella Ligue 1) in quanto tali leghe costituiscono a tutti gli effetti dei campionati nazionali/locali. Le squadre di queste leghe hanno invece la possibilit\u00e0 di giocare in Coppa di Francia, e in altre competizioni in base agli accordi tra la Fifa e la Federazione Francese di Calcio.\nDistricts d\u00e9partementaux de football.\nIl campionato dei distretti rappresenta il livello pi\u00f9 basso del calcio in Francia, \u00e8 costituito da 95 dipartimenti e ha carattere provinciale e interprovinciale.\nNon esiste una uniformit\u00e0 nel nome dei campionati. In genere il campionato di vertice di questo livello \u00e8 chiamato \"Eccellenza\" mentre scendendo di categoria si trovano i campionati di \"Prima divisione\", \"Seconda divisione\", \"Terza divisione\" e cos\u00ec via.\nLe ultime dell'ultima divisione dei distretti non possono retrocedere pi\u00f9 in basso.\nStoria.\nLa prima assegnazione del titolo nazionale risale al 1894, anche se un vero e proprio campionato nazionale ha avuto origine nel 1932 dopo vari tentativi. Il campionato 1932-33 si disput\u00f2 con due gironi a 10 squadre, mentre dalla stagione successiva si pass\u00f2 a 14 squadre, diventate 16 nel 1934-35.\nDurante la seconda guerra mondiale si giocarono campionati in forma ridotta, con la suddivisione delle squadre in gironi su base geografica. Si torn\u00f2 a giocare su girone unico, a 18 squadre per la Ligue 1, dal campionato 1945-46. Fra il 1958 e il 1963 si gioc\u00f2 a 20 squadre e ancora fra il 1965 e il 1968. Dopo due stagioni a 18 squadre, torn\u00f2 alle ormai tradizionali 20 a partire dal 1970 per quasi trent'anni, fino al 1997. Dopo altre 5 stagioni a 18 squadre, dal 2002-2003 si ritorn\u00f2 alle 20.\nNascita del calcio professionistico.\nIl calcio francese resiste al professionismo fino al 1932. Prima di allora esistevano le cosiddette \"Division d'Honneur\" (DH), campionati regionali nati spesso per volere dei club che acquistano ben presto un grande fascino consentendo la nascita delle rivalit\u00e0 locali.\nL'unica competizione a carattere nazionale era la Coppa di Francia, nata nel 1917.\nI fondatori del professionismo in Francia sono Georges Bayrou, Emmanuel Gambardella e Gabriel Hanot. Questo inesorabile passaggio porta ad un assottigliamento delle squadre capaci di sostenere notevoli spese. La pratica di remunerare i giocatori con piccoli rimborsi trovando loro un'occupazione resta dunque appannaggio dei club dilettantistici.\nFormalmente il quadro legale delle societ\u00e0 professionistiche non cambia. Si differenziano essenzialmente per l'autorizzazione della Federazione a stipendiare i calciatori.\nCon il passaggio al professionismo, il campionato assume un carattere nazionale, mentre le leghe regionali perdono il loro prestigio."}
{"id": "94711", "revid": "1610933", "url": "https://it.wikipedia.org/wiki?curid=94711", "title": "Cervo mulo", "text": ""}
{"id": "94715", "revid": "767487", "url": "https://it.wikipedia.org/wiki?curid=94715", "title": "Odocoileus hemionus columbianus", "text": "Il cervo dalla coda nera \u00e8 un cervo che vive nella porzione occidentale del Nordamerica. \u00c8 classificato come una sottospecie del cervo mulo, come testimoniato dal suo nome scientifico (\"Odocoileus hemionus columbianus\"). Tuttavia, questa classificazione non \u00e8 universalmente condivisa e c'\u00e8 chi lo ritiene una specie a s\u00e9 stante."}
{"id": "94716", "revid": "767487", "url": "https://it.wikipedia.org/wiki?curid=94716", "title": "Charlot inserviente di banca", "text": "Charlot inserviente di banca (\"The Bank\"), conosciuto anche come Charlot in banca, \u00e8 un film interpretato e diretto da Charlie Chaplin; fu proiettato la prima volta il 9 agosto 1915.\nTrama.\nL'ingresso deciso e impeccabile in banca dell'omino buffo sorprende e il vederlo armeggiare con piglio sicuro tra le serrature e combinazioni del caveau nel sotterraneo ci sospende increduli fino all'apertura del massiccio sportello e alla rivelazione della vera identit\u00e0 del personaggio quando ne uscir\u00e0 con una scopa, un secchio e l'uniforme da inserviente depositatevi.\nNello sbrigare l'attivit\u00e0 giornaliera di pulizia e riordino degli uffici della banca, coltiva il sogno d'amore per la bella segretaria del direttore che invece spasima per il bel cassiere. Charlot le scrive una lettera d'amore accompagnata da un omaggio floreale che lascer\u00e0 sulla scrivania di lei nascondendosi nell'adiacente ufficio per spiarne la reazione. Che sar\u00e0 drammatica per l'omino che vede gettare i suoi fiori nel cestino e la lettera fatta a pezzettini; sul suo volto si dipinge lentamente la maschera tragica della disillusione, malinconicamente si abbandona ai pensieri\u2026quando viene richiamato dalle grida di lei aggredita da malintenzionati determinati a impadronirsi dei tesori custoditi nel caveau per cui la immobilizzeranno dopo la fuga del bel cassiere con cui si apprestava ad entrare nel forziere interrotti dall'irruzione dei malviventi, che non avevano, per\u00f2, fatto i conti con Charlot che con spregio del pericolo interviene sventando la rapina e liberando l'amata.\nI ringraziamenti del direttore e della segretaria non sollevano il morale dell'omino che malinconico si allontana stringendo al petto i fiori gettati dalla ragazza nel cestino che per\u00f2 lo raggiunge e fissandolo teneramente negli occhi china il capo sulla spalla di lui che allora la stringe a s\u00e9 con forza, ma\u2026tristemente il suo bacio si poser\u00e0 non sulle morbide labbra dell'amata ma sulla fredda e secca scopa che stringe tra le mani risvegliandosi dal sogno ingannevole e riprendendosi nella malinconica realt\u00e0 dell'omino solo.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine di 25 minuti - usc\u00ec nelle sale cinematografiche USA il 9 agosto 1915."}
{"id": "94718", "revid": "7087", "url": "https://it.wikipedia.org/wiki?curid=94718", "title": "Charlot in banca", "text": ""}
{"id": "94721", "revid": "1610933", "url": "https://it.wikipedia.org/wiki?curid=94721", "title": "Cervo dalla coda nera", "text": ""}
{"id": "94723", "revid": "1091825", "url": "https://it.wikipedia.org/wiki?curid=94723", "title": "Direct Memory Access", "text": "In informatica il DMA (Direct Memory Access, \"accesso diretto alla memoria\") di un computer \u00e8 quel meccanismo che permette ad altri sottosistemi, quali ad esempio le periferiche, di accedere direttamente alla memoria interna per scambiare dati, in lettura e/o scrittura, senza coinvolgere l'unit\u00e0 di controllo (CPU) per ogni byte trasferito tramite l'usuale meccanismo dell'interrupt e la successiva richiesta dell'operazione desiderata, ma generando un singolo interrupt per blocco trasferito.\nDescrizione.\nIl DMA, tramite il controllore di accesso diretto (DMAC), ha quindi il compito di gestire i dati passanti nel BUS permettendo a periferiche che lavorano a velocit\u00e0 diverse di comunicare senza assoggettare la CPU a un enorme carico di interrupt che ne interromperebbero continuamente il rispettivo ciclo di elaborazione.\nIl DMA \u00e8 usato da molti sistemi hardware come controller di unit\u00e0 a disco, schede grafiche, schede di rete e schede audio.\nEssenzialmente, in un trasferimento DMA un blocco di memoria viene copiato da una periferica a un'altra. Il distacco del bus dati dal processore per assegnarlo al controllo del DMA, che questi utilizza per il trasferimento dei dati tra le due periferiche, avviene tramite dei \"bus switches\" su richiesta del DMAC. La CPU si limita a dare avvio al trasferimento rilasciando il bus dati, mentre il trasferimento vero e proprio \u00e8 svolto dal \"controller DMA\" (DMAC). Un caso tipico \u00e8 lo spostamento di un blocco di memoria da unit\u00e0 di memoria esterna alla memoria principale. Se questa operazione, come avviene grazie al DMA, non blocca il processore, esso pu\u00f2 continuare a svolgere altre operazioni.\nIl DMA gestisce i trasferimenti tra CPU e periferiche tramite l'utilizzo di diverse linee (Acknowledge, richiesta, controllo) e dei due registri DC (Data Counter) e IOAR (Input/Output Address Register). Nel momento in cui la CPU necessita di dati presenti in memoria carica in IOAR l'indirizzo dal quale iniziare l'operazione e in DC il numero di dati consecutivi da trattare, informando il DMA su un ulteriore bit se si tratta di un'operazione di lettura o scrittura. A questo punto il DMA invia la richiesta alla periferica e nel momento in cui riceve il segnale di acknowledge inizia il trasferimento. Ad ogni passo viene incrementato IOAR e decrementato DC finch\u00e9 DC non \u00e8 uguale a 0.\nIl trasferimento tra DMA e I/O pu\u00f2 avvenire in diversi modi:\nLa tecnica del DMA \"scatter-gather\" permette il trasferimento di dati verso pi\u00f9 regioni di memoria nel corso di una singola transazione DMA. Il risultato \u00e8 equivalente a quello che si avrebbe con una catena di normali richieste DMA, ma in questo modo si alleggerisce ulteriormente la CPU da interrupt e operazioni di copia di dati.\nLa acronimo DMREQ sta per \"DMA REQuest\" (richiesta di DMA). L'acronimo DMACK sta per \"DMA ACKnowledgement\" (accettazione di DMA).\nFunzionamento.\nIl chip DMA ha al suo interno almeno quattro registri accessibili dal software in esecuzione nella CPU:\nQuindi per trasferire un blocco di 32 byte dall'indirizzo di memoria 100 al terminale (sia questo il dispositivo 4) la CPU scrive i numeri 100, 32 e 4 nei primi tre registri DMA, pi\u00f9 il codice per la scrittura (in questo caso supponiamo essere 1) nel quarto registro. A questo punto li DMA effettua una richiesta di bus per leggere il byte 100 dalla memoria, analogamente a come farebbe la CPU. Una volta ottenuto il byte, il controllore DMA effettuerebbe una richiesta di I/O al dispositivo 4 finalizzata alla scrittura del byte. Dopo il completamento di queste operazioni, il controllore DMA incrementa di 1 il suo registro d'indirizzo e decrementa di 1 il suo registro contatore. Se il registro contatore \u00e8 ancora positivo, si prosegue con la lettura di memoria di un altro byte e con la relativa scrittura nel dispositivo.\nInfine quando il contatore si azzera, il controllore DMA smette di trasferire dati e manda un impulso sulla linea di interrupt collegata al chip della CPU. In presenza di DMA, la CPU deve solo inizializzare pochi registri, dopo di che \u00e8 libera di svolgere altri compiti fino al completamento del trasferimento, segnalato da un interrupt proveniente dal controllore DMA. Alcuni controllori DMA dispongono di due, tre o pi\u00f9 insiemi di registri per controllare trasferimenti simultanei. \nAnche se con il DMA la CPU viene sollevata dal carico pesante dell'I/O, il procedimento non \u00e8 del tutto gratuito. Se un dispositivo ad alta velocit\u00e0, come per esempio un disco, \u00e8 in fase di trasferimento controllato dal DMA, ci vorranno molti cicli di bus per gli accessi alla memoria e al dispositivo. Durante questi cicli la CPU deve restare in attesa (il DMA ha una priorit\u00e0 di bus sempre maggiore di quella della CPU, perch\u00e9 i dispositivi di I/O difficilmente tollerano ritardi). Il fenomeno che si verifica quando il controllore DMA sottrae cicli di bus alla CPU si dice appropriazione di cicli (\"cycle stealing\", \"furto di cicli\"). Nientemeno il guadagno che si ottiene nel non dover gestire un interrupt per byte (o per parola) ripaga largamente del danno causato dall'appropriazione di cicli."}
{"id": "94726", "revid": "124941388", "url": "https://it.wikipedia.org/wiki?curid=94726", "title": "Bauen", "text": "Bauen (toponimo tedesco) era un comune svizzero di 164 abitanti del Canton Uri. Dal 2021 \u00e8 fuso con Seedorf.\nGeografia fisica.\nBauen si affaccia sul lago dei Quattro Cantoni.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "94728", "revid": "119706800", "url": "https://it.wikipedia.org/wiki?curid=94728", "title": "Sisikon", "text": "Sisikon (toponimo tedesco) \u00e8 un comune svizzero di 373 abitanti del Canton Uri.\nGeografia fisica.\nSisikon si affaccia sul lago dei Quattro Cantoni.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "94729", "revid": "125654776", "url": "https://it.wikipedia.org/wiki?curid=94729", "title": "Bandiera della Liberia", "text": "La bandiera della Liberia, adottata nel 1847, ha una stretta somiglianza con la bandiera statunitense, e mostra le origini della nazione, fondata da ex schiavi americani. La bandiera liberiana ha un disegno a undici strisce orizzontali rosse e bianche alternate (la prima dall'alto \u00e8 rossa) con un quadrato blu recante una stella bianca a cinque punte nell'angolo in alto a sinistra.\nLe undici strisce rappresentano i firmatari della Dichiarazione d'indipendenza della Liberia, il rosso e il bianco simboleggiano coraggio ed eccellenza morale. La stella bianca rappresenta la libert\u00e0 concessa agli ex-schiavi, indice anche dell'essere l'unica nazione africana indipendente sin dal tempo della sua fondazione, mentre il quadrato blu rappresenta il continente africano.\nLa bandiera viene issata da molte navi in tutto il mondo, poich\u00e9 la Liberia offre la possibilit\u00e0 di registrarle sotto la sua insegna evitando alle compagnie di navigazione le tasse e le restrizioni applicate da altre nazioni.\nSi stima che circa 1.600 navi issino la bandiera liberiana come bandiera di comodo; ci\u00f2 fa affluire nelle casse dello Stato gran parte delle sue entrate."}
{"id": "94731", "revid": "1632387", "url": "https://it.wikipedia.org/wiki?curid=94731", "title": "Elaphurus davidianus", "text": "Il cervo di Padre David o cervo milu (Elaphurus davidianus, ) \u00e8 un mammifero della famiglia Cervidae originario delle zone subtropicali acquitrinose cinesi, estinto in natura da circa 8 secoli. \nDescrizione.\nIl cervo di Padre David ha una coda lunga, grandi zoccoli e palchi ramificati in modo molto particolare, la prima punta, spesso pi\u00f9 lunga dell'asta principale, si protrae all'indietro, contrariamente a quella degli altri cervidi.\nIl nome cinese di questo cervide (\u9e8b\u9e7f, in pinyin s\u00ec b\u00fa xi\u00e0ng) si traduce con \u00ab\"le quattro diversit\u00e0\"\u00bb perch\u00e9 si diceva che questi animali avessero le corna di un cervo, il collo di un cammello, le zampe di una mucca e la coda di un asino. Ha la coda pi\u00f9 lunga tra tutti i cervidi. D'estate gli esemplari adulti hanno un mantello color rosso acceso con una striscia dorsale scura. D'inverno invece prevale una colorazione di un tono grigio chiaro. I giovani sono maculati.\nIl peso dell'esemplare adulto pu\u00f2 raggiungere 150-200\u00a0kg. La vita dura fino a 23 anni.\nBiologia.\nHa abitudini semiacquatiche ed \u00e8 un abile nuotatore.\nSi nutre sia di erba che di piante acquatiche. \nDopo una gestazione della durata di nove mesi, la femmina d\u00e0 alla luce uno o due piccoli i quali raggiungono la maturit\u00e0 a circa 14 mesi. \nStoria.\nNel XIX secolo gli europei scoprirono questi animali grazie a Padre Armand David, un missionario francese che operava in Cina. In quegli anni, l'unica piccola mandria sopravvissuta si trovava nel parco imperiale di Pechino. Padre David riusc\u00ec a far arrivare in Europa alcuni reperti (pelli e trofei) grazie ai quali il milu fu classificato. Successivamente alcuni esemplari vivi furono inviati in vari paesi europei. A causa di una esondazione prima, che caus\u00f2 una fuga di animali, poi mangiati dalla popolazione in difficolt\u00e0, e poi delle truppe europee e giapponesi che durante la rivolta dei Boxer fecero carne da macello degli esemplari sopravvissuti, il cervo di Padre David si estinse nella sua terra natale.\nConservazione.\nAttualmente l'intera popolazione di cervi milu discende da 18 esemplari, l'intero numero di animali presenti in Europa, che vennero raggruppati nel parco dell'abbazia di Woburn Abbey, dove, unico in Europa, il duca di Bedford era riuscito a riprodurre questo cervo. Nel 1986, 39 cervi furono reintrodotti in Cina, nella riserva di Dafeng. Attualmente, gli esemplari censiti sarebbero circa 2000, 500 dei quali in Cina.\nDal punto di vista genetico, la specie non sembra soffrire il cosiddetto collo di bottiglia tipico delle specie animali con pochi esemplari sopravvissuti.\nLa specie \u00e8 relativamente comune negli zoo e in alcune riserve di caccia, in Europa, Stati Uniti e Sud America \u00e8 addirittura cacciata, seppure con abbattimenti strettamente gestiti e limitati."}
{"id": "94734", "revid": "104458", "url": "https://it.wikipedia.org/wiki?curid=94734", "title": "Morschach", "text": "Morschach (toponimo tedesco) \u00e8 un comune svizzero di 1\u00a0120 abitanti del Canton Svitto, nel distretto di Svitto; si affaccia sul lago dei Quattro Cantoni. La frazione Stoos \u00e8 una rilevante stazione sciistica."}
{"id": "94735", "revid": "290948", "url": "https://it.wikipedia.org/wiki?curid=94735", "title": "Picometro", "text": ""}
{"id": "94736", "revid": "1610933", "url": "https://it.wikipedia.org/wiki?curid=94736", "title": "Cervo di padre David", "text": ""}
{"id": "94738", "revid": "1610933", "url": "https://it.wikipedia.org/wiki?curid=94738", "title": "Cervo milu", "text": ""}
{"id": "94739", "revid": "2112505", "url": "https://it.wikipedia.org/wiki?curid=94739", "title": "Pietro Bembo", "text": "Appartenente a una nobile famiglia veneziana, fin dalla giovent\u00f9 Pietro Bembo ebbe modo di costruirsi una solida formazione e reputazione letteraria grazie ai contatti con l'ambiente paterno e, in seguito, all'amicizia con Ludovico Ariosto e alla consulenza per Aldo Manuzio. Il suo merito principale fu quello di contribuire potentemente alla \u00abcodificazione dell'italiano scritto\u00bb, uniformato al modello boccacciano, nell'opera che pi\u00f9 di tutte lo ha reso famoso, \u00abla grammatica pi\u00f9 importante dell'intera storia dell'italiano\u00bb, ossia le \"Prose nelle quali si ragiona della volgar lingua\" (1525). Parimenti decisivo fu il suo ruolo nella diffusione in tutta Europa del modello poetico petrarchista. Nominato cardinale nel 1539 da papa Paolo III, mor\u00ec a Roma nel 1547.\nBiografia.\nOrigini e formazione.\nPietro Bembo nacque a Venezia il 20 maggio 1470 dall'antica famiglia patrizia dei Bembo. I genitori erano Bernardo, importante uomo politico e lui stesso umanista, ed Elena Marcello . La famiglia era impegnata attivamente nei traffici commerciali e nella produzione della ricchezza di Venezia, che alla nascita di Pietro stava vivendo una vera \u00abet\u00e0 dell'oro\u00bb: aveva infatti sedi a Costantinopoli, a Lione, a Bruges, a Damasco e a Palermo. Inoltre, i Bembo si erano sempre distinti nel servizio allo Stato: Bernardo Bembo continu\u00f2 ad occuparsi della cosa pubblica sino all'et\u00e0 di 80 anni. In questo contesto, Pietro nel 1478 segu\u00ec il padre, senatore della Serenissima, a Firenze, dove conobbe Lorenzo il Magnifico e impar\u00f2 ad apprezzare il toscano, che avrebbe preferito alla lingua della sua citt\u00e0 natale per tutta la vita. Nel decennio successivo, fu a Roma alla corte di Innocenzo VIII (1488) e poi a Bergamo, dove il padre fu nominato dalla Serenissima podest\u00e0. Rientrato a Venezia col genitore, non intraprese la carriera politica, preferendo dedicarsi a quella puramente letteraria. Dal momento che desiderava conoscere il greco antico, dal 1492 al 1494 studi\u00f2 l'ellenico a Messina con il famoso ellenista Costantino Lascaris. Vi si rec\u00f2 con l'amico e condiscepolo Angelo Gabriel, e arrivarono a Messina il 4 maggio 1492. Rest\u00f2 per sempre memore del suo soggiorno siciliano, di cui gli rinnovavano il ricordo la corrispondenza con letterati messinesi, fra i quali il Maurolico, e la presenza del fedelissimo amico e segretario Cola Bruno, che lo segu\u00ec a Venezia e gli stette vicino per tutta la vita.\nL'esordio letterario: il \"De Aetna\".\nRitornato a Venezia, collabor\u00f2 attivamente con il tipografo Aldo Manuzio, inserendosi fin dall'inizio nel suo programma editoriale con la pubblicazione il 28 febbraio 1495 della prima aldina, la grammatica greca di Costantino Lascaris (intitolata \"Erotemata\"), che egli e il suo compagno Angelo Gabriel avevano portato da Messina. Il suo esordio letterario avvenne con l'edizione, stampata dallo stesso Manuzio nel febbraio 1496, del dialogo latino \"De Aetna ad Angelum Chabrielem liber\", dove raccont\u00f2 del suo soggiorno siciliano e della sua ascensione sull'Etna, intercalando il dialogo tra lui ed il padre Bernardo di dotte citazioni tratte dalla letteratura greca e latina.\nIl soggiorno a Ferrara e \"Gli Asolani\".\nPietro Bembo, successivamente, si laure\u00f2 all'Universit\u00e0 degli Studi di Padova, ove entr\u00f2 in contatto con la filosofia aristotelica allora dominante in quell'ateneo. Il padre Bernardo, nel frattempo, fu nominato \"vicedomino\", ossia ambasciatore ufficiale della Serenissima, a Ferrara, la capitale del ducato omonimo che allora gli Este avevano trasformato in un importante centro letterario e musicale. Nei due anni (1497-1499) in cui rimase assieme al genitore nella citt\u00e0 emiliana, il giovane Bembo incontr\u00f2 Ludovico Ariosto, col quale strinse profonda amicizia, continu\u00f2 i suoi studi in latino con l'umanista Niccol\u00f2 Leoniceno e inizi\u00f2 ad elaborare \"Gli Asolani\", che port\u00f2 a termine nel 1505 e furono stampati con i tipi del Manuzio. Quest'opera giovanile, incentrata sull'amenit\u00e0 cortigianesca della disquisizione d'amore da parte di una compagnia di giovani, \u00absi ispira all'elegante conversazione della brigata del \"Decameron\"\u00bb, che il Bembo dimostra gi\u00e0 di eleggere quale modello di prosa.\nTra Venezia e Ferrara.\nNel 1499 Pietro fu costretto dal padre a rientrare a Venezia, a causa dei cambiamenti della politica internazionale sconvolta dall'inizio delle guerre d'Italia contro francesi e spagnoli. Durante la permanenza in patria, Bembo cur\u00f2 nel 1501 l'edizione de \"Le cose volgari\" (ossia dei \"Rerum Vulgarium Fragmenta\" e dei \"Triumphi\") di Petrarca e nel 1502 l'edizione de \"Le terze rime\" (ossia della \"Divina Commedia\") di Dante: per la prima volta due autori in lingua volgare divennero oggetto di studi filologici, fino ad allora riservati esclusivamente ai classici antichi. Entrambe le edizioni, stampate da Aldo Manuzio, costituirono le basi di tutte le edizioni successive per almeno tre secoli. Nell'ottobre 1502 il giovane Bembo pot\u00e9 tornare nell'amata Ferrara, dove conobbe Lucrezia Borgia, all'epoca moglie del principe ereditario Alfonso d'Este, con la quale ebbe presumibilmente una relazione. Il ritorno nella citt\u00e0 estense per\u00f2 non fu di lunga durata: nell'aprile 1505 (un mese dopo la pubblicazione de \"Gli Asolani\") Bembo segu\u00ec il padre a Roma in ambasceria per conto della Serenissima, ma, anzich\u00e9 rientrare nella citt\u00e0 lagunare, si ferm\u00f2 alla corte di Urbino.\nIl lungo intermezzo urbinate.\nFra il 1506 e 1512, grazie ai buoni uffici della duchessa Elisabetta Gonzaga, Pietro visse a Urbino, dove inizi\u00f2 a scrivere una delle sue opere maggiori, le \"Prose nelle quali si ragiona della volgar lingua\", con cui assurse ai pi\u00f9 alti livelli della sua carriera di umanista. La corte urbinate era una delle pi\u00f9 raffinate d'Europa. Animata dalla duchessa, moglie di Guidobaldo da Montefeltro, nella citt\u00e0 marchigiana erano ospitati i principali intellettuali dell'epoca, come descritto sapientemente da uno di essi, Baldassarre Castiglione, nel suo capolavoro, \"Il Cortegiano\":\nIl soggiorno in Urbino non doveva per\u00f2 essere cos\u00ec lungo nelle intenzioni del Bembo: deciso ad avviarsi alla carriera ecclesiastica per sostenersi (ottenne infatti la commenda di san Giovanni di Bologna), fu impedito a recarsi a Roma dalla politica bellicosa di papa Giulio II Della Rovere (1503-1513) ai danni sia di Urbino (dove dal 1508 install\u00f2 un suo nipote, Francesco Maria), sia di Venezia.\nPresso la Roma di Leone X.\nNel 1513 mor\u00ec Giulio II e gli succedette il ben pi\u00f9 mite Leone X (1513-1521), che, conoscendolo di persona e sapendo della sua fama di letterato, lo nomin\u00f2 datario degli abbreviatori. Entrato al servigio di Leone X e divenuto amico del cardinale Giulio de' Medici (futuro Papa Clemente VII), in tale veste Pietro Bembo protesse molti letterati ed eruditi presenti nella capitale, fra cui Christophe de Longueil. Risale a quegli anni una discussione con Giovan Francesco Pico sul problema dell'imitazione dei classici: se per il Pico si poteva adottare uno sperimentalismo eclettico nell'elaborazione dei testi letterari, Bembo si fece sostenitore del ciceronianesimo pi\u00f9 intransigente, ossia che vi sono due modelli unici da seguire nelle lettere latine, Cicerone per la prosa e Virgilio per la poesia. Fu amico di Latino Giovenale Manetti e di Bernardo Cappello, che lo riconobbe esplicitamente come suo maestro ed \u00e8 considerato il suo discepolo pi\u00f9 importante. Insomma, durante il papato mediceo Bembo \u00abfu uno dei protagonisti della vita culturale romana\u00bb e pot\u00e9 cos\u00ec accumulare vari benefici a Bologna o nell'abbazia benedettina di S. Pietro di Villanova presso Vicenza. In sostanza Bembo, come ricordano Salvatore Guglielmino e Hermann Grosser, pur di continuare indisturbato la sua carriera letteraria, fu spinto \u00abad abbracciare la carriera ecclesiastica che, con quella cortigiana, era in quegli anni il pi\u00f9 favorevole collocamento per un letterato\u00bb. Il decennio romano, comunque, fu funestato da due eventi che segnarono profondamente la vita del Bembo: nel 1514 si rivel\u00f2 fallimentare una sua ambasceria a Venezia per conto del pontefice nel tentativo di slegare la Serenissima dall'alleanza con la Francia; nel 1519, invece, gli mor\u00ec improvvisamente l'anziano padre.\nIl soggiorno padovano.\nNel 1522, dopo la morte di Leone X e l'ascesa al soglio pontificio dell'olandese Adriano VI, Pietro Bembo, con la scusa della cattiva salute, decise di abbandonare Roma a favore della sua antica patria, stabilendosi a vita privata a Padova e portando con s\u00e9 dalla citt\u00e0 papale Faustina Morosina della Torre, l'amante conosciuta probabilmente nella citt\u00e0 papale nel 1513. Negli anni seguenti ella, nonostante Bembo avesse professato i voti religiosi entrando nell'Ordine Gerosolomitano (6 dicembre 1522), gli diede tre figli: Lucilio nel novembre del 1523, Torquato il 10 maggio 1525 ed Elena il 30 giugno 1528. Il periodo padovano fu alquanto prolifico anche letterariamente: nel 1525 Bembo pubblic\u00f2 a Venezia le \"Prose della volgar lingua\", che dedic\u00f2 a papa Clemente VII, mentre nel 1530 uscirono sempre a Venezia la prima edizione delle \"Rime\", del \"De Virgilii Culice et Terentii fabulis\" e del \"De Guido Ubaldo Feretrio deque Elisabetha Gonzagia Urbini ducibus\", nonch\u00e9 la riedizione de \"Gli Asolani\", del \"De Aetna\" e del \"De imitatione\"; il 26 settembre dello stesso anno Bembo, sessantenne, ricevette l'incarico di storiografo ufficiale della Repubblica di Venezia e di bibliotecario della Biblioteca Marciana \u2014 incarico quest'ultimo che tenne fino al 1543 \u2014, succedendo ad Andrea Navagero. Come ricorda Carlo Dionisotti, Bembo divenne un\"'auctoritas\" letteraria e morale, cui i giovani letterati della Repubblica (e non solo) guardavano con ammirazione:\nIl Bembo non si limit\u00f2 a manifestare la sua autorit\u00e0 intellettuale con i giovani padovani o con i letterati. Nella sua casa di campagna nel borgo di Altinate l'autore delle \"Prose\" si dedic\u00f2 all'attivit\u00e0 di raccoglitore ed estimatore di opere d'arte, entrando in contatto o raccogliendo capolavori di pittori del calibro di Raffaello, di Giovanni Bellini, di Michelangelo e Tiziano. \nLa via al cardinalato.\nGli anni che seguirono la nomina a bibliotecario della Marciana furono contrassegnati da vari lutti: nel 1532 gli mor\u00ec il figlio Lucilio mentre nel 1535 venne a mancare l'amata Morosina. Nel 1534 inoltre era morto papa Clemente VII al quale succedette Alessandro Farnese, che assunse il nome di papa Paolo III. In quegli anni il Bembo, ormai conosciuto a livello internazionale, si leg\u00f2 ai cardinali Gasparo Contarini, suo conterraneo, a Reginald Pole e soprattutto al nipote omonimo del pontefice. Grazie a queste conoscenze e, secondo il Della Casa, grazie anche alla volont\u00e0 da parte del pontefice di riempire il Sacro Collegio di uomini valenti, nel 1539 fu creato cardinale diacono, con titolo di San Ciriaco \"in thermis\", e la nomina cardinalizia lo riport\u00f2 a Roma, dove, sempre nel 1539, fu ordinato sacerdote. Da quel momento rallent\u00f2 i suoi studi in letteratura classica e volgare, dedicandosi alla teologia e alla storia della Chiesa.\nTra Gubbio, Bergamo e Roma.\nIl 29 luglio 1541 fu nominato amministratore apostolico di Gubbio quale successore di Federico Fregoso, mentre si trovava a Venezia in compagnia della figlia Elena, che si spos\u00f2 nel 1543 con Pietro Gradenigo. Entrato a Gubbio l'11 novembre 1543, Bembo rimase nella citt\u00e0 umbra fino al 18 febbraio 1544, data in cui divenne amministratore apostolico della diocesi di Bergamo. La diocesi lombarda, ben pi\u00f9 ricca di quella eugubina, gli consent\u00ec di sanare i debiti che aveva contratto nel 1543 a causa della cospicua dote concessa alla figlia per il matrimonio. Ma un po' per l'et\u00e0 avanzata e un po' per la gotta, non si rec\u00f2 mai a Bergamo, nominando Vittore Soranzo, suo pupillo, come vescovo coadiutore con diritto di successione.\nLa morte.\nMor\u00ec a Roma, all'et\u00e0 di 76 anni, il 18 gennaio 1547. Fu sepolto a Roma nella chiesa di Santa Maria sopra Minerva; la sua lastra tombale \u00e8 collocata sul pavimento, dietro l'altare maggiore, mentre l'epigrafe in latino, dettata dal figlio Torquato, recita:\nAnche nella Basilica di Sant'Antonio a Padova si trova un monumento dedicato al cardinale, opera del grande architetto Andrea Palladio, con il suo busto scolpito da Danese Cattaneo. Il 27 febbraio 1547 Benedetto Varchi ne recit\u00f2 l\"'Orazione funebre\" all'Accademia fiorentina.\nDiscendenza.\nDa Faustina Morosina della Torre ( ...- 1535) ebbe: \nPensiero e poetica.\nLa Questione della lingua.\nPremesse.\nDagli anni settanta del XV secolo, in Italia, si era diffuso un rinnovato ardore nei confronti della lingua volgare, un ardore che va sotto il nome di \"umanesimo volgare\" o di \"classicismo volgare\". Patrocinatori di questo modello linguistico che intendeva equiparare i classici latini e greci con quelli volgari furono soprattutto fiorentini e tra di essi si annoverano Lorenzo il Magnifico e Agnolo Poliziano. L\u2019\"entourage\" mediceo era intenzionato, difatti, a far valere la superiorit\u00e0 culturale e linguistica di Firenze e per questo motivo fu realizzata la \"Raccolta aragonese\", dono che il Magnifico fece a Federico d'Aragona, in cui si mostra l'eccellenza della lirica toscana dalle origini sino al Magnifico stesso. L'affermarsi del bilinguismo non fu per\u00f2 fattore significativo soltanto nella Firenze laurenziana: a Ferrara il conte Matteo Maria Boiardo, di formazione umanistica, si dedic\u00f2 all'epica cavalleresca componendo \"Orlando innamorato\"; nel meridione, invece, Jacopo Sannazzaro compose l\"'Arcadia\", gettando un ponte per lo sviluppo di un genere che avr\u00e0 molta fortuna nei secoli XVII e XVIII. Si assiste, nella Penisola, alla nascita di una lingua \"interregionale\", una \"koin\u00e8\" che \u00abconsiste appunto in una lingua scritta che mira all'eliminazione di una parte almeno dei tratti locali e raggiunge questo risultato accogliendo largamente latinismo, e appoggiandosi anche, per quanto possibile, al toscano\u00bb.\nLa supremazia di Petrarca e Boccaccio.\nCome sottolinea Luigi Russo, il Cinquecento fu \u00abil secolo dei grandi precettisti: precettista politico il Machiavelli, precettista delle lettere Pietro Bembo, precettista della vita di corte il Castiglione, e infine precettista della vita sociale monsignor Della Casa\u00bb. Al Bembo dunque spett\u00f2 il compito di riportare l'equilibrio nel mondo delle lettere dal pluristilismo e dal plurilinguismo in cui versavano nella sua epoca. Dopo esser diventato il principe del ciceronianesimo nella sua disputa con Giovanni Francesco Pico Della Mirandola nel 1512, Bembo teorizz\u00f2 la superiorit\u00e0 di Francesco Petrarca per la poesia e di Giovanni Boccaccio per la prosa nelle sue \"Prose in cui si ragiona della volgar lingua\" del 1525.\nNella sua disputa con Giuliano de' Medici duca di Nemours, sostenitore dell'umanesimo volgare e della vitalit\u00e0 della lingua, Bembo rifiuta l'asse lingua-contemporaneit\u00e0 per dedicarsi alla letteratura del Trecento, \u00able cui sorti venivano giudicate inscindibili da quelle della lingua\u00bb. La lingua viva, infatti, perde due qualit\u00e0 fondamentali, la \"gravit\u00e0\" e la \"piacevolezza\", elementi che invece sono intatti in Petrarca ed in Boccaccio:\nPetrarca, nelle sue liriche si dimostra principe sia nella sua \"gravit\u00e0\" sia nella sua \"piacevolezza,\" dove per gravit\u00e0 \u00abripongo l'onest\u00e0, la dignit\u00e0, la maest\u00e0, la magnificenza, la grandezza e le loro somiglianti; sotto la piacevolezza ristringo la grazia, la soavit\u00e0, la vaghezza, la dolcezza, gli scherzi, i giuochi, e se altro \u00e8 di questa maniera\u00bb. Insomma, Petrarca rappresenta un modello pi\u00f9 stabile rispetto a Dante, nel quale il pluristilismo ed il plurilinguismo (specialmente nell\"'Inferno\") sono predominanti:\nAnche per Boccaccio vi possono essere delle problematiche. Come esposto da Claudio Marazzini, \u00abqualche problema poteva venire dalle parti del \"Decameron\" in cui emergeva pi\u00f9 vivace il parlato\u00bb. La soluzione per Bembo \u00e8 semplice: evitare quelle parti e concentrarsi sulla narrazione dello scrittore, basata sul modello ciceroniano e liviano.\nLa nascita del petrarchismo cinquecentesco.\nNelle \"Prose\" (1525), che ebbero subito una grandissima fortuna di pubblico, specialmente tra i letterati, Bembo teorizza il proprio ideale di petrarchismo e nelle \"Rime\" (1530), dal sapore petrarchesco-platonicheggiante, ne d\u00e0 la realizzazione pratica. La contemporanea pubblicazione delle rime volgari del Bembo e di quelle del Sannazaro, uscite postume a Napoli col titolo \"Sonetti e canzoni\", fa s\u00ec che il 1530 possa considerarsi simbolicamente \u00abla data di nascita del petrarchismo lirico italiano\u00bb. La lezione del Bembo fu talmente sentita, che spinse vari poeti, tra cui Bernardo Tasso nel \"Primo libro degli Amori\" (1531), a comporre prendendo spunto dal \"Canzoniere\" del Petrarca. Ludovico Ariosto, suo amico, pubblic\u00f2 la terza edizione dell\"'Orlando furioso\" (1532), ampliata e corretta in base ai precetti linguistici bembiani. Numerose letterate del Cinquecento, tra cui Vittoria Colonna, Laura Battiferri e Gaspara Stampa, produssero canzonieri sul modello petrarchesco mediato da quello bembiano; ognuna di esse ebbe il proprio \"petrarchino\", un'edizione portatile del \"Canzoniere\", da cui attingere per le proprie liriche.\nOpere.\nScritti in latino.\n\"De Aetna\".\nRedatto in occasione del suo soggiorno in Sicilia e pubblicato coi tipi di Aldo Manuzio nel febbraio 1496, il \"De Aetna ad Angelum Chabrielem liber\" \u00e8 un trattato in forma dialogica tra Pietro Bembo ed il padre Bernardo sulla sua avventura consistita nell'ascesa del vulcano siciliano. Nella storia della tipografia, \u00e8 importante anche perch\u00e9 per la prima volta apparve il carattere poi chiamato \"bembo\" in onore dell'autore, carattere realizzato dal tipografo bolognese Francesco Griffo. Come sottolinea Ross Kilpatrick, l'opera \u00e8 importante perch\u00e9 in essa Bembo tenta, tramite la dimostrazione della sua vasta erudizione latina e greca, di inserirsi nell'\u00e9lite intellettuale dell'epoca:\n\"Historia Veneta\".\nL\"'Historia Veneta\" fu l'opera storiografica di maggior respiro del Bembo da quando fu nominato storiografo ufficiale dal governo della sua patria d'origine. Il trattato, che narra delle vicende della Serenissima dal 1487 al 1513 ed \u00e8 diviso in 12 libri (il titolo originario era \"Rerum Veneticarum libri XII\"), fu stampato postumo a spese della Repubblica di Venezia nel 1551. L'anno seguente apparve la traduzione in italiano, anonima, ma eseguita anch'essa dal Bembo negli ultimi anni di vita.\n\"Epistolae Leonis X nomine scriptae\".\nLe \"Petri Bembi Epistolarum Leonis decimi pontificis maximi nomine scriptarum libri XVI\" sono i brevi, redatti in nome di papa Leone X dal marzo 1513 all'aprile 1521, quando Bembo era datario degli abbreviatori e suo segretario. Come rimarca Ernesto Travi, \u00absi tratta di lettere dove \u00e8 veramente difficile, al di l\u00e0 della forma esteriore, individuare quanto esse siano frutto di precise scelte storiche, religiose, morali da parte dell'estensore anzich\u00e9 dell'influsso e della volont\u00e0 del pontefice\u00bb. La raccolta usc\u00ec in prima edizione a Venezia nel 1536, a cura di Cola Bruno.\n\"De imitatione\".\n\u00c8 una lettera aperta, indirizzata a Giovanni Francesco II Pico della Mirandola il 1\u00ba gennaio 1513, in risposta alla sua del 19 settembre 1512 sullo stesso argomento. In essa Pietro Bembo condanna \u00abl'eclettismo che Giovan Francesco Pico ereditava dal Poliziano in sintonia con la corrente apuleiana\u00bb, a favore invece di una teoria monolinguistica in cui si eleggevano come unici modelli per la poesia Virgilio e per la prosa Cicerone. \u00c8 il manifesto programmatico del nuovo ciceronianismo bembiano. \n\"De Guido Ubaldo Feretrio deque Elisabetha Gonzagia Urbini ducibus liber ad Nicolaum Teupolum\".\n\u00c8 un dialogo in morte di Guidobaldo da Montefeltro, duca di Urbino (avvenuta l'11 aprile 1508), e in lode di lui e della moglie, Elisabetta Gonzaga, che erano stati generosi ospiti dell'autore. I protagonisti di tale dialogo, che \u00e8 ambientato nella Roma di Giulio II, sono, oltre allo stesso Bembo, Filippo Beroaldo, Sigismondo de' Conti e Jacopo Sadoleto. L'occasione \u00e8 la notizia della morte del giovane duca, che si finge riferita in un dispaccio di Federico Fregoso, cui segue la lettura di un brano dell'orazione funebre di Ludovico Odasi, gi\u00e0 precettore del duca. Nel nucleo del dialogo viene tracciato dai vari personaggi il profilo di Guidobaldo come di un signore ideale, ma, quando la parola passa al Bembo, la narrazione si sposta sull'elogio delle virt\u00f9 di Elisabetta, ormai destinata a reggere le sorti del ducato. Il libro, che \u00e8 dedicato a Nicol\u00f2 Tiepolo, fu scritto a Urbino tra il maggio del 1508 e la fine del 1509, ma fu pubblicato solo nel 1530. Ne esiste anche \u00abuna traduzione in volgare fatta dal Bembo medesimo\u00bb (Urb. Lat. 1030), forse prima di lasciare la corte di Elisabetta nel 1512, per offrirla alla duchessa.\n\"De Virgilii Culice et Terentii fabulis liber ad Herculem Strotium\".\nIl dialogo si svolge tra Pomponio Leto ed Ermolao Barbaro alla presenza di Tommaso Inghirami e s'immagina avvenuto a Roma negli ultimi anni di vita di Ermolao (morto nel 1493), nella cui figura s'identifica l'autore, desideroso di accreditarsi presso gli ambienti umanistici dell'Urbe, dove nel maggio 1502 aveva seguito Vincenzo Querini. Partendo dal lamento per le rovine di Roma antica, viene affrontato il problema delle corruttele dei testi classici, moltiplicatesi dopo l'invenzione della stampa. La soluzione proposta \u00e8 l'emendazione filologica delle edizioni a stampa tramite la loro collazione coi codici manoscritti; la scelta cade sull'opera minore di Virgilio, intitolata \"Culex\" e inserita nell\"'Appendix Vergiliana\", e sulle \"Commedie\" di Terenzio, i cui manoscritti erano a disposizione del Bembo nella biblioteca paterna (il Vat. Lat. 3252 e il Vat. Lat. 3226). Il libro, dedicato ad Ercole Strozzi (nella cui villa ferrarese Bembo era ospite dall'ottobre 1502), fu scritto nel 1503, ma fu pubblicato solo nel 1530.\n\"Carmina\".\nLa produzione poetica del Bembo comprende anche delle poesie latine. Nel luglio 1524 fu pubblicato a Roma un carme, dedicato a Johann Goritz, poi intitolato \"Pro Goritio votum ad deos\". Nel novembre o dicembre dello stesso anno usc\u00ec sempre a Roma il suo carme latino pi\u00f9 impegnativo, il \"Benacus\", un poemetto in 200 esametri, dedicato a Gian Matteo Giberti, influente datario di papa Clemente VII appena nominato vescovo di Verona. Nel 1528 fu la volta dell\"'Hymnus in divum Sthephanum\". In aggiunta a questi, altri carmi, tra cui \"Galatea\" e \"Faunus ad nymphas\", per un totale di undici, comparvero postumi nel 1548, sotto il titolo \"Petri Bembi carmina\", nel volume collettaneo: \"Carmina quinque illustrium poetarum\". Altri ancora, per un totale di 40 carmi, furono editi nel 1553 nel \"Carminum libellus\", tra cui sono da menzionare \"Ad Lucretiam Borgiam\", \"Politiani tumulus\", \"Caroli Bembi fratris epitaphium\" e \"Lucilii Bembi filli epitaphium\". \u00c8 invece \u00abdi improbabile autenticit\u00e0\u00bb il \"Sarca\", un poemetto geografico-eziologico in 619 esametri sulle nozze del fiume Sarca con la ninfa Garda, figlia del fiume Benaco (nel mito, dalla confluenza dei due fiumi si origina il lago).\nScritti in volgare.\n\"Gli Asolani\".\n\"Gli Asolani\" sono una raccolta di tre libri, scritti in forma di dialogo e composti tra il 1497 ed il 1502, che hanno come tema discorsi sull'amore platonico e furono dedicati a Lucrezia Borgia. Bembo finge che questi dialoghi, animati da Perottino, Gismondo e Lavinello, siano avvenuti agli inizi del '500 nella localit\u00e0 di Asolo, in Veneto, alla corte dell'ex regina di Cipro Caterina Corner. L'opera \u00e8 importante, pi\u00f9 che per il valore contenutistico (in cui l'amor platonico, esaltato da Lavinello, sovrasta quelli terreni dei primi due interlocutori), per quello invece linguistico: gi\u00e0 da giovane, Bembo intravedeva nella prosa boccacciana un modello linguistico da adottare, che verr\u00e0 formulato e teorizzato negli anni successivi nelle \"Prose\".\nLe \"Prose della volgar lingua\".\nLe \"Prose nelle quali si ragiona della volgar lingua\" furono redatte, probabilmente, in un periodo che oscilla tra il 1512 ed il 1516. Dedicate a Clemente VII e pubblicate nel 1525, esse sono strutturate in tre libri sotto forma di dialogo e sono ambientate nel 1502 a Venezia. I protagonisti rappresentano ciascuno una propria posizione particolare riguardo alla questione della lingua che imperversava in quegli anni: Giuliano de' Medici sostiene il fiorentino contemporaneo; Federico Fregoso riassume le posizioni storiche presenti nella trattazione; Ercole Strozzi fa da moderatore, mentre Carlo Bembo, il fratello di Pietro, si fa portavoce delle idee del fratello. L'opera bembiana, inoltre, si affianca a quella della lettera sull\"'Imitatione\" in quanto \u00able due lingue [quella volgare e quella latina, n.d.r] si allontanavano in un pacifico paragone delle vette da entrambe toccate, Virgilio e Cicerone nell'una, Petrarca e Boccaccio nell'altra\u00bb, stabilendo cos\u00ec i criteri di imitazione sia per l'una che per l'altra lingua letteraria. Le \"Prose\" sono senza dubbio l'opera principale del Bembo, che lo consacr\u00f2 a maestro di stile e di eleganza anche nei secoli successivi, determinando il corso della letteratura italiana fino al Manzoni.\n\"Le Rime\".\nEdite nel 1530, le 165 liriche che compongono il canzoniere bembiano \u00abraggiung[ono] risultati esteticamente validi in assoluto\u00bb, secondo la critica pi\u00f9 recente. Imitatrici perfette ma senz'anima del canzoniere petrarchesco, le \"Rime\" bembiane superano questo \u00abmeccanico calco\u00bb con la canzone \"Alma cortese\", scritta in memoria del fratello Carlo scomparso nel 1503, in quanto vi \u00e8 un addentramento spirituale del Bembo all'interno dei moti della propria anima. Davanti a questo componimento, \u00abla canzone del Bembo parve ai contemporanei documento che anche nello stile alto, come gi\u00e0 in quello umile e mezzano, il volgare fosse ormai uscito di minorit\u00e0: esso si prestava ormai a ogni impresa, per quanto ambiziosa\u00bb.\nLe \"Lettere\".\nLe \"Lettere\", scritte in volgare durante l'arco della sua vita dal 1492 al 1546 e pubblicate postume in quattro volumi tra il 1548 e il 1552, vanno a realizzare il progetto bembiano di lasciare ai posteri un'immagine idealizzata di s\u00e9: infatti, \u00abtrascelse dal \"corpus\" delle sue lettere quelle che giudic\u00f2 pi\u00f9 significative per definire l'immagine di s\u00e9 che voleva trasmettere alla posterit\u00e0\u00bb. Le epistole bembiane risentono anch'esse dell'influsso petrarchesco dal punto di vista lirico, come emerge in alcune lettere inviate alla sua amante Maria Savorgnan o a Lucrezia Borgia.\nTra amore e letteratura: le donne del Bembo.\nMaria Savorgnan.\nIl Bembo non fu solo un grande teorico della lingua e un influente uomo di Chiesa, ma anche un appassionato epistolografo e poeta innamorato nel corso della sua lunga vita. Il primo amore delineato nei suo scritti \u00e8 per la friulana Maria Savorgnan, nata nel 1487 da una nobilissima famiglia, con la quale mantenne un epistolario d'amore durato dal 1500 al 1501. Mantenuto segreto, il rapporto epistolare tra i due giovani inizi\u00f2 il 14 maggio del 1500 con un sonetto inviato dal Bembo e termin\u00f2, per volont\u00e0 di lui, verso il settembre del 1501. La poesia sovra riportata \u00e8 un'attestazione di questo rapporto d'amore platonico ormai sulla fine della sua esistenza.\nLucrezia Borgia.\nLa \"grande fiamma\" del Bembo, per usare il titolo di un libro che ha avuto molto successo fu, per\u00f2, Lucrezia Borgia, duchessa di Ferrara nonch\u00e9 figlia di papa Alessandro VI e sorella di Cesare. Gi\u00e0 dedicataria degli \"Asolani\" nel 1503, la giovane moglie di Alfonso I d'Este intrattenne un fitto rapporto epistolare all'insegna dell'amor platonico tra il 1503 ed il 1517, quando ormai Bembo risiedeva a Roma come segretario di papa Leone X. Il carteggio, ritrovato in un manoscritto della Biblioteca Ambrosiana di Milano e definito da lord Byron come il \"pi\u00f9 bel rapporto epistolare d'amore del mondo\", consisteva in un rapporto epistolare accompagnato anche da alcune liriche dal sapore petrarcheggiante e alcune missive in lingua spagnola da parte di lei."}
{"id": "94740", "revid": "767487", "url": "https://it.wikipedia.org/wiki?curid=94740", "title": "Riemenstalden", "text": "Riemenstalden (toponimo tedesco) \u00e8 un comune svizzero di 90 abitanti del Canton Svitto, nel distretto di Svitto."}
{"id": "94743", "revid": "110157", "url": "https://it.wikipedia.org/wiki?curid=94743", "title": "Seelisberg", "text": "Seelisberg (toponimo tedesco) \u00e8 un comune svizzero di 683 abitanti del Canton Uri.\nGeografia fisica.\nSeelisberg si affaccia sul lago dei Quattro Cantoni.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "94744", "revid": "2056951", "url": "https://it.wikipedia.org/wiki?curid=94744", "title": "Bandiera di comodo", "text": "Con il termine bandiera di comodo (o anche bandiera ombra o bandiera di convenienza) si indica l'insegna di una nazione che viene issata da una nave di propriet\u00e0 di cittadini o societ\u00e0 di un'altra nazione. In questo modo, il proprietario della nave pu\u00f2 spesso evitare il pagamento di tasse e ottenere una registrazione pi\u00f9 facile; la nazione che fornisce la bandiera riceve soldi in cambio di questo servizio. \nLa Federazione Internazionale dei Lavoratori del Trasporto (ITF) mantiene una lista di nazioni che usano le proprie bandiere a questo scopo.\nLa pratica \u00e8 malvista quando (come avviene di solito) l'impiego della bandiera di comodo avviene per ottenere una registrazione pi\u00f9 facile della nave; le altre nazioni, con requisiti pi\u00f9 vincolanti, non gradiscono la perdita di guadagni, e la sicurezza e le condizioni di lavoro dell'equipaggio possono soffrirne.\nLe navi in navigazione sventolano una bandiera nazionale detta \"insegna\". In base a convenzioni del diritto internazionale, la bandiera sventolata da una nave determina la fonte di diritto che deve esserle applicata, indipendentemente da quale corte ha giurisdizione personale sulle parti. Una \"nave con bandiera di comodo\" \u00e8 una nave che sventola una bandiera di una nazione diversa da quella del proprietario.\nI bassi oneri di registrazione, la bassa tassazione e la libert\u00e0 dalle leggi sul lavoro e la sicurezza, sono fattori motivanti per molte bandiere di comodo. I proprietari di pescherecci con bandiere di comodo possono anche ignorare gli accordi di conservazione stipulati dalla propria nazione. Citando \"The Outlaw Sea\" di William Langewiesche:\nSecondo l'International Transport Workers Federation:\nNazioni dichiarate bandiere di comodo dall'ITF.\nAl 2003, le 28 nazioni seguenti sono state dichiarate \"nazioni FOC\" (da \"Flag Of Convenience\"). Oltre a queste ci sono altre nazioni che vendono l'uso della loro bandiera."}
{"id": "94751", "revid": "76993546", "url": "https://it.wikipedia.org/wiki?curid=94751", "title": "Falconiformi", "text": ""}
{"id": "94752", "revid": "640277", "url": "https://it.wikipedia.org/wiki?curid=94752", "title": "Accipitridae", "text": "Gli accipitridi (Accipitridae ) sono una famiglia di uccelli rapaci diurni dell'ordine Accipitriformes, comprendente gli avvoltoi del Vecchio Mondo, sparvieri, astori, aquile, poiane, bianconi, albanelle e nibbi.\nDescrizione.\nDi mole media o grande, hanno ali larghe ad estremit\u00e0 arrotondata; la mandibola superiore non \u00e8 dentata in modo netto.\nTassonomia.\nLa famiglia Accipitridae comprende i seguenti generi e specie."}
{"id": "94753", "revid": "958185", "url": "https://it.wikipedia.org/wiki?curid=94753", "title": "Banded iron bed", "text": "I banded iron bed (letteralmente \"orizzonti ferriferi a bande\") sono un tipo di roccia sedimentaria caratteristico di sedimenti estremamente antichi risalenti al Precambriano. Queste rocce sono costituite da alternanze di orizzonti ricchi in ferro ossidato, magnetite (Fe3O4) o ematite (Fe2O3), alternati a letti di selce e argilla. L'industria siderurgica ha iniziato ad interessarsi a queste rocce per l'estrazione del ferro durante la seconda guerra mondiale. Queste rocce sono chiamate taconiti dagli ingegneri minerari.\nIl nome \u00e8 anche distintivo di una formazione ubiquitaria nei sedimenti dell'Adeano e dell'Eoarcheano, denominata banded iron formation (\"formazione ferrifera a bande\" in inglese), abbreviato in BIF, ma non bisogna confondere la formazione con la roccia: questo tipo di sedimenti si rinviene, seppur con frequenza minore, ben oltre il Mesoproterozoico.\nAmbiente deposizionale.\nSi ritiene che queste rocce siano la testimonianza della precipitazione di ossidi ferrosi in seguito al rilascio di ossigeno da parte dei primi cianobatteri fotosintetici: l'acqua, sotto forma di pioggia liscivi\u00f2, attraverso processi di alterazione ed erosione, parte del ferro presente nei pirosseni e nell'olivina dei basalti sin dagli inizi della storia della Terra (4,5 miliardi di anni fa). Gli organismi fotosintetici comparvero successivamente e iniziarono ad arricchire l'atmosfera e gli oceani di ossigeno fino al punto di innescare l'abbondante precipitazione di ossidi, secondo la seguente reazione chimica:\n4FeO (aq) + O2 (aq) \u2192 2Fe2O3 (s)\nL'intercalazione ritmica di selce o argille con l'ematite non \u00e8 di facile spiegazione: alcune ipotesi propongono una \"stagionalit\u00e0\" nella produzione di ossigeno, altre propongono altre ciclicit\u00e0 (orbitali ad esempio) per giustificare la stasi nell'ossidazione. Nelle epoche successive al Mesoproterozoico l'atmosfera aveva ormai raggiunto un contenuto di ossigeno simile a quello attuale e pertanto non \u00e8 facile spiegarne l'esistenza in sedimenti pi\u00f9 giovani. Un'ipotesi potrebbe essere che i \"banded iron beds\" siano degli indicatori di acque ricche in ferro ma scarsamente ossigenate e solo ad intervalli periodici."}
{"id": "94755", "revid": "1728", "url": "https://it.wikipedia.org/wiki?curid=94755", "title": "Aurelio Saffi", "text": "Importante figura del Risorgimento italiano, Saffi fu un politico di spicco dell'ala repubblicana radicale incarnata da Giuseppe Mazzini, di cui \u00e8 considerato l'erede politico.\nBiografia.\nEbbe una formazione universitaria giuridica a Ferrara, ma inizi\u00f2 l'attivit\u00e0 politica nella sua citt\u00e0 natale, mettendosi a disposizione per l'amministrazione delle istituzioni locali. Nel suo bagaglio culturale, oltre a Mazzini, figura anche l'abate Antonio Rosmini, filosofo e propugnatore dell'idea neoguelfa che prevedeva l'Italia organizzata come una federazione di Stati, governata dal Papa.\nForl\u00ec allora era retta da un Cardinal legato, in quanto parte dello Stato Pontificio; Aurelio Saffi fu consigliere comunale e segretario della Provincia nel biennio 1844-1845.\nSi accost\u00f2 presto alle posizioni mazziniane, tanto che nel turbolento anno 1849 partecip\u00f2 alla principale operazione politica che coinvolse Mazzini: la nascita della Repubblica Romana. Nella capitale il potere fu abbandonato da Pio IX, fuggito a Gaeta dopo violente proteste popolari nel novembre 1848, e affidato ad un'Assemblea costituente che, secondo Mazzini, avrebbe dovuto ricalcare le teorie politiche democratiche pi\u00f9 avanzate, all'epoca rappresentate dagli Stati Uniti d'America.\nAlla vicenda romana, Saffi prese parte prima come deputato all'Assemblea costituente (eletto a Forl\u00ec) e come ministro degli Interni, poi come componente del Triumvirato a capo del potere esecutivo, assieme a Carlo Armellini e allo stesso Mazzini. Tale esperienza politica fu di breve durata, poich\u00e9 la nuova Repubblica cadde nel luglio 1849. Ritiratosi in esilio a Civezza, in Liguria, raggiunse successivamente Mazzini in Svizzera, per poi trasferirsi con lui di nuovo a Londra.\nRitorn\u00f2 in patria solo nel 1852, per pianificare una serie di moti rivoluzionari che ebbero luogo a Milano l'anno successivo. Fallito il progetto e condannato in contumacia a vent'anni di carcere, ripar\u00f2 ancora in Inghilterra. A Londra Aurelio spos\u00f2, nel 1857, Giorgina Janet Craufurd, da allora nota come Giorgina Saffi (Firenze, 1827 - San Varano di Forl\u00ec, 1911) figlia dello scozzese Sir John Craufurd e della nobile Sophia Churchill, ardente mazziniana ed esponente del movimento femminista risorgimentale italiano. Ebbero quattro figli, tutti maschi: Giuseppe Attilio (nato a Londra, 1858 - 1923), Giovanni Emilio (nato a Napoli, 1861 - 1930), Carlo Balilla Luigi (nato a Genova, 1863 - 1896) e Rinaldo Arturo (nato a San Varano di Forl\u00ec, 1868 - 1929).\nNel 1860 fu a Napoli, per ricongiungersi nuovamente con Mazzini.\nNel 1861 venne eletto deputato al parlamento del nuovo Regno d'Italia nel collegio di Acerenza. Dopo pochi anni, nel 1864, torn\u00f2 a vivere a Londra dove rimase fino al 1867, quando si stabil\u00ec definitivamente nella villa della campagna di San Varano (una frazione di Forl\u00ec). Nell'agosto del 1874 fu arrestato a Rimini insieme con altri esponenti repubblicani con l'accusa di partecipazione ad un'insurrezione di stampo antimonarchico. Fu prosciolto nel dicembre dello stesso anno. Saffi, in realt\u00e0, \u00e8 costantemente stato sostenitore di una concezione municipalista della vita politica.\nA Forl\u00ec promosse la fondazione del Circolo Giuseppe Mazzini, di cui fu anche il primo presidente. Il Circolo poi divenne un centro di iniziativa politica noto a livello nazionale.\nNel 1877 si trasfer\u00ec a Bologna, dove cominci\u00f2 la carriera di docente di Diritto pubblico presso la locale Universit\u00e0. Nel frattempo si occup\u00f2 della memoria storica dell'amico Mazzini, morto il 10 marzo 1872, curandone gli scritti e la loro pubblicazione. Mor\u00ec nella sua casa a 70 anni.\nMassone, fu iniziato il primo marzo 1862 nella loggia \"Dante Alighieri\" di Torino, il 25 dicembre 1885 fu affiliato alla loggia romana \"Propaganda massonica\" del Grande Oriente d'Italia.\nOmaggi.\nAd Aurelio Saffi \u00e8 dedicata la piazza principale di Forl\u00ec (gi\u00e0 Campo dell'Abate), su cui si affaccia il Municipio. Al centro della piazza sorge un monumento alla sua memoria, sormontato da una statua a sua immagine."}
{"id": "94756", "revid": "466539", "url": "https://it.wikipedia.org/wiki?curid=94756", "title": "Ordine di grandezza", "text": "Un ordine di grandezza \u00e8 la classe di scala o grandezza di una quantit\u00e0, dove ogni classe contiene valori aventi un rapporto fisso rispetto a quelli della classe precedente. I rapporti usati pi\u00f9 frequentemente sono 1000, 10, 2, 1024 o formula_1 (il numero di Eulero, un numero trascendente uguale a circa 2,71828182846) che \u00e8 usato come base per i logaritmi naturali.\nDescrizione.\nDi solito, dato il largo uso nella cultura occidentale tecnica e scientifica del sistema di numerazione a base dieci, gli ordini di grandezza si riferiscono ad una serie di potenze di dieci; questo articolo tratta la scala decimale.\nGli ordini di grandezza si usano in genere per paragonare due quantit\u00e0 in maniera molto approssimativa. Il fatto che due numeri differiscano per un ordine di grandezza significa che uno \u00e8 circa dieci volte maggiore dell'altro. Se differiscono per due ordini di grandezza, il fattore approssimativo \u00e8 100. Due numeri dello stesso ordine di grandezza hanno circa la stessa scala: il valore pi\u00f9 piccolo \u00e8 maggiore di un decimo del valore pi\u00f9 grande.\nL'ordine di grandezza di un numero \u00e8, intuitivamente, il \"numero di potenze di 10 contenuto nel numero\". Pi\u00f9 precisamente, l'ordine di grandezza di un numero pu\u00f2 essere definito in termini di logaritmo decimale, o meglio della parte intera del logaritmo. Per esempio, 4.000.000 ha logaritmo 6,602; il suo ordine di grandezza \u00e8 quindi 6. Da ci\u00f2 segue che un ordine di grandezza pu\u00f2 essere visto come una posizione approssimativa su una scala logaritmica.\nLa stima dell'ordine di grandezza di una variabile il cui valore preciso \u00e8 sconosciuto \u00e8 una stima arrotondata alla potenza di dieci pi\u00f9 vicina. Ad esempio, una stima dell'ordine di grandezza per una variabile tra 3 miliardi e 30 miliardi \u00e8 10 miliardi. Una stima dell'ordine di grandezza viene talvolta detta approssimazione di ordine zeresimo.\nLe pagine nella tabella a destra contengono elenchi di oggetti disposti per ordine di grandezza secondo varie unit\u00e0 di misura. Questo \u00e8 utile per ottenere un'idea intuitiva della scala comparativa di oggetti familiari. Le unit\u00e0 SI vengono usate assieme ai prefissi SI, che vennero concepiti tenendo presente gli ordini di grandezza.\nNumeri estremamente grandi.\nPer numeri estremamente grandi, un generico ordine di grandezza pu\u00f2 essere basato sul loro doppio logaritmo o sul super-logaritmo. Arrotondando questo all'intero inferiore, si ottiene l'intervallo di numeri tondi in cui \u00e8 compreso, mentre arrotondandolo all'intero pi\u00f9 vicino e applicando la funzione inversa si ottiene il numero tondo pi\u00f9 vicino.\nIl primo metodo permette di ottenere la seguente scala\n(i primi due valori e la continuazione della scala verso sinistra non sono molto utili a fini pratici, dimostrano solo come la sequenza matematica continui anche a sinistra).\nIl secondo permette di ottenere questa scala\nI \"punti medi\" che permetto di determinare qual \u00e8 il numero tondo pi\u00f9 vicino sono, nel primo caso:\ne, nel secondo caso:\nPer numeri estremamente piccoli (nel senso di prossimi allo zero) nessuno di questi metodi \u00e8 adattabile direttamente, ma naturalmente si pu\u00f2 considerare il reciproco dell'ordine di magnitudine generalizzato."}
{"id": "94758", "revid": "406204", "url": "https://it.wikipedia.org/wiki?curid=94758", "title": "Habent sua fata libelli", "text": "L'espressione latina \"pro captu lectoris habent sua fata libelli\" (lett. \"secondo le capacit\u00e0 del lettore i libri hanno il loro destino\") \u00e8 il verso 1286 del \"De litteris, De syllabis, De Metris\" (\"La fonetica, le sillabe, la metrica\") di Terenziano Mauro.\nCon queste semplici parole lo scrittore sottolinea l'imprevedibile destino che accomuna i libri, best seller o carta straccia a seconda delle variabili pi\u00f9 diverse: il contesto storico, il gusto della societ\u00e0, la sensibilit\u00e0 personale, una bella copertina, una fascetta che attesti la vincita di un premio letterario...\nVi sono esempi clamorosi che confermano la tesi di Terenziano Mauro. Si pensi, ad esempio, a Francesco Petrarca che era sicuro di ottenere la fama dalla sua produzione latina (in particolare dal suo poema \"Africa\") ed \u00e8 celebrato, invece, per il suo \"Canzoniere\" in volgare. Oppure si pensi a Andr\u00e9 Gide che, non avendo apprezzato il manoscritto della \"Recherche\" di Marcel Proust, si rifiut\u00f2 di pubblicarlo (e se ne pent\u00ec poi amaramente)."}
{"id": "94759", "revid": "541053", "url": "https://it.wikipedia.org/wiki?curid=94759", "title": "Red Ensign", "text": "La Red Ensign (Insegna rossa) \u00e8 una bandiera che nasce come insegna della Royal Navy. In seguito e ancora oggi viene issata sulle navi mercantili e di altri vascelli privati del Regno Unito. \u00c8 stata un modello, assieme alla Blue Ensign, per le bandiere usate da diverse colonie ed ex-colonie dell'Impero britannico.\nLa Red Ensign ha una bandiera del Regno Unito nel cantone, e vi possono essere aggiunti stemmi o scritte. Prima della riorganizzazione della \"Royal Navy\", nel 1864, la red ensign era l'insegna di tutte le navi britanniche. Successivamente venne riassegnata ai vascelli mercantili e civili britannici.\nLa Red Ensign nasce nel XVI secolo con la croce di San Giorgio (si veda Bandiera inglese) nel cantone su campo rosso. Le Red Ensign indicavano le colonie commerciali fondate dal \"Royal Charter\" e rifornite da navi commerciali, mentre la Blue Ensign era usata dalle colonie della Corona, rifornite da navi di propriet\u00e0 dello Stato.\nL'Atto di Unione del 1707 un\u00ec Scozia, Inghilterra e Galles nel Regno di Gran Bretagna e produsse una nuova red ensign, che utilizzava la nuova bandiera britannica. Con l'Atto di Unione del 1801, l'Irlanda entr\u00f2 nel Regno Unito e la Croce di San Patrizio venne aggiunta alla bandiera britannica, e al cantone delle insegne britanniche.\nTutte le colonie britanniche riconosciute Dominion 1931 tra cui il Canada, l'Australia, il Sudafrica, la Nuova Zelanda e Terranova adottarono la Red-ensign fregiata ognuna con il proprio stemma come bandiera nazionale.\nAustralia.\nLa red ensign australiana, \u00e8 una versione in rosso della bandiera dell'Australia, ed \u00e8 un'insegna civile riservata. Dal 1901 al 1954 la bandiera veniva usata come bandiera civile, per essere impiegata dai privati cittadini sulla terraferma, mentre il governo usava la blue ensign affiancata o talvolta sostituita dall'Union Jack vera e propria, riflettendo l'uso britannico. Nel 1941, il primo ministro australiano Robert Menzies, dichiar\u00f2 che non dovevano esistere restrizioni all'uso della blue ensign sulla terraferma da parte dei privati cittadini, e nel 1947, il primo ministro Ben Chifley riafferm\u00f2 tale posizione, ma non fu fino all'approvazione del \"Flags Act 1953\" che la restrizione all'utilizzo della blue ensign venne tolta ufficialmente, dopodich\u00e9 l'uso della red ensign sulla terraferma divenne una rarit\u00e0. In base al \"Navigation and Shipping Act 1912\" e allo \"Shipping Registration Act 1981\" la red ensign rimane l'unica bandiera permessa per l'impiego da parte delle navi mercantili registrate in Australia. Le barche da diporto possono usare sia la red ensign che la bandiera nazionale.\nBermuda.\nBermuda, unica tra i territori d'oltremare britannici, usa anch'essa la Red Ensign come sua bandiera, con l'aggiunta dello stemma sulla parte al vento. La bandiera \u00e8 stata usata ufficiosamente fin dalla concessione dello stemma a Bermuda, nel 1910, ed \u00e8 la bandiera ufficiale del territorio fin dall'ottobre del 1967. Lo stemma bianco e verde reca un leone rosso che regge uno scudo con raffigurato l'affondamento della nave \"Sea Venture\", avvenuto ad un miglio dalla costa di Bermuda nel 1609. La nave urt\u00f2 una secca dopo essere stata colta da un uragano. Si ritiene che la Red Ensign sia divenuta la base della bandiera di Bermuda poich\u00e9, prima della riorganizzazione navale del 1864, il \"Red Squadron\" della \"Royal Navy\" (che sventolava una Red Ensign) tendeva a pattugliare i Caraibi e l'Atlantico settentrionale.\nCanada.\nIl termine Red Ensign viene spesso usato in particolar modo per indicare la vecchia bandiera nazionale \"de facto\" del Canada. Venne adottata informalmente a seguito della costituzione della Confederazione Canadese nel 1867 e, dal 1892, fu la bandiera ufficiale in uso sulle navi mercantili canadesi, mentre sulla terraferma la bandiera nazionale ufficiale era la Union Jack. Nonostante la mancanza di status ufficiale, la Red Ensign venne usata diffusamente anche sulla terraferma. Nel 1924 ne venne approvato l'uso sugli edifici governativi canadesi al di fuori del Canada, e nel 1945 anche per quelli in territorio canadese.\nLa Red Ensign canadese rec\u00f2 diverse forme dello stemma canadese, durante il periodo in cui venne utilizzata. L'immagine mostra la forma ufficiale tra il 1957 e il 1965. Il Canada usava anche una Blue Ensign per le navi operate dal governo canadese e per la \"Royal Canadian Navy\".\nLa Red Ensign funse da bandiera nazionale fino al 15 Febbraio 1965 quando venne sostituita dall'odierna \"Maple Leaf Flag\" dopo un lungo animato dibattito tra coloro che difendevano la Red Ensign e quelli che invece sostenevano la necessit\u00e0 di sostituirla con una propriamente canadese.\nNuova Zelanda.\nLa Red Ensign della Nuova Zelanda, con l'Union Jack nel cantone e la Croce del Sud (rappresentata da quattro stelle bianche a cinque punte), divenne la bandiera nazionale ufficiale per la marina mercantile nel 1901. In precedenza veniva usata una Red Ensign piana.\nLa Red Ensign pu\u00f2 continuare ad essere usata sulla terraferma nelle aree M\u0101ori o durante gli eventi Maori, in base al \"Flags, Emblems, and Names Protection Act 1981\", in riconoscimento della preferenza da lungo dimostrata da parte dei Maori per le bandiere rosse. La legge della Nuova Zelanda permette che la bandiera venga \"sfigurata\", in accordo con la tradizione Maori secondo la quale vengono aggiunte delle lettere bianche maiuscole che identificano una particolare famiglia o trib\u00f9. Nel caso della bandiera a fianco, TAKITIMU si riferisce a un gruppo di trib\u00f9 Maori, discendenti dall'equipaggio della canoa ancestrale con tale nome .\nOggi le imbarcazioni private e mercantili possono scegliere di usare la bandiera neozelandese (che \u00e8 una Blue Ensign) o la Red Ensign con la Croce del Sud.\nImpero Indiano.\nNell'Impero indiano il governo britannico approv\u00f2 l'uso della Red ensign nel 1858 dove nel campo rosso venne inserita la stella dell'India tale bandiera tuttavia venne riconosciuta principalmente in campo internazionale; sul territorio indiano campeggiava usualmente l'Union Jack tradizionale o la bandiera del vicer\u00e9. Con l'indipendenza dell'India anche la red-ensign indiana cess\u00f2 di avere valenza nazionale. Non fu una bandiera particolarmente apprezzata in quanto non aveva quasi nulla che potesse essere riconducibile all'India, bench\u00e9 la Stella dell'India rappresentasse l'India essa era una costruzione artificiosa del governo britannico la scritta in inglese sopra la stella \"Eaven light our guide\" la luce del paradiso \u00e8 la nostra guida era di per s\u00e9 un'ulteriore rimarcazione dello status di colonia dell'Impero Indiano.\nSudafrica.\nL'Unione del Sudafrica us\u00f2 una Red Ensign come bandiera nazionale \"de facto\", dal 1910 al 1931, con aggiunto lo stemma nazionale. Esisteva anche una Blue Ensign, che era usata principalmente negli uffici d'oltremare. Entrambe le insegne vennero leggermente modificate nel 1912, quando lo stemma venne posto su un disco bianco. L'impiego pi\u00f9 famoso della bandiera si ebbe quando il Generale Louis Botha la iss\u00f2 sopra Windhoek, in quella che era all'epoca l'Africa Sud-Occidentale Tedesca, dopo la cattura della citt\u00e0 da parte delle truppe britanniche nel 1915. La Red Ensign sudafricana rimase dal 1931 al 1961 come bandiera della marina mercantile dell'Unione Sudafricana successivamente nel 1961 anno in cui l'Unione Sudafricana divenne una repubblica la red ensign venne sostituita con la bandiera utilizzata oggi. La red-ensign sudafricana fu anche bandiera nazionale dell'Africa del Sudovest britannica dal 1919 ma sotto giurisdizione dell'Unione Sudafricana fino al 1961.\nN\u00e9 la Red Ensign n\u00e9 la Blue Ensign hanno goduto di grandissima approvazione pubblica, in particolare da parte della fetta di lingua Afrikaans della popolazione bianca che non si sentiva rappresentata nella bandiera, che era, come del resto tutti i territori sottoposti al Regno Unito l'espressione del dominio britannico sul Sudafrica.\nLa \"Red Ensign\" come bandiera navale.\nIl Gruppo \"Red Ensign\" \u00e8 composto da Regno Unito, Dipendenze della Corona (isole di Man, Guernsey e Jersey) e dai Territori britannici d'oltremare (Anguilla, Bermuda, Isole Vergini britanniche, Isole Cayman, Isole Falkland, Gibilterra, Montserrat, Sant'Elena e Turks e Caicos) che operano registri navali. Tali registri sono divisi in due categorie:\nCategoria 1.\nRegistrazione di navi senza alcuna limitazione di stazza e di tipologia.\nCategoria 2.\nRegistrazione navi mercantili e yacht fino a 150 GT di stazza lorda (tale limite pu\u00f2 essere esteso sino a 400 GT nel caso sia in vigore un accordo con il Regno Unito); e navi che non operano a fine commerciale fino a 400 GT."}
{"id": "94760", "revid": "339392", "url": "https://it.wikipedia.org/wiki?curid=94760", "title": "Rocce terrigene", "text": ""}
{"id": "94766", "revid": "93556", "url": "https://it.wikipedia.org/wiki?curid=94766", "title": "Repubblica Subalpina", "text": "La denominazione Repubblica Subalpina viene usato nelle opere storiografiche per indicare il periodo della storia del Piemonte d'inizio Ottocento immediatamente precedente all'annessione alla Francia ad opera di Napoleone.\nStoria.\nApprofittando dell'assenza di Napoleone, impegnato in Egitto, nel 1799 l'esercito imperiale austriaco era passato all'offensiva in Italia, vanificando in pratica tutte le conquiste francesi degli anni precedenti. Tornato in patria e ottenuto il consolato, e vista l'inadeguatezza dei propri sostituti, il generale corso decise di riprendere personalmente in mano la situazione nel teatro bellico che ne aveva lanciato la fama. Gi\u00e0 nel giugno del 1800 Napoleone aveva scompaginato le armate tedesche, ripristinando in buona parte il precedente assetto territoriale basato sulle repubbliche sorelle.\nIl 16 giugno 1800 venne ripristinato il Governo provvisorio piemontese, stavolta in una versione della Repubblica Piemontese ancor pi\u00f9 sottoposta alla Francia, di cui costituiva un territorio sotto occupazione militare e privo di soggettivit\u00e0 di diritto internazionale. Gi\u00e0 nel marzo del 1801 l'esercito piemontese venne incorporato in quello francese e qualche mese dopo anche la gestione amministrativa della regione pass\u00f2 in mani francesi (tranne Novara, gi\u00e0 ceduta alla Repubblica Cisalpina dal settembre 1800) rispostando il confine lombardo-piemontese dal Ticino al Sesia, come un secolo prima; l'italiano fu sostituito dal francese negli atti ufficiali, e venne introdotto il franco come valuta ufficiale.\nIl 26 aprile 1801 il vecchio governo venne sostituito da un'Amministrazione generale del Piemonte con l'esplicita missione di completare la francesizzazione della regione; venne introdotta la legge comunale transalpina che prevedeva sindaci nominati da Napoleone nelle citt\u00e0 e dai prefetti nei piccoli paesi; furono definitivamente istituiti i nuovi enti provinciali aggiungendovi il Dipartimento di Marengo, scindendo Alessandria da Asti, istituendo il Dipartimento della Dora (con Ivrea e Aosta) e portando a sei il numero delle prefetture, mentre si inizi\u00f2 la riforma transalpina della legislazione. In un\u2019epoca in cui la lingua italiana era pressoch\u00e9 sconosciuta se non ai laureati e il popolo parlava il piemontese, lingua per sua natura a cavallo tra il francese e l\u2019italiano, la transizione non risult\u00f2 sconvolgente.\nCome ultimo atto, l'11 settembre del 1802, con un voto del senato francese il Piemonte venne cancellato dalla carta politica d'Europa e annesso alla Francia.\nLa Repubblica Subalpina viene ricordata soprattutto dai numismatici, in quanto, per compiacere Napoleone, essa coni\u00f2 (per la prima volta in Italia) monete secondo il sistema metrico decimale, vale a dire il marengo e una moneta da 5 franchi (decreto del 13 marzo 1801 dalla Commissione esecutiva del Piemonte, presieduta da Carlo Bossi)."}
{"id": "94772", "revid": "9", "url": "https://it.wikipedia.org/wiki?curid=94772", "title": "Insegna rossa", "text": ""}
{"id": "94773", "revid": "9", "url": "https://it.wikipedia.org/wiki?curid=94773", "title": "Red ensign", "text": ""}
{"id": "94780", "revid": "400694", "url": "https://it.wikipedia.org/wiki?curid=94780", "title": "Conga", "text": "Le conga sono strumenti musicali appartenenti alla famiglia dei membranofoni, utilizzati in origine nella musica afro-cubana, e diffusi successivamente in tutto il mondo, in vari generi musicali.\nSono tamburi alti e stretti e montano una singola pelle sulla cavit\u00e0 superiore. Essi derivano dal makuta congolese: in origine si ricavavano da un tronco che veniva svuotato, per poi applicargli una pelle bovina.\nDenominazione e dimensioni.\nOgni tamburo facente parte della famiglia delle conga possiede un nome. Essi vengono divisi per la dimensione delle pelli:\nColpi fondamentali e tecnica.\nLa tecnica di base si basa sui seguenti colpi: \nUna tecnica caratteristica e fondamentale delle conga \u00e8 quella del tumbao (o manoteo): essa consiste nel movimento basculante della mano, che esegue i colpi palmo e dita. La maggior parte dei ritmi afrocubani si basa sull'utilizzo di questa tecnica, unita agli altri colpi fondamentali.\nMusicisti famosi.\nIl musicista che suona le \"conga\" si chiama \"conguero\". Congueri degni di nota sono:"}
{"id": "94785", "revid": "363", "url": "https://it.wikipedia.org/wiki?curid=94785", "title": "Sedimenti", "text": ""}
{"id": "94787", "revid": "30610", "url": "https://it.wikipedia.org/wiki?curid=94787", "title": "Giovanni Caselli (antropologo)", "text": "\u00c8 stato eletto \"Fellow of the Royal Anthropological Institute of Great Britain and Ireland\" dal 1972 . Ha tenuto conferenze antropologia ed archeologia in diversi paesi. \u00c8 stato studioso in residenza all'Universit\u00e0 di Malta dove ha insegnato etnoarcheologia, svolgendo nel contempo attivit\u00e0 di divulgatore di scienze e di storia, di creatore di collane divulgative, di autore, di illustratore di volumi per ragazzi e adulti e di consulente editoriale.\n \u00c8 presente con circa quaranta schede nel \"Catalogo della Library of Congress\" e con 52 nel \"Catalogo della British Library\". Caselli \u00e8 stato il primo a rilevare sul terreno il percorso della Via Francigena da Canterbury fino a Roma (\"Il Cammino di Dio\" - Archeologia Viva N\u00b05, 1989 pp 54\u201363).\nSi occupa successivamente dell'impatto della cultura iranica sulla formazione dell'Europa medievale. Vive e lavora a Bibbiena nel Casentino da dove, nel 1969, iniziarono le sue prime ricerche antropologiche.\nAvendo illustrato la Patria e versando in condizioni di particolare necessit\u00e0, nel settembre 2020 il Presidente della Repubblica gli ha concesso un assegno straordinario vitalizio dell'importo annuo di 24000\u20ac.\nStudi sulle vie romee.\nIl 7 marzo 2007 Giovanni Caselli tenne una conferenza mirata a dare l'avvio alla ricostruzione sul terreno della Via romea di Stade (come descritta dall'abate Alberto negli \"Annales Stadenses\" del 1236 conservati nella biblioteca di Wolfenb\u00fcttel) nel Municipio di Ochsenfurt di fronte ai rappresentanti di almeno 20 comuni tedeschi attraversati dall'itinerario storico. Da allora, assieme ad Uwe Schott di Plankstadt (Mannheim), Caselli si \u00e8 adoperato per coinvolgere le amministrazioni locali dei L\u00e4nder attraversati dall'antica via per ripristinare l'itinerario e aprirlo al pubblico. Agli inizi di settembre 2010 \u00e8 stata affissa la segnaletica \"Via Romea\" in un tratto di strada che va da Braunschweig a Wernigerode nella Bassa Sassonia. Nel 2013 la segnaletica era stata affissa fino a Mittenwald sul confine austriaco, e in Italia da Bolzano a Salorno e da Ravenna a Montefiascone."}
{"id": "94797", "revid": "287204", "url": "https://it.wikipedia.org/wiki?curid=94797", "title": "Particella elementare", "text": "In fisica delle particelle una particella elementare \u00e8 una particella indivisibile non composta da particelle pi\u00f9 semplici.\nLe particelle elementari che compongono l'universo si possono distinguere in particelle-materia, di tipo fermionico (quark, elettroni e neutrini, dotati tutti di massa) e particelle-forza, di tipo bosonico, portatrici delle forze fondamentali esistenti in natura (fotoni e gluoni, privi di massa, e i bosoni W e Z, dotati di massa). Il Modello standard contempla diverse altre particelle instabili che esistono in determinate condizioni per un tempo variabile, ma comunque brevissimo, prima di decadere in altre particelle. Fra queste vi \u00e8 almeno un bosone di Higgs, che svolge un ruolo del tutto particolare.\nStoria.\nFino agli inizi del XIX secolo si pensava che l'atomo fosse il costituente elementare della materia e quindi indivisibile per definizione. La scoperta da parte della fisica atomica che l'atomo ha una sua struttura interna, \u00e8 cio\u00e8 composto di particelle subatomiche pi\u00f9 semplici, diede vita alla teoria atomica, e quindi alla fisica nucleare e alla fisica delle particelle.\nDopo le scoperte di elettrone, protone e neutrone, dagli anni trenta il numero ed il tipo di particelle elementari crebbe in modo continuo portando dagli anni sessanta all'introduzione del cosiddetto Modello standard, che descrive tutte le particelle note e tre delle quattro interazioni fondamentali, ossia l'interazione elettromagnetica, l'interazione forte e l'interazione debole.\nL'elettrone.\nNel 1897 Lord Kelvin scriveva che \"l'elettricit\u00e0 \u00e8 un liquido continuo omogeneo\". Queste considerazioni divennero superflue quando, nello stesso anno, Joseph John Thomson esegu\u00ec il suo celebre esperimento con cui determin\u00f2 il rapporto \"e/m\" tra la carica elettrica e la massa dei raggi catodici.\nI raggi catodici, cos\u00ec definiti in quanto emessi da un catodo, quando attraversano un condensatore subiscono una certa deviazione, il cui verso mostra che la carica portata dal fascio \u00e8 negativa. Lo stesso avviene se i raggi sono sottoposti ad un campo magnetico. Compensando le deflessioni prodotte dai campi elettrico e magnetico, Thomson calcol\u00f2 la velocit\u00e0 del fascio. L'ampiezza della flessione prodotta da ciascun campo separatamente gli consent\u00ec, inoltre, di valutare \"e/m\", rapporto tra carica e massa dei costituenti del fascio.\nIl valore di \"e/m\" che Thomson ottenne per i raggi catodici era molto elevato: questo implicava particelle con massa molto piccola rispetto alla carica. Tale particella venne chiamata elettrone, simbolo \"e\", dal greco \"elektron\", ambra.\nLa scoperta del nucleo atomico.\nNel 1911 Ernest Rutherford, bombardando una sottile lamina di metallo con radiazioni alfa, port\u00f2 prove sperimentali per dimostrare che quasi tutta la massa degli atomi \u00e8 contenuta in un minuscolo nucleo atomico con un diametro di 105 volte inferiore all'atomo stesso. La regione esterna \u00e8 quindi occupata dagli elettroni di Thomson tutti uguali fra loro, ma i nuclei atomici differiscono fra loro sia per massa che per carica elettrica.\nIl nucleo pi\u00f9 leggero, quello dell'idrogeno, ha una singola carica elettrica positiva, e tutti gli altri nuclei hanno cariche positive che sono multipli interi di quella dell'idrogeno. Fu supposto, quindi, che il nucleo fosse composto da quelle particelle, qualunque fossero, di cui il nucleo dell'idrogeno aveva un esemplare. Fu battezzata da Rutherford protone, simbolo formula_1, dal greco \"proton\", forma neutra di \"protos\", \"primo\".\nPer\u00f2 era chiaro che i nuclei con pi\u00f9 protoni si sarebbero disintegrati a causa della forza di repulsione elettrostatica, quindi affinch\u00e9 fossero stabili era necessaria o una particella stabilizzatrice o una forza diversa da quella elettrica, di intensit\u00e0 tale da contrastare la repulsione. In effetti entrambe le ipotesi sono vere.\nNel 1932 Ir\u00e8ne Joliot-Curie, figlia di Pierre e Marie Curie, insieme al marito Fr\u00e9d\u00e9ric Joliot aveva scoperto che il berillio, in seguito al bombardamento con particelle provenienti da una sorgente di polonio, emette delle particelle elettricamente neutre molto penetranti. Essi provarono che queste particelle possono espellere protoni da materiale contenente idrogeno. Sembr\u00f2 naturale supporre che le particelle neutre fossero fotoni ma sarebbero occorsi fotoni ad energia troppo alta (50 MeV) per provocare un fenomeno del genere. Allora l'esperimento fu ripreso da James Chadwick che dimostr\u00f2 che quelle particelle non erano prive di massa, come il fotone, ma avevano all'incirca la massa del protone. Questa particella, poi chiamata \"neutrone\" formula_2, era stata ipotizzata gi\u00e0 nel 1920 da Rutherford.\nA questo punto, si giunse alla conclusione che il nucleo atomico \u00e8, in realt\u00e0, costituito da protoni separati da un numero all'incirca uguale di neutroni.\nSuccessivamente si scopr\u00ec che il neutrone ha una massa maggiore, anche se di poco, a quella del protone. Per questo motivo esso \u00e8 instabile, cio\u00e8 tende a decadere in altre particelle pi\u00f9 stabili. Nel caso del neutrone abbiamo il decadimento \u03b2, noto fin dal 1900, che porta il neutrone a decadere in un protone ed in un elettrone. Tuttavia gli esperimenti di disintegrazione formula_3 mostrano che per assicurare la conservazione dell'energia era necessario un nuovo tipo di particella neutra per pareggiare l'energia totale nel sistema prima e dopo il decadimento. Questa particella fu chiamata \"neutrino\" (simbolo formula_4). Il processo di decadimento formula_3 venne considerato:\nLa scoperta dell'antimateria.\nNegli anni 1932-33 fu scoperta un'altra nuova particella: il \"positrone\". Questa scoperta fu resa possibile dall'uso di un apparecchio estremamente ingegnoso, chiamato camera a nebbia, ideato da Charles Thomson Rees Wilson.\nL'esistenza del positrone era gi\u00e0 stata predetta teoricamente durante gli anni 1930-31. La predizione era basata sull'elegante teoria dell'elettrone formulata da Paul Adrien Maurice Dirac, che aveva applicato i metodi della meccanica quantistica per stabilire le equazioni d'onda in un campo elettrico. Le soluzioni di queste equazioni davano due stati elettronici con energia cinetica rispettivamente positiva e negativa.\nSecondo la teoria si dovevano verificare transizioni fra i due stati. Poich\u00e9 non si osservavano, Dirac dedusse che tutti gli stati di energia negativa dovevano essere occupati, ma qualora si fosse verificata una lacuna, cio\u00e8 uno stato di energia fosse risultato libero, essa avrebbe dovuto corrispondere a una particella osservabile con massa e spin uguali a quelli dell'elettrone e con carica opposta. Tale lacuna era il positrone. Questa particella, scoperta effettivamente da Carl David Anderson, \u00e8 quindi l'antiparticella dell'elettrone.\nNel corso del graduale rivelarsi delle propriet\u00e0 di una particella pi\u00f9 di una volta le convenzioni sono cambiate. Quella a tutt'oggi accettata per il neutrino \u00e8 diversa da quella adottata per la prima volta da Fermi. Infatti oggi si ritiene che sia l'antineutrino (formula_7) la particella neutra emessa dalla disintegrazione formula_3 del neutrone:\ndove formula_1 \u00e8 il protone, formula_11 \u00e8 l'elettrone e formula_12 \u00e8 l'antineutrino elettronico.\nI mesoni e la struttura nucleare.\nIl passo successivo per lo studio del nucleo e delle sue particelle a questo punto si blocc\u00f2 sulle difficolt\u00e0 di definire la natura delle forze che tengono unito il nucleo.\nSi cominci\u00f2 a superare questo ostacolo nel 1935 con una proposta di Hideki Yukawa secondo il quale in un nucleo i protoni ed i neutroni sono tenuti insieme da un campo, allo stesso modo con cui in un atomo il nucleo e l'elettrone sono legati insieme tramite il campo elettromagnetico. Egli, inoltre, sottoline\u00f2 che le piccole dimensioni del nucleo implicano che il raggio di azione delle forze nucleari sia piccolo. Ora, per i principi della relativit\u00e0 ristretta, la quantit\u00e0 di moto media del campo \u00e8 dell'ordine della velocit\u00e0 della luce moltiplicata per la massa del quanto associato al campo. Dalle dimensioni dei nuclei Yukawa cos\u00ec concluse che questa massa \u00e8 all'incirca 200 volte la massa dell'elettrone. Pi\u00f9 tardi egli stesso osserv\u00f2: \u00abPoich\u00e9 un quanto con massa cos\u00ec grande non \u00e8 mai stato osservato sperimentalmente, sembra che la suddetta teoria sia errata\u00bb.\nEgli non sapeva, per\u00f2, che Anderson e Seth Neddermeyer stavano effettuando estese ricerche sulla capacit\u00e0 delle particelle cariche dei raggi cosmici di attraversare la materia. I due, nonostante le difficolt\u00e0 dovute all'esplorazione di un campo cos\u00ec nuovo, perseverarono nelle ricerche e, negli anni 1934-36, pervennero alla conclusione che nei raggi cosmici erano presenti nuovi tipi di particelle, cariche alcune positivamente, altre negativamente, di massa intermedia tra l'elettrone ed i \"nucleoni\" e si pens\u00f2 che fossero proprio le particelle di Yukawa. Furono chiamate \"mesoni\".\nUna raccolta di valori sperimentali della massa dei mesoni in unit\u00e0 \"me\", massa dell'elettrone, pubblicata nel 1945 concludeva che il valore medio era di 172me, ma le deviazioni da questo valore medio erano molto grandi.\nUn esperimento, pubblicato nel 1947, di Marcello Conversi, Ettore Pancini e Oreste Piccioni sullo studio delle interazioni tra i mesoni dei raggi cosmici ed i nuclei atomici mostr\u00f2 che questa interazione era estremamente debole. Fu allora sottolineato da Fermi, Edward Teller e Victor Frederick Weisskopf che c'era qualcosa che non andava affatto poich\u00e9 queste particelle, che interagiscono cos\u00ec poco con i nuclei, potevano essere intermediarie solo di forze formula_13 volte pi\u00f9 deboli delle intensissime forze nucleari. Per questo motivo si concluse che quelle particelle non fossero quelle predette da Yukawa, e queste ultime non si riuscivano ad osservare a causa della loro breve vita che non permetteva di impressionare gli strumenti allora a disposizione.\nCon l'avvento di nuove tecnologie per\u00f2 queste osservazioni furono possibili. La nuova tecnica che permise queste osservazioni, l'emulsione fotografica, fu sviluppata da F. Powell e dal suo gruppo. Dall'esame delle lastre di questi sensibilissimi strumenti si riuscirono a scoprire due differenti tipi di mesone: formula_14 e formula_15. Il loro decadimento era:\nI mesoni carichi negativamente si disintegrano, si scopr\u00ec, in modo analogo ai positivi. Da studi particolareggiati si ottennero anche le masse dei mesoni formula_14 e formula_15 (successivamente battezzati rispettivamente \"pione\" e \"muone\") che sono rispettivamente 273 e 207 volte la massa dell'elettrone.\nLa scoperta dell'esistenza di due tipi di \"mesoni\" risolse la situazione. Il pione \u00e8 identificato con il \"mesone\" di Yukawa e, poich\u00e9 si prov\u00f2 che interagisce fortemente con i nuclei, serve da intermediario per le forze nucleari, mentre il suo discendente, il \"muone\", \u00e8 il \"mesone\" dei raggi cosmici osservato da Conversi, Pancini e Piccioni, che non interagisce fortemente con i nuclei.\nLa situazione esistente nel 1947 costituiva uno schema non troppo complicato. I \"neutroni\" (formula_20), i \"protoni\" (formula_1), gli \"elettroni\" (formula_11) ed i fotoni erano oggetti familiari. Il mesone formula_14 aveva la sua ragione d'essere quale intermediario attraverso cui le forze nucleari vengono trasmesse. Le sole particelle elementari inattese erano i muoni formula_15 ed i neutrini formula_4.\nQuesto stato di cose relativamente semplici non dur\u00f2 tuttavia a lungo. In effetti, proprio nel 1947, a Manchester, George Rochester e Clifford Charles Butler ricavarono, da un grande numero di fotografie in camera a nebbia di particelle di sciami penetranti di raggi cosmici, tracce dovute ai prodotti carichi della disintegrazione di una particella neutra di massa uguale a circa 1000 masse elettroniche, valore diverso da quello delle masse di tutte le particelle fino ad allora conosciute.\nDue anni pi\u00f9 tardi, nel 1949, usando la nuova tecnica delle emulsione fotografica, Powell ed i suoi collaboratori ottennero la fotografia di una particella di un raggio cosmico. Essi interpretarono il processo come dovuto ad una particella K' che si disintegra in tre mesoni. Sia lo schema di disintegrazione che la massa della particella primaria formula_26 non si adattavano ad alcuna delle particelle conosciute a quel tempo. Powell ed il suo gruppo chiamarono questa nuova particella mesone formula_27, ma successivamente venne a coincidere con formula_26. Insieme a formula_27 vennero identificate, in quel periodo, un gran numero di altre particelle.\nPoich\u00e9 tali particelle giungevano inattese, si diede loro il nome collettivo di \"particelle strane\". Esse sono generate in collisioni in cui sono in gioco energie di pi\u00f9 di un miliardo di eV.\nSviluppi moderni.\nFino agli anni 1948-53 l'unica sorgente disponibile di energie cos\u00ec elevate erano i raggi cosmici. Pertanto furono avviate molte ricerche per studiare l'esistenza delle nuove \"Particelle Strane\" nei raggi cosmici. Ma i raggi cosmici non sono una sorgente controllabile di particelle di elevata energia; inoltre la frequenza con cui si incontrano particelle cosmiche di elevata energia in strumenti di dimensioni normali \u00e8 molto piccola.\nFortunatamente, grazie al rapido sviluppo della tecnologia per costruire macchine capaci di accelerare particelle ad alta energia (acceleratori di particelle), divent\u00f2 possibile in questo periodo costruire macchine nel dominio di un miliardo di eV. Quando nel 1953 la prima di tali macchine, chiamata cosmotrone, cominci\u00f2 a funzionare al Brookhaven National Laboratory di Long Island (NY, USA), divent\u00f2 possibile avere particelle strane prodotte a comando in laboratorio.\nElenco e classificazione delle particelle.\nLe particelle elementari sono distinte a partire dallo spin.\nTavola dei fermioni fondamentali.\nLe due classi di fermioni fondamentali possono essere suddivise per generazioni (per convenzione vengono descritte solo le propriet\u00e0 delle particelle sinistrorse):"}
{"id": "94800", "revid": "2912", "url": "https://it.wikipedia.org/wiki?curid=94800", "title": "Sistema delle fonti", "text": ""}
{"id": "94808", "revid": "1318658", "url": "https://it.wikipedia.org/wiki?curid=94808", "title": "Fiera internazionale del libro 2005", "text": "La XVIII Fiera internazionale del libro si \u00e8 tenuta dal 5 al 9 maggio 2005 presso il centro esposizioni del Lingotto di Torino.\nGli espositori presenti sono stati 1220 e i convegni in programma oltre ottocento; la fiera sar\u00e0 visitata nei cinque giorni di apertura da oltre duecentoventimila visitatori.\nIl Paese ospite \u00e8 stato quest'anno il Portogallo e il Brasile; filo conduttore \u00e8 stato il sogno.\nUna serie di incontri ha presentato i due eventi speciali del 2006: i XX Giochi olimpici invernali e la nomina di Torino a capitale mondiale del libro 2006-2007. Tra gli eventi di spicco, la manifestazione \"Terra Madre\" sulle tradizioni culturali del mondo e un ricordo di Giovanni Paolo II a cura della Conferenza Episcopale Italiana.\nL'esposizione.\nL'area espositiva ha una superficie di 46.000 m\u00b2, articolata sui padigilioni 1, 2, 3 e 5 di Lingotto Fiere.\nIl padiglione 1 si apre con un'area occupata dai piccoli e medi editori, uno degli elementi portanti della Fiera, comprende inoltre \"Piazza Italia\" della Federazione italiana editori regionali (FIDAE), lo stand del Comune, e \"Il gusto di leggere\", in collaborazione con Slow Food, che propone assaggi degli chef.\nNel padiglione 2, accanto agli stand tradizionali dei grandi editori e al \u00e8 letterario Vergnano, una vasta area vede raggruppate tutte le regioni italiane presenti in fiera. Tra le nuove presenze del padiglione i due canali satellitari culturali The History Channel e Cult Network. Per la prima volta, inoltre, questo padiglione ha una sezione dedicata all'editoria scientifica che diventer\u00e0 permanente nelle prossime edizioni.\nIl padiglione 3 ospita lo spazio della Rai, con lo studio per le dirette radiofoniche, il set per le dirette televisive e un'area dedicata ai libri Rai Eri; la Provincia di Torino e il coloratissimo Spazio Ragazzi, che comprende anche una nursery letteraria. Le istituzioni sono rappresentate dal Senato della Repubblica, dalla presidenza del Consiglio dei ministri con il dipartimento delle Politiche comunitarie, dal ministero per i Beni e le Attivit\u00e0 Culturali, dal Miur (ministero per l'Istruzione, l'Universit\u00e0 e la Ricerca) e dall'Agenzia delle entrate; presenti anche prestigiose universit\u00e0: Bocconi, Luiss University Press e la Scuola Normale Superiore - Edizioni della Normale.\nOltre agli spazi del Lingotto, le circoscrizioni 3 e 5 diventeranno sede dei simbolici padiglioni 6 e 7, con mostre, letture, dibattiti e spettacoli (con ospiti come Sabina Guzzanti, Lilli Gruber, Massimo Carlotto, Sebastiano Vassalli e moltissimi altri).\nProgramma.\nLa Fiera internazionale del libro 2005 si \u00e8 aperta con una serata speciale dedicata a Wis\u0142awa Szymborska, la poetessa polacca Premio Nobel 1996: marted\u00ec 3 maggio al Teatro Carignano si \u00e8 tenuto un recital poetico, curato dal regista e attore Mauro Avogadro, direttore della Scuola di Teatro del Teatro Stabile di Torino.\nIl tema conduttore della Fiera 2005 \u00e8 il \"sogno\": la Fiera 2005 si \u00e8 interrogata sulla centralit\u00e0 del sogno nelle culture di ogni tempo e paese, a partire dall'antico Egitto, in compagnia dell'egittologa Edda Bresciani. Del sogno in letteratura ha parlato l'italianista Daniela Marcheschi. Una doppia lettura dei sogni \u00e8 stata offerta da studiosi di scuola freudiana e junghiana.Ma si \u00e8 parlato soprattutto del sogno come progetto e utopia, con alcuni protagonisti della cultura contemporanea nel campo artistico, letterario e\nscientifico: registi (Paolo Virz\u00ec, Davide Ferrario e altri), biologi (Edoardo Boncinelli e Alberto Piazza), matematici (Piergiorgio Odifreddi, Alberto Conte, Gabriele Lolli), fisici (Tullio Regge e Giorgio Parisi, con Enrico Bellone), architetti, gastronomi e studiosi di \"culture materiali\" (Edoardo Raspelli e altri)...\nSpettacolo.\nCome sempre, la Fiera ha presentato momenti di spettacolo teatrale (Giorgio Albertazzi), comico (tra gli ospiti Sabina Guzzanti e Antonio Albanese) musicale (Andrea de Carlo, Marco Parente).L'evento conclusivo \u00e8 stato affidato a Francesco Guccini, musicista-scrittore con una spiccata passione per la sperimentazione linguistica.\nGli editori scientifici.\nIn occasione dell'Anno della Fisica, la Fiera del Libro inaugura un appuntamento dedicato all'editoria scientifica che diventer\u00e0 fisso nelle edizioni successive e far\u00e0 parte anche del programma culturale di Torino Capitale Mondiale del Libro. Due i momenti: una mostra, nel padiglione 3, con dodici immagini di particolari habitat del nostro pianeta, dal deserto africano all'Antartide, dalle onde oceaniche alle metropoli, dai ghiacciai alla foresta pluviale; un convegno dedicato all'editoria scientifica, coordinato da Piero Bianucci, che si \u00e8 svolto gioved\u00ec 5 maggio alle 17,30 in Sala Gialla.\nRelatori ospiti.\nCome sempre sono stati numerosi gli ospiti italiani e stranieri. Sono arrivati al Lingotto, tra gli altri, il Premio Nobel per l'economia Joseph Stiglitz; il poeta francese Yves Bonnefoy; giornalisti come Lilli Gruber, Monica Maggioni e Marco Travaglio. Piero Chiambretti dialogher\u00e0 con don Andrea Gallo. Gli storici Gianni Oliva, Guido Crainz e Raoul Pupo discuteranno della tragedia degli italiani d'Istria e Dalmazia, tra foibe ed esilio.\nTra gli scrittori italiani si possono ricordare Massimo Carlotto, Vincenzo Cerami, Maurizio Cucchi, Gianni Farinetti, Dacia Maraini, Maurizio Maggiani, Claudio Magris, Valerio Massimo Manfredi, Alessandro Piperno, Michele Serra, Piero Soria, Gian Antonio Stella, Sebastiano Vassalli, Stefano Zecchi.\nVerranno celebrati alcuni anniversari, tra cui quelli dedicato ad Albert Einstein e al 1905, annus mirabilis della Fisica e a Italo Calvino, nel ventennale della scomparsa.\nGli Oscar Mondadori festeggiano i loro 40 anni. \u00c8 stato reso omaggio a scrittori e poeti come Sergio Atzeni (nel decennale della scomparsa), Mario Luzi, Giovanni Raboni; a editori come Luciano Fo\u00e0, il fondatore dell'Adelphi, e Giorgio Colli, che ha legato il suo nome all'edizione critica delle Opere di Nietzsche e alla \"Enciclopedia di autori classici\" progettata per Boringhieri.\nPaesi ospiti.\nLa Francia \u00e8 stata presente alla Fiera di Torino con uno stand nazionale curato dal BIEF, il \"Bureau International de l'\u00e9dition francaise\", che promuove all'estero i libri francesi.\nIl Portogallo ha partecipato alla Fiera 2005 in una sorta di anteprima, per preparare con cura la sua presenza a Torino come Paese ospite d'onore 2006 insieme al Brasile, affiancando alla partecipazione libraria un calendario di eventi artistici e musicali in programma al Lingotto e in citt\u00e0.\nEventi speciali.\nLingua Madre.\nIn contemporanea con la fiera si \u00e8 svolta una nuova manifestazione sviluppata con la Regione Piemonte, \"Lingua Madre\", che ha portato a Torino cinquanta scrittori asiatici, africani e latino-americani, accomunati dal lavoro sperimentale e innovativo sul patrimonio della loro tradizione culturale.\nNell'Arena Piemonte sono stati protagonisti di letture, incontri con i lettori e momenti musicali con gruppi di musica etnica provenienti da tutto il mondo.\nTra gli ospiti di Lingua Madre, vanno citati il siriano Adunis, il rumeno Norman Manea, il francese d'origini algerine Claude Hag\u00e8ge, l'australiano Les Murray; il marocchino Tahar Ben Jelloun, i caraibici Patrick Chamoiseau, Madison Smartt Bell, Rapha\u00ebl Confiant, Dionne Brand; gli indiani Nadeem Aslam, Anita Rau Badami e Vikas Swarup, il tunisino Samir Marzouki, l'arabo-americano Abdellah Hammoudi, le marocchine Calixthe Beyala e Yasmine Chami, il libanese Selim Nessib, l'iraniano Bijan Zarmandili, il cubano Daniel Chavarr\u00eda, il messicano Carlos Montemayor, la turca Yad\u00e9 Kara, l'afgana Saira Shah, il somalo Nuruddin Farah, il congolese Emmanuel Dongala, i sudafricani Achmat Dangor e Zakes Mda, l'indiano Homi Bhabha.\nTra gli italiani, Elena Loewenthal e Marcello Fois.\nMassimo Cacciari concluder\u00e0 il programma degli incontri con una lezione sui labirinti della traduzione.\nTi legger\u00f2 i Giochi.\nCon l'avvicinarsi dei Giochi olimpici invernali del 2006, la Fiera Internazionale del Libro di Torino propone il progetto speciale \"Ti legger\u00f2 i Giochi\", un insieme di convegni, letture e spettacoli variamente ispirati al tema della \"competizione\", curato da Maurizio Crosetti.\nSi \u00e8 parlato di sociologia e psicologia (con, fra gli altri, Vittorino Andreoli ed Alessandro Dal Lago), concorrenza sleale nell'economia di mercato (con Guglielmo Epifani, Andrea Pininfarina, Luciano Gallino e altri), timori di scontro di religione e civilt\u00e0 (con Eugenio Scalfari, Enzo Bianchi e altri), doping nello sport (con Candido Cannav\u00f2, Roberto Beccantini, Massimo Mauro).\nOgni giorno alle 18.30 si sono tenute letture denominate \"Parole di sport\", con scrittori come Michele Serra e Domenico Starnone.\nOgni sera alle 21 \u00e8 stato celebrato un tema diverso con il \"Pentathlon delle Muse\": la ginnastica, con Yuri Chechi, Igor Cassina e Laura Zacchilli, la musica, con il jazzista Enrico Pieranunzi e il solista classico Gianluca Cascioli, la danza, con Daniel Ezralow e Marta Romagna, il teatro con Franco Branciaroli ed Elisabetta Pozzi, il canto con Massimo Ranieri e Antonella Ruggiero.\nTorino capitale mondiale del libro.\nDopo Alessandria d'Egitto, Madrid, Nuova Delhi, Anversa e Montr\u00e9al, l'UNESCO ha nominato Torino capitale mondiale del libro da aprile 2006 ad aprile 2007. La citt\u00e0 di Roma, per aver sostenuto la candidatura torinese in concorrenza con quella di Teheran, collaborer\u00e0 nell'organizzazione dell'evento.\nIl programma delle manifestazioni \u00e8 stato anticipato alla fiera con eventi, incontri, convegni, dibattiti, letture, momenti di spettacolo.\nEventi collaterali.\nLibri e cinema.\nParallelamente alla Fiera per tre giorni, dal 5 al 7 maggio, si svolge \"Book Film Bridge\", un nuovo mercato dei diritti che ha fatto incontrare con il settore editoriale Rai Cinema, Rai Trade, la produzione indipendente italiana di cinema, documentari, animazione, il canale \"Cult Network Italia\", produttori francesi, inglesi, spagnoli. Le case di produzione audiovisive accreditate sono oltre 50. Tra il 2000 e il 2004 sono usciti nelle sale italiane almeno 217 film tratti da libri e di questi, almeno 43 provenivano da libri di autori italiani. Se ne \u00e8 parlato in un convegno, il 5 maggio.\nIn tram.\nAnche quest'anno in occasione della fiera si \u00e8 svolto \"Torino Fahrenheit Tram\", un percorso nel centro della citt\u00e0 a bordo di uno storico tram (il n. 3203 del 1958) su cui si parla di libri con autori ed editori. Ogni giorno vengono presentati quattro volumi, due per ogni corsa. L'itinerario, che attraversa il centro storico - da Piazza Castello ai Giardini Reali costeggiando il Parco del Valentino e la Gran Madre e attraversando Via Po - dura circa un'ora.\nCollegamenti esterni.\nseparatore"}
{"id": "94809", "revid": "624525", "url": "https://it.wikipedia.org/wiki?curid=94809", "title": "Calcolatore analogico", "text": ""}
{"id": "94812", "revid": "599013", "url": "https://it.wikipedia.org/wiki?curid=94812", "title": "Cun", "text": ""}
{"id": "94814", "revid": "4", "url": "https://it.wikipedia.org/wiki?curid=94814", "title": "XVIII Fiera del libro", "text": ""}
{"id": "94815", "revid": "287204", "url": "https://it.wikipedia.org/wiki?curid=94815", "title": "Economia e politica agraria", "text": "Leconomia agraria \u00e8 la branca dell'economia che studia il settore agricolo.\nAmbiti dello \"studio dei campi\".\nCome per ogni settore economico, lo studio economico viene affrontato da un punto di vista microeconomico, quando l'oggetto di indagine \u00e8 l'imprenditore agricolo o l'impresa agricola, che producono ricchezza, usano risorse e distribuiscono il reddito, oppure dal punto di vista macroeconomico, quando l'oggetto di indagine \u00e8 il settore agricolo nel suo complesso, di cui si analizza per esempio il ruolo nella determinazione del reddito nazionale e degli investimenti.\nGli strumenti di analisi impiegati nello studio dell'economia agraria sono offerti dall'economia politica e dall'economia aziendale.\nL'economia politica agraria.\nIn particolare l'economia politica ha sviluppato alcuni dei propri strumenti e concetti, come la legge della produttivit\u00e0 decrescente dei fattori produttivi, proprio pensando a quanto accadeva nell'agricoltura; quando \u00e8 nata la scienza economica, era infatti questo il settore produttivo di gran lunga pi\u00f9 importante sia per il valore del prodotto agricolo rispetto al PIL, sia per numero di addetti.\nI temi trattati dall'economia politica applicata all'agricoltura sono numerosi e riguardano le scelte dell'imprenditore agricolo in condizioni di incertezza (causata dalla presenza di rischi ambientali generici, parassiti, malattie, tempo atmosferico), le contingenze dell'attivit\u00e0 di impresa agricola che possono rendere necessario il ricorso a forme di assicurazione, le caratteristiche della domanda dei prodotti agricoli (che per prodotti poco differenziati \u00e8 abbastanza rigida rispetto al prezzo ed al reddito), le scelte di prodotto e di processo produttivo, i rapporti con il settore industriale di trasformazione dei prodotti agricoli, le politiche di distribuzione dei prodotti.\nLa politica agraria.\nLa politica agraria invece analizza e studia i provvedimenti di sostegno al settore agricolo, destinati a sostenere la domanda e/o il prezzo dei beni agricoli e dei prodotti agro-alimentari, nonch\u00e9 a elaborare strategie di intervento.\nA questo filone appartiene lo studio delle politiche comunitarie che, riducendo la quantit\u00e0 prodotta, come nel caso delle quote latte, o sostenendo la produzione di taluni beni con contributi economici elargiti ai produttori, cercano di governare il settore agricolo con lo scopo di difendere il reddito degli agricoltori, limitare la concorrenza straniera e in particolare di molti paesi del terzo mondo che possono produrre a prezzi bassissimi gli stessi beni, difendere l'ambiente, evitare l'abbandono delle terre soprattutto montane.\nAltri temi assai pi\u00f9 generali affrontati dalla politica economica riguardano gli effetti dei provvedimenti di politica agraria e delle scelte delle imprese sul reddito, l'occupazione, la bilancia dei pagamenti e la produttivit\u00e0.\nLa politica agraria dell'Unione Europea.\nLa politica agricola \u00e8 sempre stata un pilastro basilare nel processo di integrazione degli Stati membri della Comunit\u00e0 economica europea. Gi\u00e0 il Trattato originale di Roma definiva gli obiettivi della PAC e stabiliva che l'agricoltura andava inclusa nel mercato comune come politica integrata. All'epoca, in una Europa che aveva ancora memoria della fame degli anni di guerra e dell'immediato dopo-guerra, la sicurezza alimentare costituiva l'obiettivo primario: da qui la tendenza a prezzi agricoli estremamente elevati rispetto al libero mercato internazionale e l'accumularsi di grandi scorte. La \"comunit\u00e0\" interveniva anche corrispondendo la differenza di prezzo per le quantit\u00e0 esportate fuori \"Europa\".\nLa peculiarit\u00e0 del comparto agro-alimentare ha suscitato posizioni contrastanti, a volte antitetiche, nelle politiche di settore dei diversi Stati. Ci\u00f2 ha portato alla conclusione nel 1994, al termine dell'Uruguay Round del GATT istitutivo dell'Organizzazione Mondiale del Commercio, dell'Accordo sull'agricoltura, teso a contribuire alla formazione di \"un sistema di scambio agricolo corretto e orientato al mercato\".\nL'economia aziendale agraria.\nL'economia aziendale infine studia l'azienda agricola ed il settore agricolo come fa per qualsiasi altra azienda e settore economico, tenendo tuttavia presente che queste possiedono alcune peculiarit\u00e0, sia per le caratteristiche particolari dei beni prodotti e dei mercati sui quali le aziende agricole operano, sia per le particolarit\u00e0 delle leggi che le riguardano che dei bilanci agricoli."}
{"id": "94818", "revid": "223378", "url": "https://it.wikipedia.org/wiki?curid=94818", "title": "Jean-Baptiste Camille Corot", "text": "Biografia.\nGiovinezza.\nUn \u00abbambinone timido e impacciato\u00bb.\nJean-Baptiste-Camille Corot nacque il 16 luglio 1796 a Parigi, al n. 125 di rue du Bac, in uno stabile oggi demolito. La sua famiglia era di estrazione borghese - il padre era un mercante di stoffe e la madre una rinomata modista - e, a differenza di diversi altri artisti del periodo, non vers\u00f2 mai in condizioni economiche disastrose, poich\u00e9 i suoi genitori si rivelarono eccellenti amministratori e gestori del patrimonio finanziario familiare.\nLa formazione del giovane Camille avvenne nell'ambito del Lyc\u00e9e Pierre-Corneille di Rouen. Egli, tuttavia, non era uno studente brillante: il suo rendimento, infatti, era incerto e saltuario e ben presto fu costretto a entrare in un collegio, dove tuttavia continu\u00f2 a riscuotere bassi profitti scolastici. All'et\u00e0 di diciannove anni Corot era ancora un \u00abbambinone, timido e impacciato: arrossiva quando qualcuno gli parlava, era estremamente imbarazzato in presenza delle belle dame frequentatrici del salotto materno. [\u2026] Sotto il profilo emotivo, era un figlio affettuoso e beneducato, che adorava la madre e tremava appena il padre proferiva parola\u00bb.\nFormazione pittorica.\nNel frattempo Corot su impulso del padre fu avviato nel commercio di tessuti. Il giovane, tuttavia, non aveva alcuna inclinazione per il commercio e non era portato per quelli che definiva \u00abtrucchi d'affari\u00bb, eppure esercit\u00f2 questo mestiere fino a quando non comp\u00ec ventisei anni, quando il padre lo affranc\u00f2 dal negozio e cess\u00f2 finalmente di ostacolare le sue vocazioni. Gli anni trascorsi nel commercio, tuttavia, gli furono di estremo beneficio e l'esposizione con i variopinti colori dei tessuti non fecero che sviluppare notevolmente il suo senso estetico. Fu forse per sfuggire alla noia che Corot nel 1821 tent\u00f2 di dipingere qualche quadro, e ne fu immediatamente rapito: il genere pittorico che pi\u00f9 lo attrasse fu il paesaggismo, tanto che nelle sue primissime opere si mostr\u00f2 assai sensibile ai lavori di John Constable e J. M. W. Turner, i due grandi paesaggisti inglesi del Romanticismo. Nel 1817 apr\u00ec il suo primo studio nella casa a Ville d\u2019Avray, e a partire dal 1822 fu aiutato dai genitori con generosi aiuti finanziari: come gi\u00e0 accennato, infatti, nella sua vita Corot non ebbe mai preoccupazioni economiche e dipinse sempre per proprio diletto.\nLa formazione pittorica di Corot avvenne tra il 1821 e il 1822 presso Achille Etna Michallon, un emulo di David che gli forn\u00ec ottimi consigli esercitando su di lui un'influenza forte e duratura. Grazie a Michallon Corot impar\u00f2 a tracciare litografie, a trasporre sulla tela forme tridimensionali e a eseguire opere \"en plein air\": furono numerosi, infatti, gli schizzi che realizz\u00f2 all'aperto, specialmente nella foresta di Fontainebleau, nei villaggi di pescatori della Normandia e nei sobborghi a ovest di Parigi, come Ville-d'Avray, dove i genitori avevano tra l'altro una casa di campagna. Filtrati dall'insegnamento di Michallon, inoltre, Corot recep\u00ec i principi della tradizione neoclassica in Francia: fondamentale fu l'esempio di Pierre-Henri de Valenciennes, i cui paesaggi presentavano una visione della realt\u00e0 che, seppur tipicamente settecentesca, anticipava gi\u00e0 la poetica del Romanticismo. Dopo la morte di Michallon prosegu\u00ec i suoi studi sotto la guida di Jean-Victor Bertin, altro rigoroso paesista classicheggiante. Pur non disdegnando l'insegnamento del maestro, Corot non si limit\u00f2 a idealizzare i propri paesaggi, bens\u00ec intraprese anche a dipingere dal vero: nel corso della sua carriera egli avrebbe accolto entrambe le tendenze nei suoi lavori, spesso combinandole in un elaborato dualismo.\nPrimo viaggio in Italia.\nNel 1825 Corot intraprese il \"grand tour\", un lungo viaggio per le principali citt\u00e0 d'interesse artistico considerato quasi d'obbligo allora per i paesaggisti. La meta scelta da Corot fu l'Italia, paese dove la sua maturazione artistica giunse a una svolta decisiva e dove esegu\u00ec ben duecento disegni e centocinquanta dipinti in meno di tre anni.\nIn Italia Corot ebbe l'opportunit\u00e0 di ammirare citt\u00e0 come Roma, Narni, e Tivoli, rimanendone estasiato non solo per il ricchissimo patrimonio artistico, bens\u00ec anche per il suadente calore della luce mediterranea che le attorniava. Anche se si dichiar\u00f2 fervente ammiratore di Leonardo da Vinci, Corot apprese poco dai grandi maestri italiani: il suo pi\u00f9 grande insegnamento, infatti, gli fu dato dai paesaggi dell'Agro Romano, grazie ai quali \u00abgiunse a una estrema nitidezza nella distribuzione delle masse, nella resa della luce, nella scelta dei toni\u00bb (Treccani). A Roma fu anche influenzato dalle vedute di una suo conterraneo, Pierre-Athanase Chauvin, che rappresentava il paesaggio italiano, prendendo spunto da una esperienza diretta. \nNel 1828 Corot visit\u00f2 anche Napoli, l'arcipelago Campano e il Vesuvio. Fu proprio nella citt\u00e0 partenopea che si accost\u00f2 agli ambienti della scuola di Posillipo. Nello stesso anno, dopo un'affrettata sosta a Venezia, fece ritorno a Parigi.\nA catturare l'attenzione di Corot in Italia non vi furono solo la luce e le architetture, bens\u00ec anche la languida bellezza delle donne locali: malgrado la forte attrazione che provava, egli continu\u00f2 a dedicarsi alla pittura con piena e assoluta dedizione, mettendo a punto le sue doti da paesaggista. All'amico Abel Osmond arriv\u00f2 a confidare:\nCorot, il Salon, Barbizon.\nDal 1828 al 1834 Corot si occup\u00f2 principalmente di rielaborare gli schizzi eseguiti durante il viaggio in Italia secondo canoni classicheggianti, cos\u00ec da poterli esporre ai Salon parigini e, eventualmente, fare furore con un pubblico e una giuria ancora vicini alla sensibilit\u00e0 neoclassica. Un esempio di questi saggi \u00e8 \"Il ponte di Narni\" (1826), opera in cui riprese il bozzetto di un acquedotto romano diroccato e lo trasform\u00f2 in uno scenario pastorale falsamente idillico con l'aggiunta di grandi alberi frondosi e immense distese di prati. Fu una ricomposizione che in effetti piacque alla giuria del Salon: ci\u00f2 malgrado, molti gi\u00e0 ravvisarono nel dipinto una trattazione della luce che gi\u00e0 prelude alla pittura impressionista.\nPur continuando a servirsi dei bozzetti romani per le esposizioni ufficiali al Salon, in questi anni Corot viaggi\u00f2 in Normandia e a Rouen, riprendendo frequentemente l'attivit\u00e0 \"en plein air\". Inoltre, pur dedicandosi prevalentemente alla pittura di paesaggio, Corot non disdegn\u00f2 lo studio di figura e la ritrattistica, e chiese spesso ad amici e parenti di posare per lui: il ritratto della nipote Laure Sennegon, ad esempio, riscosse uno sfolgorante successo e sarebbe poi stato donato al Louvre.\nNella primavera del 1829 Corot si rec\u00f2 a Barbizon, citt\u00e0 incastonata nell'incontaminata foresta di Fontainebleau, per poterne ritrarre le bellezze naturali: del 1830 \u00e8 una \"Veduta della Foresta di Fointanebleau\", quadro che fu abbastanza ben accolto. Nello stesso anno egli entr\u00f2 in contatto con altri pittori che amavano dipingere dal vero, quali Th\u00e9odore Rousseau, Paul Huet, Constant Troyon, Jean-Fran\u00e7ois Millet, e il giovane Charles-Fran\u00e7ois Daubigny. Da questo variegata colonia di artisti nacque poi la scuola di Barbizon, gruppo che avrebbe poi operato un profondo rinnovamento nello studio dal vero e nella pittura paesaggistica: Corot, in tal senso, esercit\u00f2 un influsso rilevante su di esso influenzandone positivamente gli sviluppi. Si tratt\u00f2, insomma, di un periodo assai fecondo dal punto di vista artistico: ci\u00f2 malgrado, l'accoglienza dei dipinti che espose ai Salon del 1831 e del 1833 fu assai fredda, e fu proprio questo insuccesso a sollecitarlo a fare ritorno in Italia.\nLa celebrit\u00e0.\nIn effetti Corot si rec\u00f2 per la seconda volta in Italia nel 1834, soggiornando soprattutto a Venezia e in Toscana: si interess\u00f2 in particolare al lato pi\u00f9 aspro e selvaggio della natura, come testimoniano le due tele su Volterra, eseguite nel 1834. Sulla strada del ritorno, tuttavia, si ferm\u00f2 in Lombardia, rimanendo incantato dalle leggere foschie che aleggiavano sullo specchio d'acqua del lago di Como: questo gusto per i paesaggi avvolti dalla nebbia avrebbe influenzato in modo decisivo la sua arte.\nNonostante il viaggio in Italia, le opere di Corot continuarono a essere accolte freddamente dal Salon. Ci\u00f2 malgrado, egli trov\u00f2 un inestimabile ammiratore: si trattava di Charles Baudelaire, poeta francese che arriv\u00f2 a difenderlo dai detrattori e persino a definirlo \u00abcapo della moderna scuola di paesaggio\u00bb. Grazie agli apprezzamenti di Baudelaire, Corot inizi\u00f2 gradualmente a conquistare il favore della critica e del pubblico, arrivando persino a esser nominato membro della giuria del Salon nel 1848. Corot consacr\u00f2 tuttavia la sua celebrit\u00e0 solo con l'Esposizione Universale del 1855, quando Napoleone III acquist\u00f2 un suo dipinto \"Il carretto, ricordo di Marcoussis\": ebbe cos\u00ec inizio un decollo artistico che culmin\u00f2 nel 1859, quando i numerosi dipinti esposti al Salon riscossero un successo clamoroso. In quell'anno Corot poteva vantare una folta schiera di ammiratori entusiasti (come Eug\u00e8ne Delacroix), di acquirenti e persino di allievi, come Camille Pissarro, futuro caposcuola dell'Impressionismo.\nNonostante la fama iniziasse ad arridergli Corot continu\u00f2 a peregrinare per le campagne, continuando a dipingere con spregiudicatezza formale sia i paesaggi (rigorosamente \"en plein air\") che le figure e cogliendo occasionalmente spunti anche dal Romanticismo. \nMor\u00ec, infine, a Parigi il 22 febbraio 1875.\nStile.\nCorot \u00e8 una delle figure pi\u00f9 significative della pittura di paesaggio. Le sue opere, infatti, attingono a piene mani dalla tradizione neoclassica e, al contempo, anticipano le innovazioni \"en plein air\" dell'Impressionismo. Claude Monet, nel 1897, avrebbe detto di lui: \u00abQui c'\u00e8 un solo grande maestro: Corot. Non siamo nulla nei suoi confronti, nulla\u00bb. N\u00e9 il suo contributo nella pittura di figura \u00e8 meno importante: Edgar Degas, altro noto pittore impressionista, preferiva le sue figure rispetto ai suoi paesaggi, e in tal senso Corot esercit\u00f2 un'influenza che traspare persino nelle tele di Pablo Picasso. Nella sua vita esegu\u00ec pi\u00f9 di tremila dipinti ed era considerato dai contemporanei come uno dei massimi paesaggisti mai esistiti, a lato di nomi illustri come Claude Lorrain, John Constable e J. M. W. Turner.\nI critici d'arte suddividono l\"'oeuvre\" di Corot in due periodi fondamentali, giocoforza vaghi considerando che egli spesso completava un quadro solo anni dopo averlo iniziato. Nel suo periodo giovanile Corot realizzava quadri per lo pi\u00f9 tradizionali, con una precisione quasi analitica nella definizione degli elementi pittorici, mediante l'adozione di spesse linee di contorno e di pennellate sobrie e sottili: non di rado, inoltre, preparava alla grossa l'opera d'arte prima della sua effettiva stesura con l'esecuzione di \"\u00e9bauche\" o abbozzi. Dopo il suo cinquantesimo anno di et\u00e0 inizi\u00f2 a caricare le proprie opere di una maggiore intensit\u00e0 lirica, utilizzando pennellate pi\u00f9 brusche e vigorose e, talvolta, persino impressionistiche. Notevole anche la bipartizione della sua opera, che risultava scandita in una produzione ufficiale, destinata ai Salon e incentrata su paesaggi classicheggianti ricchi di ninfe e pastori, e una pi\u00f9 intima e personale, libera dalle regole accademiche e animata dal calore della luce mediterranea o dalla vacuit\u00e0 delle atmosfere nebbiose, con dettagli nitidi, quasi fotografici.\nSeppur sia spesso considerato un precursore della pratica impressionista, Corot matur\u00f2 un rapporto con i paesaggi ancora spiccatamente tradizionale. Se confrontata con la stagione impressionista, infatti, la tavolozza di Corot \u00e8 molto sobria, dominata da marroni e neri (\u00abcolori proibiti\u00bb tra gli Impressionisti) oltre che da verdi scuri e argentei. Sebbene appaiano alle volte rapide e spontanee, le sue pennellate sono generalmente molto caute e contenute, cos\u00ec come le sue composizioni pittoriche, ben studiate e rese in modo semplice e conciso, cos\u00ec da accrescere gli effetti poetici dell'immaginazione. Tradizionale \u00e8 anche il modo con cui egli si accostava ai soggetti: Corot, sebbene sia uno dei maggiori esponenti della pittura \"en plein air\", dipingeva sostanzialmente in studio. Egli, infatti, si limitava ad eseguire alcuni rapidi schizzi all'aperto, per poi rielaborarli in un nuovo dipinto pi\u00f9 complesso nella comodit\u00e0 del suo \"atelier\". "}
{"id": "94820", "revid": "1442080", "url": "https://it.wikipedia.org/wiki?curid=94820", "title": "Lucio Russo", "text": "Biografia.\nRusso ha studiato all'Universit\u00e0 di Napoli dove si \u00e8 laureato in fisica nel 1969. Incaricato dal 1973/74, docente dell'universit\u00e0 di Modena dal 1978, divenne professore straordinario di Calcolo delle probabilit\u00e0 nel 1981. Dal 1984 tiene l'insegnamento di Calcolo delle probabilit\u00e0 all'Universit\u00e0 degli Studi di Roma Tor Vergata. Ha trascorso periodi di studio presso l'Institut des Hautes \u00c9tudes Scientifiques e presso la Princeton University.\nI temi principali delle ricerche da lui condotte riguardano: problemi di isomorfismo tra schemi di Bernoulli e processi di Markov; misure di Gibbs del modello di Ising; teoria della percolazione di Bernoulli; formulazione di una versione approssimata della classica legge zero-uno valida nel caso di sistemi finiti di variabili aleatorie; ricostruzione di immagini e riconoscimento automatico di forme.\nNell'ambito della storia della scienza ha condotto delle ricerche riguardanti la ricostruzione di alcune idee dell'astronomia di Ipparco attraverso l'analisi di testimonianze contenute in opere letterarie; la ricostruzione della prova dell'eliocentrismo attribuita da Plutarco a Seleuco di Seleucia; alcuni problemi di filologia euclidea (in particolare sulle definizioni del I libro degli Elementi e sul primo postulato dell'Ottica); la storia della teoria delle maree in epoca ellenistica e nella prima et\u00e0 moderna.\nUn risultato che combina gli interessi storici e di storia della scienza con quelli probabilistici \u00e8 consistito nell\u2019elaborazione di un metodo probabilistico di datazione che, in un lavoro in collaborazione con Canio Benedetto e Stefano Isola, \u00e8 stato applicato al caso della scienziata Ipazia, producendo interessanti risultati.\n\"La rivoluzione dimenticata\".\n\"La rivoluzione dimenticata\" \u00e8 un saggio del 1996 tradotto in inglese, tedesco, polacco e greco e finalista del premio Viareggio per la saggistica 1997.\nIn questo lavoro Russo ha svolto un'importante ricerca sul periodo ellenistico, considerato dall'autore come l'era in cui ha avuto inizio la scienza, intesa nel senso attuale del termine. Mostrando che lo sviluppo scientifico non \u00e8 un processo ininterrotto di accumulazione di conoscenze, e citando come fonte circa 450 testi, l'autore documenta come tra il IV e il II secolo a.C. ci sia stata una scienza ben superiore a quella dei secoli immediatamente successivi, sino a quando, nel rinascimento ci fu una riscoperta degli autori classici e delle loro conoscenze, e notando che talvolta gli scienziati rinascimentali attribuivano a se stessi la determinazione di scoperte che in realt\u00e0 appartenevano al periodo ellenistico.\nIl saggio di Russo \u00e8 incentrato particolarmente sulla matematica, ma, partendo da questa, Russo ricostruisce i risultati ottenuti anche nel campo dell'ottica, della scenografia, catottrica, geografia, meccanica, pneumatica, astronomia, tecnologia. Un capitolo a parte \u00e8 dedicato alla tecnologia, cos\u00ec come alle scienze mediche. Infine l'autore tenta un'analisi delle cause del drammatico declino, attribuendolo principalmente alle conquiste dell'impero romano e accenna ad una descrizione del lento recupero successivo delle conoscenze. \nNell'epilogo Russo si pone interrogativi sul futuro della scienza. Secondo l'autore si sta facendo sempre pi\u00f9 spazio l'irrazionalismo; in particolare, l'abbandono nelle scuole del metodo dimostrativo fa s\u00ec che la conoscenza venga acquisita per il solo principio di autorit\u00e0, assumendo contorni quasi magici perch\u00e9 non pi\u00f9 in contatto con la realt\u00e0.\nUna nuova edizione \u00e8 stata pubblicata nel 2021.\n\"Segmenti e bastoncini\".\nPubblicato nel 1998 poco dopo la riforma scolastica del ministro Luigi Berlinguer, il libro analizza l'evoluzione della scuola (in particolare italiana) negli ultimi anni, cercando di individuare i motivi strutturali che l'hanno determinata. La tesi principale \u00e8 che ad essere responsabili del fenomeno di deconcettualizzazione e di impoverimento di contenuti dell'insegnamento siano da un lato la necessit\u00e0 sempre minore di competenze diffuse di alto livello, dall'altro l'esigenza di formare una classe sufficientemente ampia e vorace di consumatori, affinch\u00e9 il mercato e la sua logica non collassino.\nRusso sostiene quindi che la scuola di oggi, proprio perch\u00e9 non ha pi\u00f9 la funzione sociale di selezionare i migliori al fine di formare una classe dirigente, si stia appiattendo su livelli minimi. Una critica importante ad una politica scolastica che si adegua (nell'ottica dell'autore) a questi fenomeni senza cercare di arginarli \u00e8 che essa non consente una scelta diversa, un'alternativa, garantendo cos\u00ec di fatto il diritto all'ignoranza (come afferma provocatoriamente Russo), ma non alla cultura.\n\"L'America dimenticata\".\nLucio Russo \u00e8 anche autore de \"L'America dimenticata. I rapporti tra le civilt\u00e0 e un errore di Tolomeo\", libro uscito nel maggio 2013 per i tipi di Mondadori, che ha avuto una seconda edizione nel novembre dello stesso anno, con una postfazione dell'autore contenente le obiezioni alla prima edizione e le risposte dell'autore.\nNel libro Lucio Russo unisce il rigore filologico che ha dimostrato avere nelle altre sue opere di storia della scienza, alla propria perizia di statistico matematico. Affronta la questione controversa di quanto fosse nota nel mondo antico l'esistenza, oltre le Colonne d'Ercole, di quel continente che oggi chiamiamo America. Secondo Russo, Tolomeo utilizzava fonti da cui si pu\u00f2 dedurre che si conoscessero le coordinate delle Piccole Antille, note come Isole Fortunate. Russo basa questa deduzione su una serie di calcoli statistici. Gi\u00e0 nelle pagine di Tolomeo, per\u00f2, queste conoscenze erano diventate imprecise, e Tolomeo che assume una misura della circonferenza della sfera terrestre molto pi\u00f9 piccola di quella misurata da Eratostene (40\u00a0000\u00a0km, sorprendentemente esatta), per aggiustare i dati provenienti da fonti contraddittorie, fa coincidere le Isole Fortunate con le Canarie. Molto probabilmente, a scoprire dove si trovavano realmente le Isole Fortunate erano stati i Cartaginesi, e cartaginese era \"la probabile fonte di queste informazioni\" di Tolomeo. Cartagine era stata plausibilmente in grado di compiere viaggi transoceanici..\nRusso ipotizza che la principale responsabilit\u00e0 della scomparsa di queste informazioni sia stata dei romani, i quali non solo rasero al suolo Cartagine ma cancellarono in gran parte il suo patrimonio di conoscenze, distruggendo le sue biblioteche. L'unificazione romana del bacino del Mediterraneo di fatto comport\u00f2 un \"crollo di civilt\u00e0\". La stessa cultura ellenistica dopo l'inclusione del mondo creato da Alessandro Magno nella Repubblica e poi nell'Impero di Roma, non fu pi\u00f9 la stessa.\n\"Euclide: il I libro degli elementi\" (con E. Salciccia e G. Pirro).\nL'edizione del I libro degli \"Elementi\" di Euclide curata da Russo, Salciccia e Pirro propone una nuova traduzione e un commento del testo greco, nonch\u00e9 un tentativo di ricostruzione del testo originale basata sull'analisi della struttura logica dell'opera. In particolare, vengono espunte (in quanto considerate interpolazioni posteriori) alcune definizioni, tra cui quella di punto e di retta, e la dimostrazione della proposizione usualmente detta \"primo criterio di congruenza dei triangoli\", sulla base del fatto che in essa non \u00e8 utilizzato nessuno dei postulati. Seguendo la stessa logica, il contenuto dell'enunciato di tale proposizione viene aggiunto ai postulati. Secondo gli autori tale operazione fornisce un testo non solo pi\u00f9 aderente all'originale, ma anche pi\u00f9 utile a scopo didattico."}
{"id": "94823", "revid": "158913", "url": "https://it.wikipedia.org/wiki?curid=94823", "title": "Ipnositerapia", "text": "L'ipnositerapia \u00e8 l'applicazione in campo terapeutico dell'ipnosi.\nIl termine usato sovente \"ipnoterapia\", \u00e8 impreciso in quanto rimanda alla terapia del sonno. Nel \"trattato di ipnosi\" di Franco Granone \u00e8 perci\u00f2 usato il termine \"ipnositerapia\".\nStoria.\nL'ipnosi \u00e8 conosciuta e studiata ormai da secoli, ma solo da pochi decenni e con pareri discordi \u00e8 stata accolta in ambiente terapeutico, e in particolare psicoterapeutico, nel controllo del dolore, nella cura di disturbi psicosomatici, nella cura delle nevrosi e nella eliminazione e correzione di disturbi comportamentali.\nCon Anton Mesmer (1734-1815), nella seconda met\u00e0 del XVIII secolo, l'ipnosi divenne fenomeno culturale \"di massa\" nella Parigi \"bene\". Mesmer conquist\u00f2 la corte parigina con il suo carisma, ma la sua gloria ebbe breve durata. Le sue teorie furono contrastate dall'ambiente scientifico di allora e furono sottoposte a un'indagine di validit\u00e0 scientifica da parte di due commissioni nominate dal Re di Francia Luigi XVI nel 1784. Il verdetto delle commissioni fu di condanna per la teoria del magnetismo animale, e Mesmer, perduta la reputazione, fu costretto ad abbandonare Parigi.\nAnche la medicina ufficiale di Vienna accus\u00f2 Mesmer di praticare magia e lo obblig\u00f2 a lasciare l'Austria.\n\u00c8 con James Braid (1785-1860) che si pu\u00f2 dire abbia origine l'ipnosi scientifica moderna, egli coni\u00f2 i termini di \"ipnosi\" e \"ipnotismo\", e respinta la teoria magnetica diede importanza alla suggestione e al \"monoideismo\".\nContributo importante, a quei tempi per l'impiego dell'ipnosi in terapia furono i lavori del grande neurologo francese Jean-Martin Charcot (1825-1893) all'ospedale della Salpetri\u00e8re di Parigi, dove curava i casi di isteria, e i lavori di Hippolyte Bernheim (1837-1919) e A.A.Li\u00e9beault (1823-1904) che assieme fondarono la scuola di Nancy.\nNel 1880 Josef Breuer (1842-1925) rivoluzion\u00f2 l'impiego terapeutico dell'ipnosi dopo aver trattato il caso di Anna O. (Bertha Pappenheim) e aver scoperto la scarsa efficacia terapeutica dell'ipnosi nella eliminazione diretta dei sintomi.\nAnche Sigmund Freud (che tra l'altro collabor\u00f2 con Breuer e con lui, rivedendo la cura di Anna O., giunse ad elaborare quella che oggi \u00e8 divenuta la psicoanalisi (1895)), che aveva studiato l'ipnosi sia con Charcot, sia alla scuola di Nancy, inizi\u00f2 a praticarla sistematicamente nel 1877 e ne fu, in un primo momento, entusiasta, ma poi l'abbandon\u00f2 per i gravi inconvenienti legati alla tecnica ipnotica dell'epoca e ai risultati non definitivi che si ottenevano.\nNel XX secolo un contributo notevole all'impiego dell'ipnositerapia fu rappresentato dall'opera del medico statunitense Milton Erickson (1901-1980) che ad una modalit\u00e0 \"direttiva\" dell'impiego dell'ipnosi (l'ipnotista che si avvale di suggestioni dirette implicanti un atteggiamento di acritica accettazione da parte del paziente) aggiunse modalit\u00e0 creative che coinvolgono il paziente nella realizzazione e nella conduzione della trance.\nIn particolare in Italia un importante contributo allo studio e all'impiego della terapia con ipnosi lo si deve al neuropsichiatra Franco Granone (1912-2000)."}
{"id": "94824", "revid": "6392", "url": "https://it.wikipedia.org/wiki?curid=94824", "title": "Calce viva", "text": ""}
{"id": "94826", "revid": "198277", "url": "https://it.wikipedia.org/wiki?curid=94826", "title": "Giuseppe Bergomi", "text": "Considerato uno dei migliori difensori della sua generazione, nel corso della sua carriera professionistica ha sempre militato nell', squadra di cui \u00e8 stato capitano dal 1992 al 1999: coi nerazzurri ha vinto una Coppa Italia (1981-1982), un campionato di Serie A (1988-1989), una Supercoppa italiana (1989) e tre Coppe UEFA (1990-1991, 1993-1994 e 1997-1998).\nNella nazionale italiana, di cui \u00e8 stato capitano dal 1988 al 1991, ha totalizzato 81 presenze, prendendo parte a quattro campionati del mondo (, , e ) e a un campionato d'Europa (, al termine del quale \u00e8 stato inserito nella formazione ideale del torneo); la vittoria del Mondiale 1982 lo ha reso, a 18 anni, il pi\u00f9 giovane calciatore italiano ad aver vinto la rassegna iridata, nonch\u00e9 il secondo pi\u00f9 giovane in assoluto dopo Pel\u00e9. Conta 7 presenze anche nell', con cui ha preso parte a due Europei di categoria (1982 e 1984).\n\u00c8 il giocatore con pi\u00f9 partite disputate nella storia della Coppa UEFA/Europa League (96); in passato aveva occupato il primo posto anche nella classifica di presenze in Coppa Italia (119), dove figura in seconda posizione dietro Roberto Mancini, e in quella delle competizioni UEFA per club (117). Nell'Inter, oltre ai record di presenze in Coppa UEFA e Coppa Italia di cui \u00e8 detentore, aveva registrato quelli di partite totali (757), in campionato (519), nelle coppe europee e nel derby di Milano (44), battuti dal solo Javier Zanetti. Al momento del suo ritiro era inoltre il giocatore con pi\u00f9 incontri disputati in un unico club italiano.\n\u00c8 stato incluso tre volte consecutive, dal 1989 al 1991, nella formazione ideale della rivista \"Onze Mondial\", mentre nel 1997 ha vinto il Premio Scirea. Dopo il ritiro \u00e8 stato inserito nella FIFA 100 nel 2004, nella \"Hall of Fame del calcio italiano\" (categoria \"Giocatore italiano\") nel 2016 e nella \"Hall of Fame\" dell'Inter nel 2020.\nBiografia.\nRimase orfano del padre a 16 anni mentre era in ritiro a Lipsia con la nazionale giovanile. All'inizio della carriera, nonostante la giovane et\u00e0, fu soprannominato \"Zio\" da Gianpiero Marini, per via dell'aria matura conferitagli dai baffi che portava.\nDopo aver terminato la sua carriera agonistica, nel 1999 \u00e8 diventato opinionista e commentatore tecnico, spesso al fianco della \"prima voce\" Fabio Caressa, dapprima per TELE+ e poi per Sky Sport. Sempre con Caressa, ha realizzato la telecronaca di diverse edizioni del videogioco di calcio \"FIFA\".\nCaratteristiche tecniche.\nGiocatore.\nTalento precoce, ispiratosi a Claudio Gentile, si distinse fin dagli esordi come difensore dal fisico robusto e atletico, in possesso di buoni mezzi tecnici nonch\u00e9 abile nel gioco aereo e nell'anticipo; seppe quindi emergere come uno dei pi\u00f9 affidabili e tenaci marcatori della Serie A, annoverato da Marco van Basten tra i pi\u00f9 difficili da affrontare. Dotato di grande spirito agonistico, in virt\u00f9 del quale dava il meglio di s\u00e9 nelle partite pi\u00f9 combattute, possedeva inoltre una spiccata propensione al gioco d'attacco: all'apice della carriera, le sue frequenti sortite offensive lo resero un terzino destro \u00abdi rilievo mondiale\u00bb, puntuale nell'andare al cross e avvezzo al gol, grazie anche a un buon tiro da lontano. Nonostante alcuni scetticismi circa la sua adattabilit\u00e0 alla difesa a zona, nella seconda met\u00e0 degli anni 1990 mostr\u00f2 di sapervisi adeguare, forte di una notevole duttilit\u00e0 che gli consent\u00ec di agire anche da terzino sinistro, stopper e libero: ruolo, quest'ultimo, in cui chiuse la carriera, compensando con l'esperienza i sopraggiunti limiti fisici.\nMalgrado un acceso temperamento e uno stile di gioco piuttosto rude \u2014 fu espulso 12 volte, 11 delle quali in Serie A \u2014, Bergomi si \u00e8 sovente distinto per sportivit\u00e0 e professionalit\u00e0, guadagnandosi l'apprezzamento di allenatori, compagni di squadra e avversari.\nCarriera.\nGiocatore.\nClub.\n1979-1991.\nDopo essere stato scartato per due volte dal a causa di reumatismi nel sangue, entr\u00f2 a far parte del settore giovanile dell'. Colpito dalle doti di Bergomi \u2014 \u00abUn ragazzo di 17 anni come lui, di quella specie, io non l'ho mai pi\u00f9 allenato\u00bb \u2014, Eugenio Bersellini decise di farlo esordire in prima squadra a 16 anni e un mese (record assoluto nella storia interista) nella partita di Coppa Italia del 30 gennaio 1980 contro la , terminata 0-0.\nBergomi debutt\u00f2 in Serie A l'anno successivo, a 17 anni e due mesi, nella vittoria per 1-2 contro il del 22 febbraio 1981. L'esordio del giocatore fu favorito dall'indisponibilit\u00e0 di Nazzareno Canuti e dall'infortunio di Gabriele Oriali, che dovette essere sostituito a partita in corso: preferito a Franco Pancheri, fu Bergomi a subentrare al mediano nerazzurro. Il successivo 4 marzo Bergomi esord\u00ec anche in Coppa dei Campioni, nel quarto di finale contro la (1-1): \u00abMi tremavano le gambe. Me la cavai bene, penso. Marcai Petrovi\u0107: ricordo che i giornali lo definivano il Rivera jugoslavo. Bersellini si compliment\u00f2 con me\u00bb.\nSegn\u00f2 il primo gol con la maglia dell'Inter in Coppa Italia, il 6 settembre 1981, nel derby di Milano, partita finita sul 2-2 proprio grazie alla rete di Bergomi all'89'. La prima rete in Serie A arriv\u00f2 il 10 gennaio 1982, in un match contro il finito 2-1 per l'Inter. Nello stesso anno, Bergomi entr\u00f2 nel giro della nazionale e fu convocato \"in extremis\" da Enzo Bearzot per il . Nella stagione 1983-1984 risult\u00f2 uno dei migliori terzini destri del campionato.\nNella stagione 1988-1989, con il trasferimento di Alessandro Altobelli alla Juventus, Bergomi scese spesso in campo da capitano \u2014 sebbene l'effettivo detentore della fascia fosse ora Beppe Baresi, di solito impiegato da subentrante \u2014 e conquist\u00f2 l'unico scudetto della sua carriera, contribuendovi con un rendimento costante: l'Inter vinse il campionato ottenendo 58 punti su 68, stabilendo un record, relativamente al periodo in cui la vittoria valeva due punti. Nel novembre dello stesso anno, la squadra allenata da Giovanni Trapattoni conquist\u00f2 anche la Supercoppa italiana.\nIl ciclo di Trapattoni si concluse con la vittoria della Coppa UEFA 1990-1991, la prima nella storia del club.\n1991-1999.\nIn seguito all'addio del \"Trap\", la squadra visse un periodo altalenante. Il secondo posto nella Serie A 1992-1993 e la conquista della Coppa UEFA 1993-1994 fecero da contraltare a stagioni anonime o negative: ottava classificata nel campionato 1991-1992, nel 1994 l'Inter rischi\u00f2 di retrocedere malgrado la concomitante affermazione europea, guadagnandosi la permanenza in Serie A solo alla penultima giornata. Soggetta a forti critiche \u2014 che coinvolsero anche Bergomi, nel frattempo divenuto capitano a tutti gli effetti \u2014, la retroguardia dell'Inter fu rivoluzionata nell'estate del 1994 dalle cessioni di Riccardo Ferri e Walter Zenga, che passarono alla nell'ambito della trattativa che port\u00f2 in nerazzurro Gianluca Pagliuca.\nDopo altri due campionati privi di squilli, l'Inter recuper\u00f2 competitivit\u00e0 tra il 1996 il 1998. Guidati da Roy Hodgson, i meneghini ottennero il terzo posto nella Serie A 1996-1997 e raggiunsero la finale di Coppa UEFA, persa ai tiri di rigore contro lo . Bergomi, spesso schierato nel ruolo di terzino sinistro, si espresse su buoni livelli. Per la stagione 1997-1998, il club nerazzurro nomin\u00f2 come nuovo allenatore Luigi Simoni, che pose Bergomi al centro del suo progetto tattico, facendogli ricoprire il ruolo di libero. Bergomi ripag\u00f2 l'allenatore con prestazioni convincenti, contribuendo al secondo posto in campionato e alla vittoria della Coppa UEFA, la terza sia per la squadra nerazzurra che per Bergomi. Stabil\u00ec inoltre diversi record di presenze, superando Ray Clemence nelle coppe europee, Pietro Vierchowod in Coppa Italia, Giacinto Facchetti per partite in campionato con la maglia dell'Inter, Gianni Rivera per derby di Milano disputati e Franco Baresi per partite totali con un'unica squadra italiana. L'ottima stagione disputata gli valse il ritorno in nazionale e una maglia per il .\nLa stagione successiva, in cui tagli\u00f2 il traguardo delle 750 gare in maglia nerazzurra, non fu altrettanto fortunata: l'Inter chiuse un'annata travagliata all'ottavo posto, e Bergomi \u2014 che nel frattempo aveva ceduto a Ronaldo i gradi di capitano \u2014 decise di ritirarsi poich\u00e9 non rientrava nei piani del nuovo allenatore Marcello Lippi. L'ultima presenza in carriera fu quella del 23 maggio 1999, in occasione della vittoria casalinga (3-1) contro il Bologna.\nCon l'Inter, Bergomi ha giocato in tutto 757 partite (28 reti), di cui 519 in Serie A (23 reti), 117 nelle coppe europee, 119 in Coppa Italia (5 reti), 1 nella Supercoppa italiana e 1 nel Torneo di Capodanno. Primatista di presenze in Coppa UEFA e Coppa Italia con la maglia nerazzurra, \u00e8 preceduto dal solo Javier Zanetti per presenze totali, in Serie A, nelle coppe europee e nel derby di Milano.\nNazionale.\nNazionali giovanili.\nDebutt\u00f2 nella nazionale Undr-21 di Azeglio Vicini il 12 novembre 1981, durante le qualificazioni al campionato d'Europa 1982 (vittoria per 1-0 sulla ); scese poi in campo negli unici due incontri disputati dall'Italia nella fase finale della competizione (terminati rispettivamente 0-1 e 0-0 contro la ). In virt\u00f9 del suo successivo ingresso nella nazionale maggiore, militer\u00e0 con gli \"Azzurrini\" a corrente alternata, disputando in totale 7 partite, l'ultima delle quali valida per la semifinale di ritorno del campionato d'Europa 1984 (ininfluente vittoria per 1-0 contro l', impostasi per 3-1 all'andata).\nNazionale maggiore.\n1982-1986.\nEsord\u00ec in nazionale il 14 aprile 1982, a 18 anni, nella partita amichevole persa 1-0 contro la a Lipsia. Il commissario tecnico Enzo Bearzot lo convoc\u00f2 quindi per il , consentendogli di diventare il pi\u00f9 giovane giocatore azzurro a prendere parte a un campionato del mondo. Il difensore fu impiegato per la prima volta nella sfida contro il , subentrando alla fine del primo tempo all'infortunato Fulvio Collovati: con il compito di marcare il centravanti Serginho, Bergomi gioc\u00f2 un'ottima partita, macchiata solo dalla deviazione che favor\u00ec la rete di Paulo Roberto Falc\u00e3o per il secondo, momentaneo pareggio verdeoro. Inizialmente destinato alla panchina, Bergomi scese in campo da titolare anche nella semifinale contro la : un lieve infortunio occorso al portiere Dino Zoff rese difficoltosi i suoi rinvii da fondo campo, spingendo Bearzot a schierare il terzino dell'Inter, elemento adatto a rilanciare l'azione dalle retrovie.\nA causa dell'indisponibilit\u00e0 di Giancarlo Antognoni nella finale contro la , Bergomi disput\u00f2 dal primo minuto anche l'atto conclusivo del torneo. Nel corso della finale, vinta dagli \"azzurri\" per 3-1, il diciottenne milanese marc\u00f2 efficacemente l'attaccante tedesco Karl-Heinz Rummenigge e fu protagonista dell'azione del gol di Marco Tardelli per il momentaneo 2-0 italiano. Al triplice fischio dell'arbitro Coelho, Bergomi si laure\u00f2 campione del mondo, diventando il secondo giocatore pi\u00f9 giovane a fregiarsi di questo titolo dopo Pel\u00e9 (che lo conquist\u00f2 a 17 anni e 244 giorni).\nDopo la vittoria del torneo, Bergomi si impose come titolare a partire dal 1983 e prese parte a quattro delle otto gare di qualificazione al , al quale l'Italia non approd\u00f2 classificandosi penultima nel proprio girone. Successivamente fu titolare al , al quale gli \"Azzurri\" furono qualificati di diritto in quanto campioni in carica. Complice una squadra logora, contraddistinta da molti giocatori a fine carriera, la nazionale di Bearzot non convinse e venne eliminata negli ottavi dalla .\n1986-1998.\nDurante la gestione di Azeglio Vicini, Bergomi realizz\u00f2 ognuna delle sue 6 reti in maglia azzurra, mettendo a segno le prime due nell'amichevole dell'8 ottobre 1986 contro la , coincidente con l'esordio del nuovo CT; in tale occasione, Bergomi divenne il primo difensore capace di segnare una doppietta con la maglia della nazionale italiana, e indoss\u00f2 per la prima volta la fascia da capitano, dopo la sostituzione di Alessandro Altobelli.\nA partire dal 20 febbraio 1988, in occasione dell'amichevole vinta per 4-1 sull', divenne a tutti gli effetti capitano degli \"Azzurri\", ruolo che ricoprir\u00e0 dal primo minuto per 33 partite. Sotto la gestione di Vicini prese parte al , venendo inserito nella squadra ideale del torneo, e al , manifestazioni in entrambi i casi concluse in semifinale.\nIl 5 giugno 1991, durante una partita valida per le qualificazioni al (-Italia 2-1, penultima gara dell'era Vicini), Bergomi fu espulso a pochi secondi dal suo ingresso in campo, dopo uno scontro di gioco con Erik Pedersen seguito da un alterco con G\u00f8ran S\u00f8rloth; la successiva squalifica per sei giornate e l'approdo sulla panchina azzurra di Arrigo Sacchi determinarono una lunga interruzione della sua carriera in nazionale: il nuovo CT prefer\u00ec infatti affidarsi a giocatori avvezzi alla difesa a zona, talvolta rinunciando a elementi di maggior tasso tecnico ma poco adatti al suo metodo di gioco, tra i quali Bergomi.\nSette anni dopo l'ultima apparizione in azzurro, a 34 anni, Bergomi torn\u00f2 in nazionale in occasione del , convocato da Cesare Maldini al posto dell'indisponibile Ciro Ferrara. Dopo essere sceso in campo nell'amichevole pre-Mondiale contro la , fu chiamato a sostituire l'infortunato Alessandro Nesta contro l', nella terza partita della fase a gironi, per poi giocare da titolare gli ottavi di finale contro la Norvegia e i quarti di finale contro la Francia, che elimin\u00f2 l'Italia ai tiri di rigore, in quella che fu l'ultima delle 81 presenze di Bergomi in maglia azzurra; un traguardo, questo, che all'epoca gli valse il quarto posto nella classifica di presenze in nazionale, a pari merito con Franco Baresi e Marco Tardelli. Il commissario tecnico e i compagni di squadra spesero parole di elogio per il rendimento e la condotta del giocatore durante la competizione.\nCon quattro Mondiali disputati, Bergomi \u00e8 secondo, dietro Gianluigi Buffon, tra i giocatori italiani con pi\u00f9 partecipazioni alla competizione iridata, a pari merito con Enrico Albertosi, Fabio Cannavaro, Paolo Maldini, Gianni Rivera e Dino Zoff. A differenza di questi ultimi, per\u00f2, curiosamente non \u00e8 mai sceso in campo in gare di qualificazione, dato che nel 1982 e nel 1998 il difensore fu convocato \"in extremis\" a qualificazione gi\u00e0 ottenuta, mentre nelle edizioni 1986 e 1990 l'Italia fu qualificata d'ufficio essendo stata rispettivamente campione in carica e Paese organizzatore.\nAllenatore.\nNel febbraio 2008 \u00e8 diventato l'allenatore degli esordienti dell'Inter. Nel 2008-2009 allena l'Accademia Internazionale, con la quale vince anche il Campionato Allievi Dilettanti. Nel corso della stagione 2009-2010 allena gli Allievi del e nella stagione 2010-2011 i Berretti. Il 7 luglio 2011 assume la guida tecnica della squadra Berretti dell'; con gli orobici arriva fino alla finale del campionato perdendo con l'Inter di Sergio Zanetti, sia la gara d'andata per 3-0, che quella di ritorno per 3-4. Nella stagione 2012-2013 vince il Campionato Berretti con l'Atalanta battendo in finale proprio l'Inter con un risultato complessivo di 4-2 (1-0 per i milanesi all'andata e 4-1 esterno dell'Atalanta nella partita di ritorno). Il 25 luglio 2013 assume la guida tecnica della Berretti del Como. Mantiene l'incarico sino al 10 luglio 2014. Nella stagione 2017-2018 collabora con Giuseppe Chieppa alla guida degli allievi regionali dell\u2019Accademia Internazionale. Il 28 maggio 2018, la societ\u00e0 annuncia che, per la successiva stagione, Bergomi si occuper\u00e0 personalmente della classe 2003."}
{"id": "94830", "revid": "33689", "url": "https://it.wikipedia.org/wiki?curid=94830", "title": "Seleuco di Seleucia", "text": "Essendo andate perse le sue opere, le sole notizie su di lui sono trasmesse da pochi brani di Plutarco, Aezio e Strabone.\nBiografia e studi.\nFu un sostenitore della teoria eliocentrica di Aristarco di Samo (della quale, secondo Plutarco, aveva fornito anche una dimostrazione) e dell'infinit\u00e0 dell'universo.\nAveva inoltre studiato il fenomeno delle maree e in particolare il ciclo annuale delle diseguaglianze diurne (cio\u00e8 delle differenze tra le due alte maree giornaliere) osservabile nel Mare Arabico. La sua teoria delle maree era certamente basata sull'azione della Luna, che egli pensava mediata dal pneuma presente tra la Terra e la Luna. Altri aspetti della sua teoria non sono chiaramente descritti nelle testimonianze di Strabone e di Aezio. Un passo di quest'ultimo autore, di difficile interpretazione, pone una relazione tra le maree, la Luna e i moti della Terra. \nGalileo, pur senza nominarlo esplicitamente, si riferisce certamente alla teoria delle maree di Seleuco ed alla propria interpretazione del passo di Aezio quando, nella quarta giornata del \"Dialogo dei Massimi Sistemi\", accenna ad \u00abuno antico matematico\u00bb che avrebbe affermato che \u00abil moto della Terra, incontrandosi col moto dell'orbe lunare, cagiona, per tal contrasto, il flusso e reflusso\u00bb.\nSu base filologica, Lucio Russo sostiene che la prova dell'eliocentrismo di Seleuco fosse basata proprio sulla spiegazione delle maree, ed in particolare sull'idea che le maree siano causate dal moto \"vorticoso\" della Terra. Secondo Russo, questo moto \"vorticoso\" non sarebbe altro che il moto composito della Terra intorno al proprio asse e intorno al centro di massa del sistema Terra-Luna, moto che \u00e8 alla base della spiegazione moderna dei fenomeni mareali."}
{"id": "94832", "revid": "79968", "url": "https://it.wikipedia.org/wiki?curid=94832", "title": "Isola Ferdinandea", "text": "Lisola Ferdinandea (\"\u00ecsula Firdinandea\" in siciliano; storicamente nota come \"Graham Island\" in inglese e \"\u00eele Julia\" in francese) \u00e8 una vasta piattaforma rocciosa situata a circa 6 metri dalla superficie marina, nel canale di Sicilia, tra Sciacca e l'isola di Pantelleria. Essa costituisce i resti di un apparato vulcanico che emerse nel 1831, a seguito dell'eruzione sottomarina di un vulcano, si innalz\u00f2 dall'acqua formando l'isola, la quale crebbe fino ad una superficie di circa 4\u00a0km\u00b2 e 65\u00a0m di altezza.\nEssendo composta prevalentemente da tefrite, materiale roccioso eruttivo facilmente erodibile dall'azione delle onde, l'isola Ferdinandea non ebbe vita lunga. A conclusione dell'episodio eruttivo si verific\u00f2 un rapido smantellamento erosivo dell'isola che scomparve definitivamente sotto le onde nel gennaio del 1832, ponendo fine temporaneamente alle dispute internazionali sorte circa la sua sovranit\u00e0.\nGeologia.\nNel periodo in cui si \u00e8 elevata sopra il livello del mare, l'isola si presentava con una forma tronco conica per via della sua attivit\u00e0 vulcanica; proprio a causa di quest'ultima la sua superficie era esclusivamente rocciosa e formata interamente da materiale residuo delle varie eruzioni, come la tefra gi\u00e0 citata prima.\nAltre manifestazioni osservate dell'attivit\u00e0 vulcanica sopra la superficie marina furono due laghetti sulfurei costantemente in ebollizione, situati all'esterno del vulcano; essi si possono considerare, insieme allo pseudotorrente formatosi quando tracimava l'acqua che vi era nel cratere, come gli unici aspetti idrografici dell'isola.\nRecenti ricerche oceanografiche hanno evidenziato che l'attuale banco costituisce, con i vicini banchi \"Terribile\" e \"Nerita\", uno dei coni accessori del vulcano sottomarino Empedocle, un edificio vulcanico paragonabile all'Etna per larghezza della base e elevato mediamente di circa 500 metri dal fondo del mare. La sommit\u00e0 del suddetto banco raggiunge una superficie di 30 metri quadrati, nel quale la profondit\u00e0 varia dagli 8 ai 12 metri; nei seguenti 200 metri circa il terreno \u00e8 molto irregolare e oltre questa distanza esso precipita formando fosse che arrivano fino a 60-100 metri.\nPosizione.\nFerdinandea \u00e8 situata nel canale di Sicilia, una zona dove vulcani simili sono molto diffusi, alle coordinate , a 16 miglia nautiche (30\u00a0km) dalla costa di Sciacca e 29 miglia nautiche (55\u00a0km) dall'isola di Pantelleria. La sua profondit\u00e0 minima \u00e8 di 6,9 metri sotto il livello del mare.\nStoria.\nI primi resoconti sull'attivit\u00e0 sottomarina nell'area risalgono alla prima guerra punica. Successivamente isole temporanee apparvero e scomparvero alcune volte nel corso del XVII secolo, rimanendo comunque in superficie solo per tempi brevissimi.\nL'emersione.\nVerso la fine di giugno del 1831, nel tratto di mare a met\u00e0 strada tra Sciacca e Pantelleria si verificarono alcune scosse sismiche di fortissima intensit\u00e0, che vennero avvertite fino a Palermo e che causarono gravi danni alla costa sudoccidentale della Sicilia. Successivamente gli abitanti delle zone vicine e gli equipaggi di alcune navi di passaggio affermarono di aver visto colonne di fumo e pietra pomice uscire dalle acque, assieme a violenti zampilli di lava eruttati dal vulcano. Fu poi segnalata nei giorni seguenti dai pescatori del luogo, una zona in cui il mare ribolliva continuamente e dove vi erano mor\u00ece di pesci, causate molto probabilmente dall'esalazione dei gas vulcanici.\nIl 7 luglio, F. Trifiletti, capitano della nave \"Gustavo\", rifer\u00ec di aver avvistato un isolotto alto circa 8 metri che sputava cenere e lapilli. La completa emersione dell'isola avvenne per\u00f2 nella notte fra il 10 e l'11 luglio 1831, quando dopo una scossa tellurica, il vulcano sottomarino apr\u00ec la sua bocca eruttando detriti e lava che formarono una piccola isola di circa quattro chilometri di circonferenza e sessanta metri d'altezza.\nMichele Arena scriveva delle eruzioni e dell'aspetto dell'isola: \nNon appena venne diffusa la notizia dell'apparizione di questo piccolo lembo di terra, il primo studioso a giungere sul posto fu Friedrich Hoffman, docente di geologia presso l'Universit\u00e0 di Berlino, che si trovava casualmente in Sicilia. Il professore, dopo un'accurata ricognizione, ne rifer\u00ec i risultati in una lettera indirizzata al duca di Serradifalco. Altri importanti studiosi furono gli inglesi Warington Wilkinson Smyth e Edward Davy.\nIl governo borbonico, intanto, aveva inviato sul posto il fisico Domenico Scin\u00e0, il quale compil\u00f2 una relazione intitolata \"Breve ragguaglio al novello vulcano apparso nel mare di Sciacca\".\nIl professor Carlo Gemmellaro, docente di Storia Naturale presso l'Universit\u00e0 degli Studi di Catania, provvide invece a stilare una relazione circostanziata che suscit\u00f2 l'interesse di molti illustri uomini di cultura scientifica, soprattutto stranieri.\nLe dispute territoriali e i nomi dell'isola.\nL'isoletta suscit\u00f2 subito l'interesse di alcune potenze straniere europee, che nel mar Mediterraneo cercavano punti strategici per gli approdi delle loro flotte, sia mercantili che militari.\nL'Inghilterra, che col suo ammiraglio sir Percival Otham si trovava nelle acque dell'isola, dopo un'accurata ricognizione prese possesso di questa in nome di sua maest\u00e0 britannica. Il 24 agosto giunse sul posto il capitano Jenhouse, che vi piant\u00f2 la bandiera britannica, chiamando l'isola \"Graham\". Il nome \"Banco di Graham\" \u00e8 utilizzato nella cartografia recente per indicare il banco sottomarino costituente l'area su cui si trova il vulcano che diede origine all'isola Ferdinandea.\nQuesti avvenimenti fecero montare una protesta degli abitanti del Regno delle Due Sicilie, che assieme a quelle del capitano Corrao, arrivarono anche alla casa borbonica. Si propose di nominare l'isola \"Corrao\", chiedendo inoltre al re provvedimenti contro il sopruso inglese. Il 26 settembre dello stesso anno la Francia, per contrastare l'azione inglese, inviava il brigantino \"La Fleche\", comandato dal capitano di corvetta Jean La Pierre, il quale recava con s\u00e9 una missione diretta dal geologo Constant Pr\u00e9vost insieme al pittore Edmond Joinville, al quale si devono i disegni di quel fenomeno eccezionale.\nI francesi fecero approfonditi rilievi e ricognizioni accurate fino al 29 settembre, e il materiale raccolto venne inviato al viceammiraglio della flotta francese De Rigny e relazionato alla Soci\u00e9t\u00e9 g\u00e9ologique de France, durante la seduta del 7 novembre 1831. Il contenuto di queste relazioni stabiliva che l'isola, sotto l'azione delle onde, aveva subito diverse frane, che a loro volta avevano provocato grandi erosioni sui fianchi; quindi i crolli avevano trascinato con s\u00e9 una grande quantit\u00e0 di detriti. Pertanto l'isola, non avendo una base consistente, si poteva inabissare bruscamente.\nCome gli inglesi, anche i francesi approdarono sull'isola senza chiedere alcun permesso a re Ferdinando II di Borbone, nonostante l'isola fosse sorta entro acque prossime alle coste siciliane. Anzi i francesi la ribattezzarono \"\"Iulia\" in riferimento alla sua comparsa avvenuta nel mese di luglio, poi posero una targa a futura memoria con la seguente iscrizione: \"Isola Iulia \u2013 i sigg. Constant Pr\u00e9vost, professore di geologia all'Universit\u00e0 di Parigi \u2013 Edmond Joinville, pittore 27, 28, 29 settembre 1831\" e in segno di possesso venne innalzata sul punto pi\u00f9 alto la bandiera francese.\nIl re Ferdinando II, constatando l'interesse internazionale che l'isoletta aveva suscitato, invi\u00f2 sul posto la corvetta bombardiera \"Etna\" al comando del capitano Corrao il quale, sceso sull'isola, piant\u00f2 la bandiera borbonica battezzando l'isola \"Ferdinandea\"\" in onore del sovrano. Sembrava che l'evento non suscitasse altro clamore, invece giunse sul posto il capitano Jenhouse con una potente fregata inglese e il Corrao, grazie alla mediazione del capitano Douglas, ottenne di rimettere la questione ai rispettivi governi. L'isola avrebbe goduto, all'epoca, dello stato di \"Insula in mari nata\", cio\u00e8, in quanto emersa dal mare, la prima nazione o persona a mettervi piede avrebbe potuto rivendicarla legittimamente (in questo caso gli Inglesi).\nCon atto sovrano del 17 agosto 1831, Ferdinando II di Borbone rivendic\u00f2 l'isola come parte del regno delle Due Sicilie, dandole ufficialmente il nome di isola Ferdinandea. Verso la fine d'ottobre dello stesso anno il governo borbonico invi\u00f2 ai governi di Gran Bretagna e Francia una memoria con la quale dette loro notizia dell'evento, ricordando che la nuova terra apparteneva alla Sicilia. Tuttavia, a quanto sembra i due governi non risposero e fra le due nazioni, entrambe interessate a favorire le loro posizioni strategiche nel Mediterraneo, iniziarono le rivalit\u00e0.\nL'inabissamento.\nNon pass\u00f2 molto tempo che il pronostico francese cominci\u00f2 ad avverarsi. Le persone che viaggiavano sul vaporetto \"Francesco I\" riferirono che l'isola aveva un perimetro di mezzo miglio e l'altezza si era abbassata.\nIl 7 novembre di quell'anno, l'inglese Walker, capitano dell\"'Alban\", misur\u00f2 l'isola, che risultava ridotta a un quarto di miglio con un'altezza di venti metri. Il 16 novembre si scorgevano soltanto piccole porzioni e l'8 dicembre il capitano Allotta, del brigantino \"Achille\", ne constat\u00f2 la scomparsa, mentre alcune colonne d'acqua si alzavano e si abbassavano. Dell'isola rimaneva un vasto banco di roccia lavica.\n Di essa rimangono solo i molti nomi avuti in seguito alla disputa internazionale: \"Giulia\", \"Nerita\", \"Corrao\", \"Hotham\", \"Graham\", \"Sciacca\", \"Ferdinandea\".\nEventi successivi.\n Un gruppo di sub siciliani colse l'occasione per posare sulla superficie del banco sottomarino una targa in pietra, sulla quale si legge: \nAndata successivamente distrutta, probabilmente colpita da un'ancora, la targa \u00e8 stata prontamente sostituita. Successivamente il vulcano \u00e8 rimasto dormiente per decenni, con la cima circa 8 metri sotto il pelo dell'acqua. Nel 1986 fu erroneamente scambiato per un sottomarino libico e colpito da un missile della U.S. Air Force nella sua rotta per bombardare Tripoli.\nNel 2002 una rinnovata attivit\u00e0 sismica nella zona ha indotto i vulcanologi a congetturare sopra un imminente nuovo episodio eruttivo con conseguente nuova emersione dell'isola. Per evitare in anticipo una nuova disputa di sovranit\u00e0, dei sommozzatori italiani hanno piantato un tricolore sulla cima del vulcano di cui si aspettava la riemersione. Anche allora le eruzioni non si sono verificate e la cima di Ferdinandea \u00e8 rimasta circa 8 metri sotto il livello del mare.\nNel mese di settembre del 2006, una spedizione subacquea della LNI di Sciacca e del Dipartimento della Protezione civile Siciliana, coordinata dal professor Giovanni Lanzafame dell'Istituto Nazionale di Geofisica e Vulcanologia di Catania, da bordo di un'unit\u00e0 della Guardia Costiera, ha posizionato un sensore di pressione sulla vetta sottomarina della Ferdinandea, per il monitoraggio dell'attivit\u00e0 sismica dell'importante edificio vulcanico. Il \"sarcofago\" contenente lo strumento di misurazione registratore \u00e8 stato recuperato da un'altra \u00e9quipe il 22 settembre 2007.\nL'istituto nazionale di geofisica e vulcanologia (INGV) ha compiuto dal 17 al 21 luglio 2012 la prima campagna di monitoraggio sottomarino nell'area, effettuando un rilevamento geofisico ad alta risoluzione sopra il Banco Graham (\u22126,9\u00a0m sotto il livello marino) e i banchi Terribile (\u221220\u00a0m) a est e Nerita (\u221216,5\u00a0m) a NE con la nave da ricerca Astrea dell'ISPRA. Questa prospezione ha permesso di riconoscere la presenza di 9 crateri vulcanici monogenici, distinti fra loro, a cui dovrebbero corrispondere altrettante eruzioni avvenute nell'area.\nLe campagne di ricerca dirette da Emanuele Lodolo dell\u2019Istituto nazionale di oceanografia e di geofisica sperimentale di Trieste (OGS), condotte con la nave Explora hanno individuato nella zona sei strutture sottomarine che sono state chiamate con nomi tratti dalla mitologia greca, prendendoli da Nereidi e Oceanine: Actea, Climene, Nesea, Doride, Ianeira e Ianassa."}
{"id": "94834", "revid": "116631387", "url": "https://it.wikipedia.org/wiki?curid=94834", "title": "Gianni Farinetti", "text": "Biografia.\nNato a Bra nel 1953 e cresciuto a Torino, Gianni Farinetti da giovane si iscrive alla facolt\u00e0 di architettura e in seguito lavora in un'agenzia pubblicitaria come Copywriter. Successivamente si dedica alla sceneggiatura e alla regia realizzato alcuni documentari e cortometraggi.\nNel 1996 si afferma nel panorama del giallo italiano con il suo romanzo d'esordio \"Un delitto fatto in casa\", con cui ha vinto il Premio Grinzane Cavour, Il Premi\u00e8re Roman di Chamb\u00e9ry e il Premio Citt\u00e0 di Penne. Nel 1998 ha vinto il Premio Selezione Bancarella con \"L'isola che brucia,\" nel 2008 il Premio Via Po con \"Il segreto tra di noi,\" e nel 2016 il Premio Recalmare Leonardo Sciascia con \"Il ballo degli amanti perduti col quale ha vinto anche il Premio Provincia in Giallo (2017 e il Premio Nottigialle (2017)\"\nCura la rassegna cinematografica Sentieri Selvaggi in Alta Langa, ed \u00e8 direttore artistico del ciclo di presentazioni letterarie \u201cA cena con l\u2019autore al castello di Prunetto\u201d, \nCollabora con \"Il Corriere della Sera\" pagine del Piemonte con la rubrica domenicale Gente di Torino. Ha collaborato con varie testate nazionali come \"La Stampa\", \"Diario\", \"Il fatto quotidiano\", \"Gioia\", \"Amica\".\nI suoi romanzi sono tradotti nei maggiori paesi europei. Vive fra Torino e l'Alta Langa. \u00c8 il fratello maggiore del filosofo Giuseppe Farinetti.\nOpere.\nSerie maresciallo Giuseppe Buonanno.\nRacconti\n\"Sarebbe bellissimo\" in Sodoma 1982\n\"Mai una buona notizia\" in Sodoma 1988"}
{"id": "94835", "revid": "163662", "url": "https://it.wikipedia.org/wiki?curid=94835", "title": "Zvonimir Boban", "text": "Biografia.\nNato a Imoschi, anche suo fratello maggiore Dra\u017een ha vestito le casacche di e .\nCarriera.\nGiocatore.\nClub.\nSoprannominato \"Zvone\" o \"Zorro\", Boban cresce calcisticamente nella Dinamo Zagabria, per la quale debutta a soli sedici anni e che lo lancia in patria e in Europa; dopo appena tre anni ne diventa capitano e leader assoluto, arrivando a collezionare 109 partite e 45 gol in sei anni, segnalandosi come uno dei giovani pi\u00f9 promettenti d'Europa.\nNel maggio 1990 si verificano i disordini pi\u00f9 gravi della storia del calcio jugoslavo: l'incontro Dinamo Zagabria-Stella Rossa non pu\u00f2 infatti neppure aver inizio perch\u00e9 la baraonda scoppiata sugli spalti del Maksimir assume in pochi minuti dimensioni drammatiche. Quando i giocatori della Dinamo intervengono per cercare di calmare le acque, avviene il fatto pi\u00f9 eclatante: Boban colpisce infatti un agente con un calcio volante per proteggere un giovane tifoso croato dalle manganellate della Polizia Federale Jugoslava. La rivolta si spegne solo a tarda notte, con un bilancio di 138 feriti, 147 arresti e danni ingenti sia dentro lo stadio che nelle strade adiacenti, e inasprisce ancora di pi\u00f9 i rapporti tra le due nazioni. Boban, dopo aver rischiato l'arresto, viene sospeso per sei mesi dai campi da gioco, fatto che non gli permette di partecipare ai mondiali in Italia.\nApproda nel campionato italiano grazie al Milan, che nel 1991 lo acquista per dieci miliardi di lire e lo manda in prestito al per farlo ambientare alla nuova realt\u00e0: con la squadra pugliese esordisce il 17 novembre 1991 nella partita Bari-Lazio (terminata 1-2), ma nello stesso anno si ammala di epatite A dopo aver mangiato del pesce crudo.\nRitorna al Milan nella stagione 1992-1993 e in rossonero vincer\u00e0 la Champions League nel 1994 e ben quattro scudetti, l'ultimo dei quali nel 1999; \u00e8 proprio in quest'ultimo campionato che il suo contributo risulta pi\u00f9 che mai determinante: \u00e8 infatti il trequartista che fa la differenza in mezzo al campo, con le sue finte e la sua visione di gioco. Chiude l'esperienza rossonera dopo nove stagioni con un bilancio totale di 251 presenze e 30 gol.\nIl 3 agosto 2001 lascia il Milan e si trasferisce al Celta Vigo con la formula del prestito con diritto di riscatto, ritirandosi nell'ottobre successivo dopo due mesi e mezzo.\nNazionale.\nBoban ha giocato con la nazionale jugoslava contribuendo a vincere il campionato Under-20 in Cile (competizione in cui ha segnato tre reti, di cui una in finale) e in seguito, dopo la dissoluzione della Jugoslavia, con quella croata, con la quale ha partecipato in qualit\u00e0 di capitano all'Europeo 1996 e al Mondiale 1998 classificandosi al terzo posto, risultato strepitoso per una nazionale al suo debutto mondiale.\nDirigente.\nIl 30 maggio 2016 viene nominato vicesegretario generale della FIFA per lo sviluppo del calcio e l'organizzazione delle competizioni. Boban \u00e8 stato fin da subito tra i sostenitori dell\u2019introduzione della tecnologia in campo e ha avuto un ruolo fondamentale nello sviluppo del Video Assistant Referee. Infatti, durante il Mondiale 2018 giocato in Russia, il primo in assoluto con il VAR, ha vissuto a Mosca affiancando Collina - presidente della Commissione Arbitri FIFA - e Busacca - capo dipartimento arbitri Fifa - avvicinando cos\u00ec il mondo degli arbitri a quello delle istituzioni. Il 14 giugno 2019, dopo tre anni di mandato, rassegna le dimissioni dalla carica.\nIl 14 giugno 2019 Zvonimir Boban viene assunto come Chief Football Officer del Milan, ruolo che mantiene per soli 9 mesi: nel marzo 2020 la societ\u00e0 lo licenzia per giusta causa con effetto immediato a causa di divergenze tra il CFO stesso e l'amministratore delegato Ivan Gazidis. Nel gennaio 2021 il Tribunale di Milano accerta che Boban non ha commesso alcuna violazione di obblighi contrattuali n\u00e9 divulgato notizie riservate, come sostenuto dal Milan, e condanna la societ\u00e0 a risarcirgli il danno determinato in 5,37 milioni di euro.\nFuori dal campo.\nTerminata la carriera agonistica ha concluso gli studi universitari all'Universit\u00e0 di Zagabria, laureandosi in Storia. \u00c8 diventato poi commentatore tecnico per il network italiano Sky Sport e per quello croato RTL Televizija, nonch\u00e9 collaboratore per il quotidiano sportivo \"La Gazzetta dello Sport\"."}
{"id": "94837", "revid": "287204", "url": "https://it.wikipedia.org/wiki?curid=94837", "title": "Giovanni Caselli", "text": ""}
{"id": "94842", "revid": "125928363", "url": "https://it.wikipedia.org/wiki?curid=94842", "title": "Ghetto di Varsavia", "text": "Il ghetto ebraico di Varsavia (in tedesco \"J\u00fcdischer Wohnbezirk in Warschau\") fu istituito dal regime nazista il 16 ottobre 1940 nella citt\u00e0 vecchia di Varsavia. Con i suoi 450.000-500.000 abitanti fu il pi\u00f9 grande tra i ghetti nazisti in Europa. Il quartiere \"Nalewki\", pieno di condomini e privo di spazi verdi, era la zona tradizionalmente abitata dalla comunit\u00e0 ebraica di Varsavia, allora la pi\u00f9 numerosa al mondo dopo quella di New York. Oltre al polacco, vi si parlavano l'yiddish, l'ebraico e il russo (dagli ebrei che erano fuggiti dalla Russia). Prima dell\u2019invasione tedesca della Polonia nel settembre 1939, nella zona abitavano anche non-ebrei e gli ebrei avevano piena libert\u00e0 di spostarsi e stabilirsi anche negli altri quartieri della citt\u00e0. Sotto il Governatorato Generale Tedesco, l\u2019istituzione del ghetto come luogo esclusivo di residenza coatta della popolazione ebraica locale fu il primo passo nel processo che avrebbe portato nel giro di pochi anni allo sterminio della quasi totalit\u00e0 dei suoi abitanti.\nL'invasione della Polonia.\nL'esercito tedesco invase la Polonia il 1\u00ba settembre 1939 dando inizio alla seconda guerra mondiale; l'esercito polacco, comandato dal maresciallo di Polonia Edward Rydz-\u015amig\u0142y, schierato in massima parte a ridosso del confine con la Germania, venne velocemente sopraffatto dalla nuova tattica militare della guerra lampo ed il giorno 8 settembre la 4\u00aa divisione corazzata tedesca, comandata dal generale Georg-Hans Reinhardt, punta avanzata dell'8\u00aa armata, comandata dal generale Johannes Blaskowitz, raggiunse il limite del distretto di Varsavia. Inutilmente la popolazione polacca attese un intervento da parte degli Alleati, Francia e Gran Bretagna, i quali avevano dichiarato guerra alla Germania il 3 settembre. Le \"einsatzgruppen\", le unit\u00e0 di eliminazione delle SS, in vista dell'esecuzione dell'operazione Tannenberg, uccisero migliaia di cittadini polacchi mediante esecuzioni di massa ed il 21 settembre, mentre le operazioni militari erano ancora in corso, il \"Brigadef\u00fchrer\" Reinhard Heydrich, comandante della Gestapo insieme ad Heinrich Himmler, elabor\u00f2 un progetto di deportazione e di trasferimento nei ghetti urbani delle citt\u00e0 polacche di centinaia di migliaia di ebrei, sostenendo che questo sarebbe stato il primo passo verso la \"endl\u00f6sung\", la soluzione finale della questione ebraica.\nImmediatamente dopo la sconfitta e la spartizione della Polonia le regioni del paese occupate militarmente furono annesse al Reich mentre le zone meridionali ed orientali furono occupate, andando a costituire una sorta di \"colonia\", la quale assunse la denominazione di governatorato Generale, ossia un luogo privo di garanzie costituzionali ed internazionali, governato unicamente in base al \"diritto di occupazione\", dove risiedevano tra i 12 ed i 15.000.000 di abitanti, e dove, nei piani di Heydrich, avrebbero dovuto essere trasferiti circa 1.000.000 di ebrei, allo scopo di lasciare \"spazio vitale\" allo spostamento verso est della popolazione di etnia tedesca ed al posto di governatore, o \"Reichsprotektor\", fu nominato Hans Frank.\nLa creazione del ghetto e lo Judenrat.\nParallelamente alle attivit\u00e0 di repressione, nella Polonia occupata iniziarono quelle di segregazione e di isolamento della popolazione ebraica: questa, che prima della guerra viveva in buona parte in ghetti privi di mura, venne costretta dapprima ad indossare bracciali raffiguranti la stella di David e successivamente ad essere completamente \"concentrata\" all'interno dei ghetti ed anche a Varsavia tutti gli ebrei che vi vennero trasferiti furono obbligati a risiedere nel ghetto:\u00abFin dall'estate del 1940, i Tedeschi facevano costruire nelle strade dei muri, per isolare i gruppi di case. A poco a poco, questi tronconi di muri si congiungevano, isolando un quartiere, verso il quale venivano avviati gli ebrei espulsi dai villaggi e dalle cittadine di provincia. Dal 1\u00ba luglio 1940, fu loro vietato di risiedere altrove che nel settore cos\u00ec delimitato. L'ordinanza del 16 ottobre prescriveva il trasferimento in questo quartiere dei centoquarantamila ebrei di Varsavia che abitavano fuori dai confini di esso, e l'evacuazione degli ottantamila polacchi che vi risiedevano. E dal 16 novembre gli ebrei di Varsavia non poterono pi\u00f9 uscire dal ghetto senza speciale autorizzazione\u00bb.\nIl ghetto di Varsavia occupava uno spazio di quattro chilometri di lunghezza e circa due e mezzo di larghezza, esso comprendeva, oltre l'antico ghetto medievale, le vie del rione industriale e l'autostrada per Berlino e per Pozna\u0144 lo attraversava dividendolo in due parti, il \"ghetto grande\" ed il \"ghetto piccolo\". Nell'ottobre del 1939, dopo la fine della campagna di Polonia, le autorit\u00e0 tedesche censirono la popolazione ebraica della capitale, quantificandola in 359.827 persone, a cui se ne aggiunsero circa altre 150.000 trasferite dalla provincia; il ghetto fu istituito nell'estate del 1940 come campo di quarantena e successivamente, con un'ordinanza emanata il 2 novembre dal governatore del distretto di Varsavia Ludwig Fischer, venne motivata la sua creazione al fine di evitare il pericolo di epidemie e la cifra di 500.000 persone residenti al suo interno costituiva circa la met\u00e0 dell'intera popolazione della citt\u00e0, mentre la sua superficie equivaleva a circa un ventesimo dell'intero territorio metropolitano.\nAl momento della sua creazione il ghetto disponeva di 14 accessi e la circolazione tra la \"zona ebraica\" ed il resto della citt\u00e0, seppure non libera, non era soggetta a prescrizioni eccessivamente rigide ma progressivamente alcuni iniziarono ad essere chiusi, mentre quelli rimasti aperti vennero controllati con barriere e filo spinato e i residenti poterono uscire solo per motivi di lavoro e scortati da guardie polacche e ucraine; la segregazione peggior\u00f2 ulteriormente nell'agosto del 1940 quando iniziarono i lavori di costruzione del muro che circond\u00f2 completamente il ghetto. I lavori ebbero termine il 16 novembre e le disposizioni del governatore di Varsavia consentirono di aprire il fuoco sugli ebrei che si avvicinavano troppo e, poich\u00e9 il muro tagliava cortili ed isolati, lo spazio fu ulteriormente ristretto, murando gli ingressi dei palazzi e delle finestre che davano sull'esterno.\nLe restrizioni alla vita della popolazione ebraica del ghetto non si limitavano alla residenza coatta all'interno dello spazio circondato dal muro: le comunicazioni postali furono proibite, le linee telefoniche e tranviarie furono interrotte e all'interno del ghetto era consentita solo una linea di tram a cavalli, contrassegnata dalla stella di David, gestita dalla ditta Kohn &amp; Heller, due ebrei confidenti della Gestapo, non vi erano aree verdi ed il gas e la luce elettrica spesso mancavano. Le razioni alimentari furono ridotte al minimo e ad ogni persona spettavano settimanalmente 920 grammi di pane e mensilmente 295 grammi di zucchero, 103 grammi di marmellata e 60 grammi di grassi, e, sempre per disposizione dell'autorit\u00e0 tedesca, a ogni residente di Varsavia spettavano giornalmente: 2.310 calorie ai tedeschi, 1.790 agli stranieri, 634 ai polacchi e 184 agli ebrei, e le terribili condizioni di vita, unite al tifo che inizi\u00f2 lentamente a diffondersi, contribuirono a decimare progressivamente la popolazione.\nLe condizioni di vita peggiorarono ulteriormente all'inizio del 1941: lo spazio a disposizione dei residenti fu ulteriormente ridotto e la media di mortalit\u00e0 per fame, malattie e maltrattamenti crebbe in maniera esponenziale, tanto che, prima dell'arrivo dell'estate, si registr\u00f2 una media di 2.000 decessi al mese e questo fece solo da preludio a quanto sarebbe accaduto un anno dopo, a seguito delle decisioni prese durante la conferenza di Wannsee del gennaio del 1942, dove fu definitivamente pianificato lo sterminio di tutta la popolazione ebraica residente in Europa e Hans Frank, il quale aveva accolto favorevolmente l'ordinanza, disposta nel 1940, che consentiva alla polizia tedesca di sparare a vista agli ebrei per la strada, sostenne apertamente che la guerra avrebbe avuto come scopo, oltre alla conquista dello \"spazio vitale\", l\"eliminazione totale dell'ebraismo\".\nUna volta che i nazisti ebbero segregata la popolazione ebraica nel ghetto, al suo interno i tedeschi non ne esercitarono direttamente il controllo, preferendo affidarlo, a Varsavia come in altri ghetti, a \"consigli ebraici\", o \"Judenr\u00e4te\", eletti dagli ebrei o selezionati dai tedeschi, i quali avevano la responsabilit\u00e0 di porsi come tramite tra l'autorit\u00e0 tedesca e i residenti nei ghetti. Tra i loro compiti principali vi erano quelli di reclutare manodopera ebraica per i lavori forzati, quali quelli da svolgere nelle industrie tedesche, civili e belliche, per la pulizia delle strade, per lo scavo di canali e per costruire installazioni militari; lo \"Judenrat\" era responsabile inoltre dell'ordine pubblico, con la creazione di una propria forza di polizia, della distribuzione delle razioni alimentari fornite dai tedeschi e del controllo delle epidemie di tifo e di tubercolosi che si diffusero nel ghetto.\nNel ghetto di Varsavia lo \"Judenrat\" era presieduto da un ingegnere, Adam Czerniak\u00f3w, e svolgeva, oltre alle funzioni sopracitate, anche quelle scolastiche e soprattutto amministrative che si svolgevano all'interno del ghetto, e furono riscontrati in molti ghetti, soprattutto nel dopoguerra, numerosi casi di corruzione ed anche di collusione con le autorit\u00e0 naziste, e il caso pi\u00f9 eclatante tra quelli segnalati fu quello di Chaim Rumkowski nel ghetto di \u0141\u00f3d\u017a.\nDeportazioni e sterminio a Treblinka.\nOltre 92.000 persone morirono di stenti o di malattia nel ghetto prima che le deportazioni di massa iniziassero nell'estate del 1942. All'inizio di quell'anno, con la Conferenza di Wannsee fu avviata la \u201csoluzione finale\u201d, ovvero il piano di sterminio di massa degli ebrei d\u2019Europa. Gli ebrei di Varsavia furono rastrellati, strada per strada, ufficialmente per essere \u201creinsediati\u201d. Avviati alla zona di raccolta di \"Umschlagplatz\", da l\u00ec erano fatti salire a bordo di treni con destinazione il campo di sterminio di Treblinka, costruito nella foresta 80 chilometri a nord-est di Varsavia. Le operazioni erano dirette dal \"Commissario tedesco per il Reinsediamento\", SS-Sturmbannf\u00fchrer Hermann H\u00f6fle. Dopo aver appreso questo piano, Adam Czerniak\u00f3w, leader del Consiglio ebraico (\"Judenrat\"), si suicid\u00f2 e venne sostituito da Marc Lichtenbaum, incaricato di gestire i rastrellamenti con l'ausilio della polizia ebraica del Ghetto.\nTra i 250.000 e i 300.000 abitanti del Ghetto di Varsavia furono assassinati a Treblinka tra il 23 luglio e il 21 settembre del 1942. Per otto settimane, le deportazioni continuarono al ritmo di due treni al giorno, ciascuno dei quali trasportava dalle 4.000 alle 7.000 persone. Le vittime erano soffocate in gruppi di 200 persone con l'uso del monossido di carbonio. Nel settembre 1942 furono costruite nuove camere a gas capaci di uccidere ben 3.000 persone in sole 2 ore, il che permise di incrementare considerevolmente il numero delle persone trasportate. Nelle ultime due settimane dell\u2019operazione che si concluse il 21 settembre 1942, circa 48.000 ebrei di Varsavia vennero deportati ed uccisi. L'ultimo trasporto con 2.200 vittime della capitale polacca includeva la polizia ebraica coinvolta nelle deportazioni e le loro famiglie.\nLa rivolta del 1943.\nAll'inizio del 1943, le numerose morti per fame e malattia ed i progressivi \"trasferimenti\" della popolazione al campo di sterminio di Treblinka, ne avevano ridotto il numero a circa 70.000 unit\u00e0, persone in maggioranza ancora abili al lavoro. Il 18 gennaio le SS entrarono nel ghetto con l'intenzione di deportare altre 8.000 persone. I tedeschi riuscirono a rastrellare circa 5.000-6.500 persone ma poi un gruppo di resistenti, in possesso di armi precedentemente contrabbandate nel ghetto, fece fuoco contro gli aguzzini, causando loro alcune perdite. La reazione delle SS condusse all'uccisione indiscriminata di un migliaio di persone nel ghetto, ma di fronte all'inattesa e tenace resistenza le guardie tedesche e ucraine furono costrette alla fine a sospendere le operazioni e a ritirarsi. Lo \"Judenrat\" comunic\u00f2 ai tedeschi che \"il suo potere era passato ad altre mani\", evitando di intervenire direttamente nella questione ed analogo comportamento venne assunto dalla polizia ebraica.. Nel ghetto restavano ora circa 62.000 persone, che nei giorni e nelle settimane successive cercarono di prepararsi come potevano all'inevitabile scontro finale, raccogliendo armi e costruendo rifugi e barricate.\nIn conseguenza di questi avvenimenti, il 16 febbraio 1943 Heinrich Himmler ordin\u00f2 l'immediata e completa liquidazione del ghetto:\nIl 17 aprile giunse a Varsavia il \"Brigadef\u00fchrer\" ed \"SS- und Polizeif\u00fchrer\" J\u00fcrgen Stroop, con l'incarico di reprimere qualsiasi fenomeno di ribellione che si fosse verificato nel ghetto ed il giorno successivo, su ordine diretto di Himmler, il suo compito fu specificato in \"annientare gli ebrei ed i banditi del quartiere ebraico\" ed il giorno per l'avvio dell'operazione fu stabilito nel 19 aprile, vigilia della pasqua ebraica e giorno precedente al compleanno di Hitler, che avrebbe in questo modo festeggiato l'annientamento del ghetto. I tedeschi entrarono nel ghetto dall'ingresso di via Snocza con due autoblindo, un carro armato francese preda bellica, due cannoni antiaerei ed un cannoncino leggero, seguiti da una colonna composta da alcune decine di fanti dei 2090 uomini di cui Stroop disponeva, ma questi, una volta giunti sulla via Zamenhof, vennero accolti dal tiro incrociato dei membri dell'organizzazione ebraica di combattimento, i quali vollero combattere non con l'intento di sconfiggere gli invasori, ma esclusivamente \"come mezzo per morire con dignit\u00e0, senza la minima speranza di vittoria\".\nI primi due giorni dell'operazione che, nei piani dei tedeschi, avrebbe dovuto avere una durata solo di tre, non diedero alcun risultato: i colpi di fucile dai tetti e dalle finestre ed il lancio di bottiglie incendiarie bloccarono i rastrellamenti ed il \"Brigadef\u00fchrer\" Stroop si vide costretto ad utilizzare l'artiglieria ed i lanciafiamme per catturare i primi 5.000 ebrei disarmati ed a trasferirli immediatamente a Treblinka. Lo scarso successo dei reparti di Stroop provoc\u00f2 la collera di Himmler, il quale pretese che questi rastrellasse il ghetto \"nel modo pi\u00f9 duro ed inesorabile\", ed immediatamente fecero il loro ingresso alcuni reparti del genio che collocarono esplosivi e cosparsero di benzina i pavimenti degli edifici che progressivamente, dopo essere stati incendiati, iniziarono a crollare; nelle cantine e nei sotterranei furono soffiati gas asfissianti, le fognature furono inondate e, dopo altri tre giorni di battaglia, vennero catturati altri 25.000 ebrei.\nLa battaglia prosegu\u00ec per tutto il mese di aprile e gli ebrei del ghetto dovettero combattere senza ricevere alcun aiuto dall'esterno ma solo all'inizio di maggio le SS riuscirono a compiere significativi progressi contro i rivoltosi: le macerie del ghetto, i passaggi sotterranei, le trincee improvvisate e soprattutto la volont\u00e0 di combattere fino alla morte degli abitanti del ghetto avevano infatti costituito per i tedeschi fino a quel momento degli ostacoli di difficile superamento ma la distruzione sistematica dell'abitato, la fame, la scarsit\u00e0 di munizioni, l'impossibilit\u00e0 di assistere adeguatamente i feriti, uniti all'utilizzo di cani addestrati per snidare le persone nascoste, fece progressivamente venire meno la resistenza. Il 16 maggio Stroop comunic\u00f2 a Berlino che il quartiere ebreo di Varsavia \"non esiste pi\u00f9\" e fu fatta saltare anche la sinagoga grande di Varsavia, sita al di fuori delle mura del ghetto.\nL'operazione che avrebbe dovuto svolgersi in soli tre giorni dur\u00f2 quattro settimane. I tedeschi dichiararono ufficialmente la perdita di 16 soldati e di 90 feriti. La stampa clandestina polacca parl\u00f2 di circa 1.000 vittime tedesche. Una stima pi\u00f9 realistica pone il numero delle perdite tra le forze tedesche e i collaborazionisti sui 300 soldati.\nGli ebrei uccisi nel ghetto durante la rivolta furono circa 13.000 (7.000 vittime di esecuzioni sommarie all'interno del ghetto, pi\u00f9 5.000-6.000 che perirono negli incendi o tra le macerie degli edifici distrutti). Alle 13.000 vittime dei combattimenti nel ghetto vanno aggiunti 6.929 \"combattenti\" prigionieri che furono trasportati e uccisi a Treblinka. Pochissimi furono coloro che riuscirono a sfuggire alla cattura nascondendosi tra le rovine o lasciando l'area del ghetto. I rimanenti 42.000 superstiti furono inviati in vari campi di concentramento. La maggior parte di coloro che giunsero nei campi di Majdanek, Poniatowa, e Trawniki troveranno la morte nel novembre 1943 nel corso dell'Operazione Erntefest. La percentuale di sopravvissuti fu lievemente migliore tra coloro che furono inviati nei campi di Budzyn e Krasnik.\nDei 750 ebrei che guidarono materialmente alla rivolta meno di 100 riuscirono a sopravvivere. Nei sotterranei e sotto le macerie continuarono ad essere ritrovati dei superstiti: una ragazza di 15 anni fu catturata il 13 dicembre..\nVittime e superstiti.\nLe vittime del ghetto di Varsavia furono oltre 400.000, di cui circa 100.000 morirono di stenti al ghetto, 265.000 a Treblinka, 13.000 nel corso della rivolta e 42.000 a Majdanek. L'elenco riporta solo alcuni dei nomi tra le vittime e i sopravvissuti.\nLa \"Via della Memoria\".\nIl ghetto fu quasi completamente raso al suolo dopo la rivolta. Ne sono rimasti solo pochi resti in alcune piccole aree che al momento della rivolta non erano pi\u00f9 incluse entro i confini del ghetto.\nLa \"Via della Memoria\" (\"Trakt M\u0119cze\u0144stwa i Walki \u017byd\u00f3w\") ricorda oggi le atrocit\u00e0 commesse in quegli anni, collegando in un percorso ideale i vari memoriali costruiti nel dopoguerra nell'area del ghetto\nLa decisione di onorare le vittime del ghetto fu presa immediatamente dopo la liberazione di Varsavia. Nel 1946 fu collocato nell'area un primo monumento commemorativo. Poco lontano nello stesso anno fu costruito anche il \"Monumento al Bunker\" (\"Pomnik Bunkra\"), un grosso masso posto su una collinetta che ricorda la posizione di uno dei bunker principali della rivolta.\nNel 1948 fu inaugurato il grande \"Monumento agli Eroi del Ghetto\" (\"Pomnik Bohater\u00f3w Getta\") ad opera dello scultore Natan Rapaport e dell'architetto Marek Suzin. Il monumento \u00e8 composto da due facciate davanti e di dietro con due differenti sculture. La scultura della facciata \"principale\" (quella davanti) \u00e8 dedicata agli eroi del ghetto con in primo piano, fra gli altri rivoltosi, l'eroe del ghetto Mordechaj Anielewicz. La seconda scultura (di dietro alla facciata principale del monumento) rappresenta uomini, donne e bambini che lottano tra le fiamme che lentamente divorano il ghetto e una processione di ebrei condotti ai campi di concentramento, si intravedono solo baionette ed elmetti dei soldati nazisti senza volto. Copie identiche di ambedue le sculture si trovano anche in \"Piazza del Ghetto di Varsavia\" a Yad Vashem di Gerusalemme\nSempre nel 1948 una grande iscrizione fu collocata in un edificio prospiciente alla Umschlagplatz, la piazza e la stazione che fungevano da luogo di raccolta degli ebrei, dove essi venivano caricati sulle carrozze ferroviarie che li avrebbero trasportati nei campi di sterminio. Una scritta in polacco, ebraico e yiddish ricordava che \"da questo luogo nel 1942 e nel 1943, i genocidi nazisti deportarono centinaia di migliaia di ebrei nei campi di sterminio per il martirio. Onore della memoria dei martiri e combattenti ebrei\".\nIl 7 dicembre 1970 Willy Brandt, in omaggio alle vittime e come segno di riconciliazione, s'inginocchi\u00f2 spontaneamente davanti al \"Monumento agli eroi del ghetto\", sorprendendo tutto il mondo e compiendo un passo importantissimo nel disgelo tra la Germania ed i Paesi dell'Est.\nIl 18 aprile 1988 fu inaugurato il percorso della \"Via della Memoria\" che unisce il \"Monumento agli Eroi del Ghetto\" alla Umschlagplatz. Il percorso \u00e8 segnato da 16 blocchi di granito, con iscrizioni in polacco, yiddish ed ebraico, che commemorano i 450.000 ebrei uccisi nel ghetto e gli eroi della rivolta. Per l'occasione la vecchia iscrizione alla Umschlagplatz fu sostituita da un pi\u00f9 ampio monumento commemorativo.\nNel 2006 un piccolo obelisco fu aggiunto ai piedi del \"Monumento al Bunker\" con i nomi dei 51 combattenti ebraici morti nel bunker.\nNel 2008 e 2010 numerose stele e targe sono state poste a marcare i confini del ghetto e il perimetro delle sue mura.\nNel 2013 nello spazio in fronte al Monumento agli Eroi del Ghetto \u00e8 stato inaugurata la sede del POLIN Museo della storia degli ebrei polacchi, inteso a celebrare l'eccezionale contributo culturale dato dall'ebraismo nei secoli alla societa' polacca."}
{"id": "94843", "revid": "547992", "url": "https://it.wikipedia.org/wiki?curid=94843", "title": "Dejan Stankovi\u0107", "text": "Nel corso della sua carriera ha vestito le maglie di , e , vincendo un campionato jugoslavo, tre Coppe di Jugoslavia, sei campionati italiani (uno con la Lazio e cinque con l'Inter), cinque Coppe Italia (una con la Lazio e quattro con l'Inter) e sei Supercoppe italiane (due con la Lazio e quattro con l'Inter), una Coppa delle Coppe UEFA, una Supercoppa UEFA, una UEFA Champions League e una Coppa del mondo per club FIFA.\nFino al 2018 \u00e8 stato primatista di presenze con la nazionale serba (103), prima di essere superato da Branislav Ivanovi\u0107; per quanto riguarda le competizioni internazionali ha preso parte a tre Mondiali (, , ) e a un Europeo ().\nBiografia.\nNel 2000 ha sposato Ana A\u010dimovi\u010d, sorella del calciatore sloveno Milenko A\u010dimovi\u010d, suo compagno di squadra ai tempi della Stella Rossa. Tutti e tre i suoi figli, Stefan (2000), Filip (2002) e Aleksandar (2005), hanno iniziato la carriera da calciatori nel settore giovanile dell'; Stefan \u00e8 un mediano ed attualmente \u00e8 svincolato, Filip \u00e8 un portiere ed \u00e8 stato convocato diverse volte anche in prima squadra prima di essere ceduto in prestito al nell\u2019estate del 2021 mentre Aleksandar sta continuando la trafila nel vivaio nerazzurro come centrocampista.\nCaratteristiche tecniche.\nCentrocampista centrale, ma capace anche di giocare come esterno o trequartista, Stankovi\u0107 era molto abile nel concludere a rete da lontano: a tal proposito si ricordano, tra gli altri, i gol realizzati contro e Schalke 04, realizzati rispettivamente nel 2009 e nel 2011 con tiri da centrocampo.\nDurante il periodo all'Inter gli era stato affibbiato l'appellativo \"il Drago\".\nCarriera.\nGiocatore.\nClub.\nStella Rossa.\nFiglio di due calciatori, viene lanciato dalla , dove, dopo aver militato in tutte le formazioni giovanili, gioca con la prima squadra dal 1994 al 1998. Al suo debutto nella stagione 1994-1995, segna anche un gol, contro il , diventando ben presto titolare fisso della squadra.\nA causa dell'embargo dell'ONU nei confronti della Serbia e Montenegro, la Stella Rossa non gioca nelle competizioni europee, e il debutto di Stankovi\u0107 nelle manifestazioni internazionali, avviene solamente nella stagione 1996-1997 quando segna due gol nel primo turno di Coppa UEFA contro il . Nella stagione successiva diventa il capitano della squadra.\nLazio.\nVisionato a febbraio nel derby di Belgrado -Stella Rossa dall'allora osservatore biancoceleste Vincenzo Proietti Farinelli, nell'estate del 1998 Stankovi\u0107 viene portato in Italia dalla , dove resta per cinque anni e mezzo. Il suo trasferimento costa 24 miliardi di lire. Al suo debutto in Serie A nel settembre 1998, si presenta subito ai tifosi con un gol contro il . Nel corso della sua esperienza laziale dimostra di avere una buona confidenza sotto porta e soprattutto si rivela capace di segnare reti notevoli con tiri dalla lunga distanza.\nNella Lazio Stankovi\u0107 colleziona, in totale, 208 presenze e 34 gol. In biancoceleste conquista uno scudetto, una Coppa Italia, due Supercoppe italiane, una Coppa delle Coppe e una Supercoppa UEFA.\nInter.\nNel gennaio 2004 passa all' per 4 milioni di euro pi\u00f9 la compartecipazione del giovane Goran Pandev alla ; il suo acquisto si riveler\u00e0, \"a posteriori\", uno dei migliori trasferimenti concretizzatisi nel mercato di riparazione. Realizza la prima rete, direttamente da calcio d'angolo, nel derby del 21 febbraio, vinto dal in rimonta per 3-2. Dopo il vittorioso ciclo con Roberto Mancini in panchina, nel quale il giocatore ricopre la posizione di trequartista, resta all'Inter anche con l'arrivo di Jos\u00e9 Mourinho.\nIl 17 ottobre 2009, in occasione della vittoria per 5-0 sul campo del , segna con un tiro al volo dalla lunga distanza, approfittando di un rinvio errato di Marco Amelia. Al termine della stagione, conquista il \"triplete\" con le vittorie in campionato, Coppa Italia e Champions League. Il 28 novembre 2010, torna a segnare in A dopo oltre un anno marcando la prima tripletta della sua carriera nel 5-2 contro il . Il 15 dicembre successivo realizza un gol nella semifinale della Coppa del mondo per club contro il (3-0). Tre giorni pi\u00f9 tardi si laurea campione del mondo con l'Inter.\nIl 5 aprile 2011 segna nuovamente un gol dalla lunga distanza nell'andata dei quarti di Champions League contro lo dopo appena 30 secondi dal fischio d'inizio; i nerazzurri per\u00f2 usciranno sconfitti per 2-5. In -Inter del 15 ottobre tocca le 300 presenze in nerazzurro. Nel 2012 subisce due interventi al tendine di Achille.\nDisputa l'ultima gara in nerazzurro il 10 marzo 2013, contro il . Il 6 luglio successivo, annuncia l'addio tramite una lettera pubblicata sul sito della societ\u00e0. Complessivamente con la maglia dell'Inter ha collezionato 326 presenze e 42 reti, vincendo cinque scudetti, quattro Coppe Italia, quattro Supercoppe italiane, una Champions League e una Coppa del mondo per club.\nNazionale.\nNel corso della sua carriera, Stankovi\u0107 ha militato in tre nazionali diverse a causa della situazione geopolitica che ha interessato il territorio jugoslavo.\nCon la debutta nel 1998 siglando una doppietta decisiva per la vittoria contro la (3-1). In seguito partecipa al e al , competizioni nelle quali la squadra raggiunge la fase ad eliminazione diretta, venendo eliminata dai in entrambe le occasioni.\nNel 2006 partecipa al campionato del mondo con la : per lui 3 presenze senza reti ed eliminazione al primo turno.\nNel 2006 \u00e8 il capitano della , la nuova nazionale nata a seguito del referendum sull'indipendenza del Montenegro del 2006. Con la partecipazione al in Sudafrica, Stankovi\u0107 diviene il primo giocatore della storia ad aver partecipato a tre fasi finali di un campionato mondiale con la maglia di tre nazionali diverse: Jugoslavia, Serbia e Montenegro, Serbia.\nIl 6 settembre 2011 in Serbia- 3-1 tocca quota 100 presenze in nazionale. L'11 ottobre seguente la Serbia, perdendo contro la per 0-1, si piazza al terzo posto nel Girone C delle qualificazioni al , mancando l'accesso alla fase finale della manifestazione.\nNell'ottobre 2011 Stankovi\u0107 manifesta l'intenzione di ritirarsi dalla nazionale. Due anni dopo, l'11 ottobre 2013, disputa l'ultima gara con la selezione serba, l'amichevole di Novi Sad contro il : con i dieci minuti disputati in questa sfida diviene il calciatore ad aver vestito pi\u00f9 volte (103) la maglia serba, superando Savo Milo\u0161evi\u0107; il record verr\u00e0 battuto nel 2018 da Branislav Ivanovi\u0107.\nAllenatore.\nDopo aver chiuso con il calcio giocato, intraprende la nuova carriera di allenatore. Il 4 giugno 2014 entra nello staff tecnico dell'Udinese come vice di Andrea Stramaccioni. \nTerminato questo incarico, ha due brevi esperienze dirigenziali: il 19 giugno 2015 torna all' con il ruolo di \"club manager\", ritrovando Roberto Mancini, ma gi\u00e0 il 30 giugno 2016 lascia l'incarico. Il 6 marzo 2017 viene nominato consulente di Aleksander \u010ceferin, presidente dell'UEFA.\nIl 28 novembre 2019 entra a far parte dello staff tecnico del settore giovanile dell'Inter, ma il 21 dicembre successivo lascia l'incarico per essere ufficializzato come nuovo tecnico della , in sostituzione di Vladan Milojevi\u0107. \nGuida la squadra alla vittoria del titolo con tre giornate di anticipo rispetto alla fine del campionato. Il 16 settembre 2020 viene eliminato al terzo turno preliminare di Champions League ai tiri rigori per mano dell'Omonia; viene poi eliminato anche dall'Europa League ai sedicesimi per mano del Milan. In questa stagione si ripete, vincendo il titolo nazionale con quattro giornate di anticipo, oltre alla Coppa di Serbia, quest'ultima vinta battendo ai rigori i rivali del . Inizia la stagione 2021-2022 venendo eliminato di nuovo al terzo turno di Champions League, questa volta per mano dello Sheriff. Arriva invece primo nel girone di Europa League.\nStatistiche.\nStatistiche da allenatore.\n\"Statistiche aggiornate al 16 dicembre 2021.\" In grassetto le competizioni vinte"}
{"id": "94847", "revid": "124263710", "url": "https://it.wikipedia.org/wiki?curid=94847", "title": "Chilotone", "text": "Il chilotone (o chiloton, simbolo kt) \u00e8 un'unit\u00e0 di misura della quantit\u00e0 di energia liberata dagli esplosivi.\nUn chilotone corrisponde all'energia liberata dall'esplosione di una quantit\u00e0 di mille tonnellate di tritolo, ovvero a circa 4,184 TJ.\nIl chilotone rappresenta un'unit\u00e0 di misura della sola forza meccanica dell'esplosione, e non comprende gli altri effetti collaterali, come ad esempio l'emissione di radiazioni.\nAccordi internazionali.\nSebbene non vi siano accordi internazionali sulla limitazione tout court della potenza delle armi nucleari, ma solo sul loro numero, esiste un accordo (TTBT, Threshold Test Ban Treaty), negoziato tra USA e URSS nel luglio 1974 che limita la potenza dei test nucleari sotterranei a 152 kt."}
{"id": "94849", "revid": "36426", "url": "https://it.wikipedia.org/wiki?curid=94849", "title": "Corporazioni delle arti e mestieri", "text": "Le corporazioni delle arti e mestieri, o gilde, erano delle associazioni create a partire dal XII secolo in molte citt\u00e0 europee per regolamentare e tutelare le attivit\u00e0 degli appartenenti ad una stessa categoria professionale.\nNome.\nLa parola \"corporazione\" venne in realt\u00e0 coniata nel Settecento da chi ne propugnava l'abolizione.\nQuando esistevano erano chiamate \"m\u00e9tiers\" (\"corpi di mestiere\") in Francia, \"guilds\" (\"gilde\") in Inghilterra, \"Z\u00fcnfte\" in Germania, \"gremios\" in Spagna, \"gr\u00e9mios\" in Portogallo, \"\u03c3\u03c5\u03bd\u03c4\u03b5\u03c7\u03bd\u03af\u03b1\" in Grecia.\nIn Italia esse ebbero nomi diversi da regione a regione: \"arti\" in Toscana, \"fraglie\" in Veneto o scuola dell'arte in special modo a Venezia, \"paratici\" in Lombardia, \"gremi\" in Sardegna, \"societ\u00e0 d'arti\" a Bologna, \"collegi\" a Perugia.\nSpesso il nome ufficiale era in latino \"universitates\" o \"collegia\".\nStoria.\nPrecedenti in et\u00e0 romana.\nGi\u00e0 in epoca romana sono attestate associazioni di quanti esercitassero uno stesso mestiere: nel I secolo queste partecipavano ancora attivamente alla vita politica cittadina (come mostrano i graffiti elettorali di Pompei), ma successivamente rappresentarono piuttosto un efficace strumento di controllo locale da parte del potere imperiale, in particolare a Ostia, porto di Roma ed essenziale tappa nel percorso di approvvigionamento della capitale.\nQueste associazioni prendevano il nome di \"collegia\" (al singolare \"collegium\"). A differenza delle corporazioni medievali (sebbene il termine di \"corporazioni\" sia spesso utilizzato per designarle in italiano) erano costituite principalmente da imprenditori e avevano come compito principale quello di difendere gli interessi di questi presso le autorit\u00e0.\nSotto l'imperatore Diocleziano vennero create e rese obbligatorie delle corporazioni ereditarie per operai e artigiani, che garantissero la stabilit\u00e0 sociale dopo le profonde trasformazioni determinate dalla crisi del III secolo. Queste associazioni erano dette \"collegia opificum\".\nEt\u00e0 altomedievale.\nTestimonianze dell'esistenza di singoli corpi di mestiere in et\u00e0 altomedievale si trovano con riferimento a citt\u00e0 rimaste sotto il dominio bizantino: Roma, Napoli, Ravenna, Otranto.\nLa principale conferma dell'esistenza di corporazioni anche in territorio longobardo \u00e8 data dalle \"Honorantiae civitatis Papiae\".\nSi tratta di un testo scritto poco dopo il Mille, ma che riferisce una situazione precedente. Nella capitale italica erano attive delle corporazioni, dette \"ministeria\", sotto il controllo della Camera Regia. Queste organizzazioni erano poche (mercanti, calzolai, barcaioli, pescatori, saponai) ed erano governate da \"rettori\".\nLa nascita delle corporazioni.\nIn certi casi le corporazioni sembrano essersi formate come derivazione di preesistenti confraternite di carattere devozionale, mentre quelle create, per cos\u00ec dire, \"ex novo\", si fondavano sul sodalizio dato dal giuramento che impegnava i loro membri all'assistenza reciproca e alla difesa degli interessi comuni.\nLe prime corporazioni a costituirsi furono quelle dei mercanti: agli inizi del XII secolo la corporazione dei mercanti esisteva gi\u00e0 a Pavia, Genova, Piacenza e Roma, la Camera dei Mercanti di Milano risale al 1159, l'Arte dei Mercatanti di Firenze esisteva gi\u00e0 nel 1182, quella di Bologna nel 1194.\nLe corporazioni mercantili nel corso del Duecento riuscirono a inserirsi e ad assumere un ruolo guida nelle istituzioni cittadine, estendendo il loro controllo a funzioni di natura pubblica come quello sui pesi, le misure e la sorveglianza delle strade. \nLentamente nacquero anche le corporazioni degli altri mestieri, alcune per scissione da quella dei mercanti, altre in modo indipendente. In alcune citt\u00e0 ancora verso la fine del Duecento la corporazione dei mercanti riuniva tutte le attivit\u00e0: a Milano, a Verona, a Parma, a Piacenza, a Cremona. Nelle citt\u00e0 sotto controllo signorile la formazione di nuovi corpi di mestiere prosegu\u00ec durante il Trecento, mentre dove le corporazioni conquistarono un ruolo politico e diventarono organi costituzionali, il loro numero venne bloccato.\nIl reale peso politico raggiunto dalle corporazioni nei governi cittadini vari\u00f2 molto a seconda delle citt\u00e0 e all'interno del medesimo contesto urbano; le associazioni artigianali infatti si costituirono in un secondo momento e furono relegate a un ruolo subalterno rispetto a quelle mercantili.\nCos\u00ec ad esempio, le Arti fiorentine vennero suddivise, rispettando il reddito possibile che i praticanti potevano ottenere, in \"Maggiori, Mediane\" e \"Minori\" tant'\u00e8 vero che sia a Firenze che a Bologna la loro avanzata sociale si concluse con la piena affermazione in ambito politico, a tal punto che le istituzioni governative ricalcarono le strutture corporative.\nA Bologna il tumulto guidato da Giuseppe Toschi port\u00f2 definitivamente alla rappresentanza delle ventuno \"societ\u00e0 d'arti\" nel consiglio comunale nel 1228. Tuttavia, questo ruolo venne soppresso gi\u00e0 nel 1274.\nDiversa fu la vicenda fiorentina: nella citt\u00e0 toscana l'ingresso delle Arti Maggiori nella vita politica avvenne gradualmente nella seconda met\u00e0 del Duecento. Il culmine del potere delle arti fiorentine si ebbe con gli Ordinamenti di Giustizia di Giano della Bella del 1293, che escludevano dal governo chi non fosse iscritto ad un'arte e perci\u00f2 costrinsero i magnati ad iscriversi a un'arte. \u00c8 noto che Dante era iscritto all'arte degli Speziali. Questa egemonia fu conservata dalle corporazioni fino all'affermazione della signoria medicea nel Quattrocento.\nIl raggiungimento di un simile traguardo venne, invece, impedito ai \"paratici\" milanesi dalle disposizioni della signoria dei Visconti e alle fraglie veneziane dall'oligarchia a capo della Repubblica. Addirittura a Ferrara le corporazioni vennero soppresse nel 1287.\nIn ogni caso, le corporazioni non ebbero mai la stessa importanza: solo alcune ebbero un effettivo ruolo politico. Le arti dei Mercanti, del Cambio e dei Notai furono preminenti quasi ovunque. Per quanto riguarda le attivit\u00e0 produttive, in Toscana dominavano le arti della Lana e della Seta, mentre in Lombardia la situazione era pi\u00f9 variegata.\nVariet\u00e0 nazionali e cittadine.\nIl regime corporativo non si diffuse in tutta Europa secondo le medesime modalit\u00e0 e nello stesso arco di tempo: nelle citt\u00e0 pi\u00f9 strettamente vincolate alle autorit\u00e0 imperiali le corporazioni si costituirono solo per iniziativa del potere signorile, sia laico che ecclesiastico, come avvenne a Strasburgo, dove i capi delle corporazioni erano nominati da un delegato del vescovo; nelle Fiandre, nonostante la grande vivacit\u00e0 degli scambi commerciali, ancora alla fine del Duecento, alcune citt\u00e0 non possedevano delle associazioni di questo tipo, mentre a Lione esse verranno istituite solo nel Cinquecento.\nNeppure in Italia il processo di formazione delle corporazioni pu\u00f2 dirsi univoco, e bench\u00e9 la nascita e lo sviluppo di queste associazioni sia prevalentemente spontaneo e legato alla fioritura dei Comuni, non mancano delle significative eccezioni, che si rilevano soprattutto nell'Italia meridionale dove i capi delle associazioni erano designati dal sovrano o da un suo rappresentante e non ebbero nessun tipo di riconoscimento giuridico fino alla met\u00e0 del Trecento.\nAnche il numero delle corporazioni variava molto da citt\u00e0 a citt\u00e0. In alcune citt\u00e0 non c'erano del tutto. Nei comuni italiani del Medioevo si aggiravano sulla ventina (a Firenze e Bologna 21, a Milano 23, a Padova addirittura 36).\nIn qualche caso, per\u00f2, erano molte di pi\u00f9, con una grande specializzazione dei compiti. Ad esempio a Parigi c'erano gi\u00e0 cento \"m\u00e9tiers\" a met\u00e0 del Duecento, come testimonia il \"Livre des m\u00e9tiers\" fatto redigere dal \"pr\u00e9v\u00f4t de Paris\" \u00c9tienne Boileau, una cifra che alla fine del Trecento arriver\u00e0 a 350.\nNel Quattrocento Amburgo contava 100 corporazioni, Colonia 80, e Lubecca 70.\nLe gilde londinesi arrivarono a 77 nel 1746, mentre a Milano i corpi di mestiere arrivarono a 100 nel 1772.\nLa \"Zunftrevolution\".\nIn alcune citt\u00e0 del Sacro Romano Impero, come in Italia, gli artigiani organizzati in corporazioni arrivarono ad impadronirsi del potere in tutto o in parte: \u00e8 quella che gli storici chiamano la \"Zunftrrevolution\". Perci\u00f2 in queste Citt\u00e0 libere dell'Impero si afferm\u00f2 per un periodo il \"governo delle arti\", che garantiva alle corporazioni una posizione dominante nel Consiglio cittadino. Non si trattava peraltro ancora di una democrazia in senso moderno. \nA Zurigo la costituzione corporativa (\"Zunftverfassung\") si afferm\u00f2 nel 1336 e dur\u00f2 fino al 1798. Altre citt\u00e0 svizzere a regime corporativo furono Basilea, Sciaffusa e San Gallo.\nA Colonia ed Aquisgrana le corporazioni agivano politicamente dentro organizzazioni pi\u00f9 ampie dette \"Gaffeln\".\nNel 1396 le 22 \"Gaffeln\" sottoscrissero la \"Lettera di alleanza\", che introdusse a Colonia un ordinamento costituzionale attraverso il quale le \"Gaffeln\" assunsero la gestione politica della citt\u00e0, togliendola alla consorteria delle famiglie patrizie, che a Colonia si chiamava \"Richerzeche\". Nel 1450 gli abitanti di Aquisgrana fecero lo stesso e promulgarono la cosiddetta \"Aachener Gaffelbrief\".\nAnche a Magdeburgo si afferm\u00f2 un vero \"governo delle arti\".\nNelle Fiandre, a Gand, Bruges e Liegi, le gilde riuscirono ad ottenere solo alcuni seggi nelle magistrature cittadine, accanto a quelli occupati dai vecchi patrizi.\nTuttavia, fra la fine del medioevo e l'inizio dell'Et\u00e0 moderna la maggioranza delle repubbliche corporative (\"Zunftrepubliken\") scomparve sotto la spinta dei principi territoriali, e il potere politico delle corporazioni fu soppresso o ridotto alle materie commerciali. Entro il 1550 il potere delle corporazioni (\"Zunftherrschaft\") fu cancellato in tutte le citt\u00e0 dell'Impero per opera di Carlo V. In seguito, fino alla fine del Sacro Romano Impero le citt\u00e0 sarebbero state governate dal patriziato cittadino.\nLe corporazioni nell'epoca delle Signorie e dell'Assolutismo.\nCon l'avvento prima delle Signorie e poi dell'Assolutismo le corporazioni persero ogni ruolo politico, ma mantennero, ed anzi rafforzarono, quello economico. Divennero strumento del dirigismo economico del nuovo potere in cambio del monopolio del loro mestiere.\nAll'interno delle corporazioni, il ruolo di maestro divenne quasi ereditario, mentre i lavoranti furono gradualmente lasciati al di fuori dei corpi di mestiere. Fra corporazioni, la tradizionale gerarchia fra arti maggiori e minori si tramut\u00f2 in qualche caso in un rapporto di dipendenza fra singole corporazioni: cos\u00ec, ad esempio, i tintori e i tessitori vennero a dipendere dai mercanti di tessuti.\nQuesto complessivo irrigidimento dei rapporti economici e giuridici ebbe come effetto un generale immobilismo tecnologico e in qualche caso la fuga dei lavoranti verso centri minori, dove non vigeva il monopolio corporativo.\nNella seconda met\u00e0 del Settecento, l'Illuminismo propugn\u00f2 l'idea del libero mercato e conseguentemente i sovrani illuminati abolirono le corporazioni: il Granducato di Toscana nel 1770, il Ducato di Milano nel 1787. In Francia vennero soppresse dalla Rivoluzione nel 1791 con la legge Le Chapelier. A Londra le livery companies non furono abolite, ma furono ridotte a un ruolo soltanto cerimoniale.\nL'organizzazione delle corporazioni.\nIndipendentemente dalle diversit\u00e0 e dal coinvolgimento politico pi\u00f9 o meno profondo, il compito primario di ogni corporazione era la difesa del monopolio dell'esercizio del proprio mestiere e chi lo praticava pur non essendovi iscritto veniva considerato, dalla corporazione, un lavoratore che costituiva un potenziale pericolo verso gli iscritti.\n\u00c8 quindi possibile individuare dei tratti comuni a tutte le corporazioni, riguardanti la loro linea di condotta e gli scopi perseguiti:\nOgni arte aveva un proprio statuto ed era strutturata secondo degli organismi di rappresentanza che tesero a diventare sempre pi\u00f9 ristretti:\nModi di dire.\nIl modo di dire \"andare per la maggiore\" significa \"andare di moda, essere molto diffuso\". L'espressione deriva dall'appartenenza alle Arti Maggiori nel Medioevo, con il conseguente significato di \"essere quotati e rispettati\". "}
{"id": "94850", "revid": "810736", "url": "https://it.wikipedia.org/wiki?curid=94850", "title": "Colosso", "text": ""}
{"id": "94851", "revid": "599013", "url": "https://it.wikipedia.org/wiki?curid=94851", "title": "Associazione Sportiva Ruggers Tarvisium", "text": "LAssociazione Sportiva Ruggers Tarvisium \u00e8 un club di rugby a 15 italiano di Treviso.\nFondata nel 1969, essa ebbe il suo momento migliore a cavallo degli anni ottanta e novanta, durante i quali milit\u00f2 tra serie A1 e A2, prima di retrocedere definitivamente in serie B nel 1999.\nNella stagione 2013-14 ha guadagnato la promozione in serie A.\nStoria.\nL'origine del Tarvisium Rugby fa data alla fine degli anni sessanta, quando alcuni amatori della disciplina, tra cui l'internazionale Nello Francescato, primo di quattro fratelli rugbisti di prestigio tra cui Ivan, decisero di dare vita a una nuova squadra a Treviso, alternativa a quella gi\u00e0 attiva da anni in citt\u00e0 e campione d'Italia nel decennio precedente; a fianco di Francescato vi erano l'ex rugbista e futuro arbitro Natalino Cadamuro, appena congedato dal servizio militare, e il neo-allenatore Luigi Pizzolato.\nIl nuovo club vide la luce nel 1969 nel quartiere di s. Giuseppe, periferia nord-occidentale della citt\u00e0; il nome deriva dal termine con cui in inglese vengono comunemente chiamati i rugbisti (\"Ruggers\") e da quello latino della citt\u00e0 (\"Tarvisium\"), e fu scelto con lo scopo di differenziarsi dal Rugby Treviso.\nLa distinzione dal Rugby Treviso non era intesa come rivalit\u00e0, in quanto tra i due club esisteva collaborazione: il Rugby Treviso forniva supporto logistico (equipaggiamento, terreno di allenamento e di gioco) e il Tarvisium forniva alla pi\u00f9 attrezzata societ\u00e0 gli elementi pi\u00f9 dotati che uscivano dalla selezione giovanile.\nInfatti, all'epoca non esisteva una squadra seniores, quindi l'indirizzamento verso il Rugby Treviso era lo sbocco naturale per i giocatori di un club dotato solo di squadra juniores.\nMolti degli elementi forniti dalla Tarvisium al Treviso, poi Benetton, furono, anzi, propedeutici ai successi del club bianco-verde, ritenuti la sintesi dell'anima borghese e quella operaia della citt\u00e0: \u00abTreviso era s\u00ec la borghesia perbenista di \"Signore &amp; signori\" \u2026 \u00e8 su queste radici che crescer\u00e0 la grande avventura del rugby targato Benetton, anche grazie al prezioso innesto della linfa Tarvisium: straordinaria scuola che \u00e8 anzi operaia, addirittura \u201crossa\u201d, con dentro tutta l'ansia di riscatto del Sessantotto e della periferia\u00bb, scrisse Elvis Lucchese nel 2008.\nA confermare l'immagine di squadra \u201coperaia\u201d fu anche la tenuta, completamente rossa, all'origine vista come segno di distinzione politica, anche considerando l'inno (\u00abAvanti Ruggers alla riscossa, maglietta rossa trionfer\u00e0\u00bb, sulle note di \"Bandiera rossa\"\u00a0 cantata anche da Alberto \"Bobo\" Bortoletto negli anni di permanenza nel club); in realt\u00e0, come disse anni dopo Luigi Pizzolato, la squadra non ha mai guardato al colore politico dei suoi giocatori, bench\u00e9 fosse certo che molti dirigenti avessero idee politiche di sinistra.\nA soli 4 anni dalla fondazione, nel 1973, giunse il primo scudetto juniores (oggi Under-19), a 23 anni di distanza dall'ultimo vinto in citt\u00e0, dal , nonch\u00e9 a 17 dall'unico titolo assoluto vinto dai concittadini.\nFino al 1984 furono cinque i titoli vinti, e ad essi si affianc\u00f2 anche un'intensa attivit\u00e0 promozionale che port\u00f2 alla ribalta giocatori che ebbero successo in campo nazionale e internazionale, come lo stesso Nello Francescato, i suoi fratelli Bruno e Rino e, soprattutto, il pi\u00f9 giovane Ivan: questi fu il protagonista, nel 1997, della prima vittoria di sempre dell' sulla , e scomparve prematuramente nel 1999.\nAltri atleti internazionali di rilievo che vestirono la maglia dell' maggiore e che si formarono nel Tarvisium furono Claudio Robazza, Gianni Zanon, Sergio Zorzi, Manrico Marchetto e Moreno Trevisiol.\nNel 1984, allo scopo di dare un'opportunit\u00e0 sportiva di livello anche a quei giocatori che non trovassero posto nei grandi club, il Tarvisium decise di allestire una prima squadra, iscritta alla serie C; un anno pi\u00f9 tardi era in serie B e, nel 1986-87, con la riforma dei campionati decisa dalla Federazione Italiana Rugby, la squadra fu inserita nel campionato di serie A2: sponsorizzata Jolly, esord\u00ec fuori casa contro il Rugby Milano targato MAA, vincendo 31-3.\nFu, anche, l'incontro d'esordio in campionato del diciannovenne Ivan Francescato.\nIl primo campionato di A/2 si risolse in un'agevole salvezza; il secondo, nel 1987-88, vide la squadra piazzarsi al quarto posto a pari merito del CUS Roma e perdere contro di essa lo spareggio per accedere alla poule-promozione.\nLa promozione in A/1 giunse alfine nel campionato 1989-90, senza bisogno di passare per i \"play-off\" in quanto la squadra vinse il campionato con 33 punti in 22 incontri; dopo 2 stagioni in A/1 (salvataggio ai \"play-out\" nel 1990-91) retrocesse in A/2 nel 1992 ma torn\u00f2 subito in A/1 la stagione successiva, salvo retrocedere ancora nel 1994, anno dell'ultima presenza del club in massima serie; dal 1994 al 1997 sfior\u00f2 in A/2 in un paio d'occasioni i \"play-off\" promozione, ma nel 1998 retrocesse in serie B, categoria nella quale ha militato fino al 2014, anno della promozione nella rinnovata serie A dopo la vittoria, nei \"play-off\", contro Pesaro; il miglior piazzamento in massima serie fu, due volte, un terzultimo posto in serie A/1 (1990-91 e 1993-94).\nLa squadra Under-19 ha militato fino al 2008 nel campionato nazionale d'Eccellenza di tale categoria; oggi milita in quello che da tale data \u00e8 il campionato nazionale Under-20."}
{"id": "94854", "revid": "834", "url": "https://it.wikipedia.org/wiki?curid=94854", "title": "Carpe diem, quam minimum credula postero", "text": ""}
{"id": "94855", "revid": "47767", "url": "https://it.wikipedia.org/wiki?curid=94855", "title": "Meneo", "text": ". \nOrigine e diffusione.\nRaro nome di origine greca, \u00e8 basato su \u03bc\u03ae\u03bd\u03b7 (\"mene\", \"luna\", da cui anche Menodoro) e ha quindi il significato di \"lunare\". In senso lato, pu\u00f2 anche essere interpretato come \"mensile\".\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "94860", "revid": "1573940", "url": "https://it.wikipedia.org/wiki?curid=94860", "title": "Menenio", "text": "Origine e diffusione.\nContinua il \"cognomen\" romano \"Menenius\", tipico della \"gens Menenia\", dall'etimologia non chiara; alcune fonti lo considerano un patronimico proveniente dal nome \"Meneus\".\nIl suo uso \u00e8 scarsissimo, ed \u00e8 ricordato prevalentemente per motivi storici, dato che venne portato dal noto console romano Menenio Agrippa. La forma Menigno, parimenti rara, probabilmente derivante da una deformazione del nome, venne portata da un santo martire che \u00e8 considerato patrono dei tintori.\nOnomastico.\nL'onomastico si festeggia il 15 marzo in onore di san Menigno, un tintore martire a Pario nell'Ellesponto durante le persecuzioni di Decio."}
{"id": "94878", "revid": "125581067", "url": "https://it.wikipedia.org/wiki?curid=94878", "title": "Verit\u00e0", "text": "Con il termine verit\u00e0 (in latino \"veritas\", in greco \u1f00\u03bb\u03ae\u03b8\u03b5\u03b9\u03b1) si indica il senso di accordo o di coerenza con un dato o una realt\u00e0 oggettiva, o la propriet\u00e0 di ci\u00f2 che esiste in senso assoluto e non pu\u00f2 essere falso.\nI principali argomenti di dibattito riguardano da un lato la definizione e l'identificazione della verit\u00e0, secondo cio\u00e8 una prospettiva ontologica, dall'altro i criteri per conseguire tale verit\u00e0, attinenti piuttosto all'ambito gnoseologico. Quest'ultimo pu\u00f2 coinvolgere anche l'aspetto etico, essendo collegato con l'esigenza di onest\u00e0 intellettuale, buona fede e sincerit\u00e0.\nTeorie sulla verit\u00e0.\nLa questione della verit\u00e0 insita in proposizioni, affermazioni, dichiarazioni, idee, convinzioni e giudizi rimanda alla necessit\u00e0 di individuarne i fondamenti. Per Parmenide la verit\u00e0 si fonda sull'indistinzione, o coincidenza, tra pensiero ed essere, tra logica e ontologia, che avrebbe contraddistinto tutto il pensiero antico: egli non attribuisce alla verit\u00e0 nessuna determinazione, appellandosi piuttosto al rigore logico che vede la verit\u00e0 rigorosamente contrapposta all'errore, per cui semplicemente l'\u00abessere \u00e8\u00bb, e il \u00abnon-essere non \u00e8\u00bb.\nLe caratteristiche dell'eternit\u00e0 e dell'immobilit\u00e0 del vero-essere di Parmenide saranno le stesse alla base dell'idea di Platone. Per costui la caratteristica della verit\u00e0 in un discorso consiste nel \u00abdire gli enti come sono\u00bb, mentre la propriet\u00e0 del falso \u00e8 quella di \u00abdire come non sono\u00bb. Aristotele ne diede una definizione simile: \u00abdire di ci\u00f2 che \u00e8 che non \u00e8, o di ci\u00f2 che non \u00e8 che \u00e8, \u00e8 falso; dire di ci\u00f2 che \u00e8 che \u00e8, o di ci\u00f2 che non \u00e8 che non \u00e8, \u00e8 vero\u00bb.\nSi \u00e8 sostenuto in proposito il carattere tautologico di una verit\u00e0 cos\u00ec formulata, dato che nel sillogismo le premesse gi\u00e0 contengono la deduzione. Ad ogni modo, sempre partendo dalla concezione di verit\u00e0 come identificazione immediata del pensiero nel suo oggetto, Aristotele \u00e8 stato anche autore dell'opera di scomposizione della verit\u00e0 nei suoi aspetti analitici che va sotto il nome di Logica. In seguito, al tentativo di identificare ontologicamente la verit\u00e0 si verr\u00e0 invece sostituendo il problema di stabilire un criterio per perseguirla: Epicuro la individua nella sensazione, mentre gli stoici nell'assenso catalettico.\nNell'ambito del Cristianesimo, Agostino d'Ippona trova il fondamento della verit\u00e0 nell'opera di illuminazione dell'anima da parte della Grazia divina. Se nella tradizione agostiniana, perpetuata da Anselmo d'Aosta, \u00e8 dunque l'intelletto illuminato a fornire il criterio della verit\u00e0, Tommaso d'Aquino lo rinviene piuttosto nell'oggetto da conoscere.\nNella filosofia moderna il problema gnoseologico degli strumenti di ricerca della verit\u00e0 diventa preponderante, soprattutto in Cartesio che individua nel \"cogito\" il metodo fondamentale per distinguere il vero dal falso; mentre Kant dar\u00e0 per scontata la verit\u00e0 preoccupandosi piuttosto delle possibilit\u00e0 di accesso alla verit\u00e0.\nRifacendosi a Kant, Karl Popper distinguer\u00e0 la verit\u00e0 dalla certezza, evidenziando la differenza tra la possibilit\u00e0 oggettiva di approdare alla verit\u00e0, che pu\u00f2 avvenire anche per caso, e la consapevolezza soggettiva di possederla, che invece non si ha mai.\nTipi di teorie salde e deflazionarie.\nL'insieme delle teorie sulla verit\u00e0 proposte dai filosofi e dai logici possono essere raggruppate in due classi.\nTeorie specifiche.\nCiascuna di queste pu\u00f2 essere interpretata sia come definizione della natura fondamentale della verit\u00e0, sia come criterio per la determinazione dei valori di verit\u00e0. Cos\u00ec, ad esempio, un realista pu\u00f2 definire la verit\u00e0 come la corrispondenza ai fatti, e concludere che l'unico modo valido per stabilire la verit\u00e0 di una proposizione \u00e8 controllare se essa corrisponda o meno ai fatti. In tal modo affermazioni fatte in lingue diverse, quali ad esempio (in inglese) \"The sky is blue\" e (in tedesco) \"Der Himmel ist blau\" (il cielo \u00e8 blu) sono entrambe vere e, soprattutto, lo sono per lo stesso motivo, e cio\u00e8 perch\u00e9 entrambe esprimono la stessa proposizione.\nUn coerentista terr\u00e0 per fermo che la verit\u00e0 o la falsit\u00e0 di una affermazione \u00e8 determinata dalla sua coerenza all'interno del corpo delle conoscenze scientifiche condivise. Pierce ha proposto nei suoi ultimi scritti che la verit\u00e0 pu\u00f2 essere \"definita\" come corrispondenza alla realt\u00e0, ma ricordando che la verit\u00e0 o la falsit\u00e0 di una proposizione pu\u00f2 essere stabilita solo tramite l'accordo degli esperti.\nLa teoria semantica si fonda sul caso generale: 'P' \u00e8 vera se e solo se P,\ndove 'P' \u00e8 il riferimento all'affermazione (ovvero, il nome di quell'affermazione), e P \u00e8 l'affermazione stessa. Il suo inventore, il filosofo e logico Alfred Tarski, pens\u00f2 che la teoria semantica, per diversi motivi, non potesse essere applicata a nessuna delle lingue naturali, quali ad esempio l'italiano.\nTarski pens\u00f2 alla sua teoria come a una particolare teoria della corrispondenza, nella quale si suppone che il termine situato a destra corrisponda ai fatti. Ma egli \u00e8 stato anche elaboratore e fondatore di una semantica della verit\u00e0, basata su \"modelli\", per cui le condizioni del vero sono gi\u00e0 implicate dalle componenti del discorso.\nLe teorie deflazionarie, dopo Gottlob Frege e F. P. Ramsey, dichiarano inoltre che \"verit\u00e0\" non \u00e8 il nome di qualche propriet\u00e0 delle proposizioni \u2014 qualche \"cosa\" circa la quale si possa avere una determinata teoria. La convinzione che la verit\u00e0 sia una propriet\u00e0 \u00e8 solo un'illusione provocata dal fatto che il nostro linguaggio dispone del predicato \"\u00e8 vero\", in riferimento alle cose, proprio come se la verit\u00e0 appartenesse loro. Tuttavia, dicono i deflazionisti, le affermazioni che \"sembrano\" predicare la verit\u00e0 non fanno altro che segnalare una certa concordanza con l'affermazione stessa. Per esempio, la teoria della ridondanza sostiene che asserire che una certa affermazione \u00e8 vera non \u00e8 altro che asserire l'affermazione stessa. Quindi, dire \"\"La neve \u00e8 bianca\" \u00e8 vera\" non \u00e8 n\u00e9 pi\u00f9 n\u00e9 meno che dire che la neve \u00e8 bianca. Un secondo esempio \u00e8 portato dalla teoria performativa, che sostiene che dire \"\"La neve \u00e8 bianca\" \u00e8 vera\" consiste semplicemente nell'effettuare l'atto linguistico del segnalare la propria convinzione che la neve sia bianca. L'idea che alcune affermazioni siano pi\u00f9 vere e proprie azioni che comunicazioni non \u00e8 cos\u00ec strana come potrebbe sembrare. Si consideri, ad esempio, che quando la sposa dice \"Lo voglio\" al momento opportuno della cerimonia nuziale, ella effettua con ci\u00f2 l'atto di prendere quest'uomo come suo legittimo sposo; ella quindi in tal caso non sta \"descrivendo\" s\u00e9 stessa prendere quest'uomo. Un terzo tipo di teoria deflazionaria \u00e8 la teoria \"senza virgolette\" che utilizza una variante dello schema di Tarski: dire che '\"P\" \u00e8 vera' \u00e8 come dire P.\nIn filosofia e in teologia.\nNello specifico, lo studio della verit\u00e0 attiene alla logica filosofica; ad essa si interessano particolarmente la metafisica, l'epistemologia, la gnoseologia, la filosofia della scienza e la filosofia del linguaggio.\nL'etimologia greca.\nL'esigenza di ricercare la verit\u00e0 fu un tratto caratteristico gi\u00e0 della filosofia greca, che per prima sollev\u00f2 il problema dell'essere, ossia di ci\u00f2 che veramente \"\u00e8\". Il termine greco utilizzato per indicare la \"verit\u00e0\" era , \"al\u00e9theia\", la cui etimologia, come ha messo in luce Heidegger, significa \u00abnon nascondimento\u00bb, in quanto \u00e8 composta da alfa privativo (\u03b1-) pi\u00f9 \u03bb\u03ad\u03b8\u03bf\u03c2, \"l\u00e9thos\", che vuol dire propriamente eliminazione dell'oscuramento, ovvero disvelamento. Doxa \u00e8 invece la verit\u00e0 relativa dell'opinione comune che si forma in democrazia anche a seguito della persuasione retorica e non necessariamente come inferenza logica. La verit\u00e0 infatti era intesa non come una semplice realt\u00e0 di fatto, ma come un atto dinamico, mai concluso, attraverso cui avviene la confutazione dell'errore e il riconoscimento del falso: non un pensiero statico e definito una volta per tutte, bens\u00ec movimento di rivelazione dell'essere.\nSe i sofisti, da un lato, tendevano a relativizzare il concetto dell'essere sulla base di un soggettivismo e nichilismo radicali, fu con Socrate e il suo discepolo Platone che si ebbe una forte reazione a questa concezione, facendo della verit\u00e0 un bisogno fondamentale dell'anima, che si distingue nettamente dalle opinioni per la sua intrinseca validit\u00e0 e oggettivit\u00e0. Ne consegu\u00ec il carattere etico della verit\u00e0.\nSar\u00e0 poi con Aristotele che verranno fissati in maniera quasi scientifica i caratteri della verit\u00e0; egli, ad esempio, giudicava erroneo il detto del sofista Protagora secondo cui \u00abl'uomo \u00e8 misura di tutte le cose\u00bb, proprio perch\u00e9 privava la verit\u00e0 di coerenza logica e di qualunque criterio oggettivo. La verit\u00e0 si ha per lui quando l'intelletto giunge a coincidere con l'oggetto da conoscere, facendolo passare dalla potenza all'atto. Nella contemplazione fine a se stessa della verit\u00e0 risiede per Aristotele la felicit\u00e0 e lo scopo ultimo della conoscenza metafisica.\nI diversi momenti dello scetticismo greco, sia quello che ha le sue origini in Pirrone e Timone, sia quello nato fra gli accademici Arcesilao e Carneade, mostrarono invece un atteggiamento negativo di fronte alle possibilit\u00e0 di conoscere la verit\u00e0.\nVerit\u00e0 come criterio di se stessa.\nIn ambito neoplatonico, Plotino concep\u00ec ancora la verit\u00e0, ossia l'Uno da cui l'essere emana, non come un semplice dato di fatto, ma come un produrre se stessa, come un atto che si auto-avvalora in virt\u00f9 della propria intrinseca forza e autenticit\u00e0. Egli la assimil\u00f2 alla luce: come questa si rende visibile agli occhi nel rendere loro possibile la visione degli oggetti sottraendoli all'oscurit\u00e0, cos\u00ec la verit\u00e0 si rivela non per dimostrazione, ma per la sua stessa capacit\u00e0 di rivelare l'essere al pensiero, di farci distinguere quel che \u00e8 da ci\u00f2 che non \u00e8. Recuperando la tradizione neoplatonica, Spinoza dir\u00e0 che la verit\u00e0 \u00e8 criterio di se stessa, mentre il falso pu\u00f2 essere riconosciuto solo a partire dalla verit\u00e0: conoscere una verit\u00e0 significa anche sapere di conoscerla, e sapere al contempo che il falso le si oppone.\nLa doppia verit\u00e0.\nNel Medioevo la verit\u00e0 divenne oggetto di indagine anche della filosofia islamica, incontrandosi con le nuove istanze sollevate dalle religioni rivelate. Sottoponendo a critica tutta la conoscenza, Averro\u00e8 nel rifarsi ad Aristotele sottoline\u00f2 come la percezione sensibile abbia bisogno dell'Intelletto Agente per elevarsi all'astrazione, senza il quale si producono saperi variabili da uomo a uomo. In soccorso deve quindi giungere la religione, che si affianca alla ricerca filosofica riservata invece a pochi. La doppia verit\u00e0, concetto attribuito erroneamente ad Averro\u00e8, \u00e8 in realt\u00e0 una semplificazione della sua dottrina, che anzi ebbe presente come le verit\u00e0 di fede e di ragione debbano costituire un'unica sola verit\u00e0, conoscibile dai pi\u00f9 semplici tramite la rivelazione e i sentimenti, e dai filosofi cui spetta invece il compito di riflettere scientificamente sui dogmi religiosi presenti in forma allegorica nel \"Corano\".\nIn Europa, tuttavia, la Chiesa cattolica romana inizialmente condann\u00f2 quella che viene comunemente denominata teoria della \"doppia verit\u00e0\", ovvero la teoria per la quale, sebbene certe verit\u00e0 possano essere stabilite dalla ragione, \u00e8 necessario credere per fede al loro contrario.\nLa Chiesa si rivolgeva specificamente agli averroisti latini, in primo luogo Sigieri da Brabante, ma era intesa a contrastare pi\u00f9 in generale la diffusione del pensiero di Aristotele, che la riconquista della Spagna ed il conseguente accesso alle biblioteche dei Mori avevano reintrodotto nel mondo intellettuale latino. A quel tempo, infatti, molte delle dottrine della Chiesa cattolica romana erano basate sul pensiero neoplatonico. Sar\u00e0 con Tommaso d'Aquino che l'aristotelismo verr\u00e0 definitivamente riabilitato all'interno del cristianesimo, sostenendo egli che le verit\u00e0 rivelate e quelle di ragione sono emanazione dello stesso Dio, e quindi non possono essere in contrasto tra loro.\nNel Cristianesimo.\nSecondo la concezione specificamente cristiana della verit\u00e0, questa non \u00e8 assimilabile a un concetto, ma piuttosto \u00e8 incarnata, e quindi rappresentata direttamente da una \"Persona\": Ges\u00f9 Cristo.\nTale visione \u00e8 suffragata da diversi passi evangelici, ad esempio: \u00abAllora Pilato gli disse: \"Dunque tu sei re?\". Rispose Ges\u00f9: \"Tu lo dici; io sono re. Per questo io sono nato e per questo sono venuto nel mondo: per rendere testimonianza alla verit\u00e0. Chiunque \u00e8 dalla verit\u00e0, ascolta la mia voce\". Gli dice Pilato: \"Che cos'\u00e8 la verit\u00e0?\". E detto questo usc\u00ec di nuovo verso i Giudei e disse loro: \"Io non trovo in lui nessuna colpa\"\u00bb (Gv 18, 37 - 38). O ancora: \u00abGli disse Tommaso: \"Signore, non sappiamo dove vai e come possiamo conoscere la via?\". Gli disse Ges\u00f9: \"Io sono la via, la verit\u00e0, e la vita\"\u00bb (Gv 14,6).\nIl Catechismo della Chiesa cattolica afferma che:\n\u00ab2466 In Ges\u00f9 Cristo la verit\u00e0 di Dio si \u00e8 manifestata interamente. \u201cPieno di grazia e di verit\u00e0\u201d (Gv 1,14), egli \u00e8 la \u201cluce del mondo\u201d (Gv 8,12), egli \u00e8 la Verit\u00e0 [Gv 14,6]. \u201cChiunque crede\u201d in lui non rimane \u201cnelle tenebre\u201d (Gv 12,46). Il discepolo di Ges\u00f9 rimane fedele alla sua parola, per conoscere la verit\u00e0 che fa liberi [Gv 8,32 ] e che santifica [Gv 17,17]. Seguire Ges\u00f9, \u00e8 vivere dello \u201cSpirito di verit\u00e0\u201d (Gv 14,17) che il Padre manda nel suo nome [Gv 14,26] e che guida alla verit\u00e0 tutta intera\u201d (Gv 16,13). Ai suoi discepoli Ges\u00f9 insegna l'amore incondizionato della verit\u00e0: \u201cSia il vostro parlare s\u00ec, s\u00ec; no, no\u201d (Mt 5,37)\u00bb.\nLa teologia cristiana poi, appropriandosi di gran parte del patrimonio filosofico elaborato soprattutto da Socrate, Platone, Aristotele, Plotino, ha pi\u00f9 volte sostenuto l'irriducibilit\u00e0 della nozione di \"verit\u00e0\" a quella di \"dimostrabilit\u00e0\". Alcuni tra i pi\u00f9 importanti dottori della Chiesa, come Agostino, Anselmo d'Aosta, Tommaso, Bonaventura, Cusano, concepivano la Verit\u00e0 come qualcosa di trascendente, ovvero situata al di l\u00e0 del percorso logico-dialettico che occorre intraprendere per approdarvi, e quindi afferrabile tramite un atto intuitivo che sfocia nella dimensione mistica dell'estasi. Una tale dimensione non si traduceva comunque per costoro in un mero salto nell'irrazionale, quanto piuttosto nel sovra-razionale, in quella Verit\u00e0 assoluta che \u00e8 Dio e in quanto tale sta a fondamento dell'ordine razionale dell'universo. La verit\u00e0 in definitiva veniva intesa non come un oggetto o un'entit\u00e0 da possedere, bens\u00ec come Soggetto, da cui viceversa si viene posseduti.\nLa nozione cristiana della verit\u00e0 cominci\u00f2 a entrare in crisi con l'avvento del pensiero moderno, ad opera dei tentativi di Cartesio da una parte, e dell'empirismo dall'altra (soprattutto George Berkeley e David Hume), di escludere dall'orizzonte della verit\u00e0 tutto ci\u00f2 che non potesse essere dimostrato logicamente, o verificato sperimentalmente. Questa nuova concezione della verit\u00e0 sar\u00e0 poi fatta propria in particolare dal positivismo ottocentesco.\nIn logica matematica.\nAlcuni risultati del matematico boemo Kurt G\u00f6del possono essere interpretati, molto informalmente, nel senso che vi \u00e8 una netta discrepanza tra verit\u00e0 e dimostrabilit\u00e0 o, pi\u00f9 precisamente che, sotto certe ipotesi, \"non tutto ci\u00f2 che \u00e8 vero \u00e8 dimostrabile\". G\u00f6del pubblic\u00f2 il suo pi\u00f9 famoso risultato nel 1931, all'et\u00e0 di 25 anni, quando lavorava presso l'Universit\u00e0 di Vienna. Tale lavoro conteneva i famosi due Teoremi di incompletezza che da lui prendono il nome, secondo i quali: ogni sistema formale assiomatico ricorsivo e consistente (ossia privo di contraddizioni) S in grado di descrivere l'aritmetica dei numeri interi \u00e8 dotato di proposizioni che non possono essere dimostrate n\u00e9 confutate sulla base degli assiomi di partenza (primo teorema) ed inoltre \u00e8 insufficiente per provare la propria consistenza (secondo teorema). Parafrasando, se un sistema formale \u00e8 logicamente coerente, la sua non contraddittoriet\u00e0 non pu\u00f2 essere dimostrata n\u00e9 confutata stando all'interno del sistema logico stesso. In altre parole, ogni formula F' che esprime in S la consistenza di S stesso \u00e8 non dimostrabile in S, per cui la non contraddittoriet\u00e0 di S non pu\u00f2 essere dimostrata con i mezzi di S, ma si tratta di una non-contradditoriet\u00e0 tale che, paradossalmente, la sua consistenza o coerenza \u00e8 tale proprio perch\u00e9 non pu\u00f2 essere dimostrata.\nSe infatti si associa anche una semantica al sistema formale S, soddisfacente le ipotesi sopra indicate, \u00e8 possibile costruire in S delle formule F sintatticamente corrette che esprimono delle verit\u00e0 in S ma che sono indecidibili in S (sia F che non-F sono non dimostrabili in S). Infatti, una formula F' che esprima in S la consistenza di S stesso \u00e8 da considerare intuitivamente vera, ma risulta non dimostrabile, per quanto detto sopra.\nFilosoficamente ne consegue una distinzione profonda tra i concetti di verit\u00e0 (intuitiva) e risultato di una dimostrazione (formale), distinzione che si pu\u00f2 immaginare dicendo che non tutte le verit\u00e0 sono dimostrabili o che una macchina infallibile che sforni una infinit\u00e0 di dimostrazioni non raggiunger\u00e0 tutte le verit\u00e0.\nDal punto di vista matematico, i concetti di verit\u00e0 e di dimostrabilit\u00e0 sono in partenza concettualmente molto distinti, perch\u00e9 il primo fa riferimento alla semantica, mentre il secondo si riferisce esclusivamente alla sintassi. Il teorema di G\u00f6del mostra che, limitatamente all'ambito sopra indicato, questi concetti non potranno mai combaciare perfettamente, cio\u00e8 che l'insieme delle formule intuitivamente \"vere\" non potr\u00e0 mai coincidere con l'insieme delle formule dimostrabili.\nVerit\u00e0 di ragione e verit\u00e0 di fatto.\nNell'ambito della logica matematica risale a Leibniz la distinzione tra le verit\u00e0 di ragione e le verit\u00e0 di fatto. Le verit\u00e0 di ragione sono, nella filosofia di Leibniz, le proposizioni necessarie e universali, individuate mediante l'uso di quella ragione comune a tutti gli uomini, caratterizzate dall'essere definite in base al principio di identit\u00e0 e di non contraddizione, tali per cui la loro negazione \u00e8 falsa. Si tratta di giudizi analitici e \"a priori\", in cui il predicato \u00e8 gi\u00e0 implicito nel soggetto come nella frase \u00abIl triangolo ha tre angoli\u00bb. Per questa caratteristica, le \"verit\u00e0 di ragione\" non sono estensive della conoscenza, non aggiungendo nulla di pi\u00f9 rispetto alle premesse, ma d'altra parte hanno un rigore logico di necessit\u00e0.\nLe verit\u00e0 contingenti si fondano invece sul principio di ragion sufficiente, che fornisce cio\u00e8 le ragioni sufficienti a spiegare un fatto ma non a dimostrarne la necessit\u00e0. Quando ad esempio formulo il giudizio: \u00abColombo scopr\u00ec l'America\u00bb questa \u00e8 una verit\u00e0 di fatto \"a posteriori\": anche qui c'\u00e8 un predicato connesso al soggetto ma in tal caso esso non \u00e8 all'interno del soggetto stesso bens\u00ec nella realt\u00e0 storica, nel fatto esterno (la scoperta dell'America).\nQuesto tipo di verit\u00e0 quindi sono estensive della conoscenza, ma non sono necessarie perch\u00e9 possono essere negate senza cadere in contraddizione: non hanno il rigore logico dei giudizi analitici, tant'\u00e8 vero che se io fossi ignorante potrei dire tranquillamente \u00abColombo non scopr\u00ec l'America\u00bb senza per questo entrare in una contraddizione logica come accadeva per le verit\u00e0 di ragione. Il principio di ragion sufficiente, in definitiva, offre le ragioni per capire una verit\u00e0 di fatto, ma non per dimostrarne la necessit\u00e0.\nLeibniz aggiungeva tuttavia che se avessi la capacit\u00e0 onnisciente, propria di Dio, di analizzare all'infinito il soggetto espresso nel giudizio delle verit\u00e0 di fatto - nel caso dell'esempio significa analizzare all'infinito la vita di Colombo - arriverei alla conclusione che \"necessariamente\" Colombo doveva scoprire l'America, essendo questo un destino inerente alla sostanza Colombo. Sul piano logico cio\u00e8 le verit\u00e0 di fatto tendono a risolversi in una verit\u00e0 di ragione: la loro contingenza scompare e la fattualit\u00e0 si tramuta nell'attualit\u00e0 del pensiero.\nNelle scienze sperimentali.\nNell'ambito delle scienze sperimentali, cio\u00e8 basate sul metodo scientifico, \u00e8 considerata \"vera\" una teoria, un'ipotesi, un enunciato che \u00e8 verificato sulla base dell'esperienza ovvero osservazioni dirette oppure attraverso un esperimento in laboratorio, \"falsa\" viceversa. Posizioni filosofiche in merito sono espresse all'interno dell'empirismo e del positivismo logico attraverso il verificazionismo.\nSoggettivo vs. oggettivo.\nLe verit\u00e0 soggettive sono quelle con cui abbiamo maggiore familiarit\u00e0 ed anche quelle che sono utilizzabili per la vita reale. Il pragmatismo nasce su questa base e la veridicit\u00e0 di un asserto \u00e8 misurabile dalla sua utilit\u00e0. Il soggettivismo metafisico sostiene che non esiste nient'altro che tali verit\u00e0, ovvero che non possiamo conoscere in alcun modo niente di diverso dal contenuto della nostra personale esperienza. Questa prospettiva non rifiuta necessariamente il realismo, ma sostiene fermamente che non possiamo avere alcuna conoscenza diretta del mondo reale.\nPer contro si pensa che le verit\u00e0 oggettive esistano e che per esser tali debbano risultare indipendenti dalle nostre convinzioni e dai nostri gusti personali. Tali verit\u00e0 dovrebbero quindi prescindere dal pensiero umano e concernere direttamente gli oggetti del conoscere fuori da chi li pensa. In effetti il principio oggettivo \u00e8 abbastanza equivoco e si presta alle pi\u00f9 diverse interpretazioni, basti pensare a quanti ritengono che la matematica sia strutturale alla materia e ne fondi le leggi.\nRelativo vs. assoluto.\nLe verit\u00e0 relative sono affermazioni o proposizioni che sono vere soltanto relativamente a certi standard, convenzioni o punti di vista. Tutti concordano sul fatto che la verit\u00e0 o falsit\u00e0 di \"alcune\" affermazioni sia relativa: che l'albero si trovi alla sinistra del cespuglio dipende dal posto in cui ci si trova. Ma il relativismo \u00e8 la dottrina per la quale \"tutte\" le verit\u00e0 che ricadono in un particolare ambito (morale, estetico, e cos\u00ec via) sono relative, e ci\u00f2 comporta che ci\u00f2 che \u00e8 vero o falso varia al variare delle epoche e delle culture. Per esempio, il relativismo morale \u00e8 quella visione per la quale \u00e8 la societ\u00e0 a determinare le verit\u00e0 morali.\nLe verit\u00e0 relative non possono essere confrontate con delle verit\u00e0 assolute. Le ultime sono infatti affermazioni che, per definizione, sono vere per tutte le epoche e le culture. Per esempio, per i musulmani l'affermazione \"Allah \u00e8 grande\" esprime una verit\u00e0 assoluta; per gli economisti, che la legge della domanda e dell'offerta determini il valore di qualsiasi bene all'interno di una economia di mercato \u00e8 vero in ogni situazione; per i kantiani, la massima morale \"comportati in ogni circostanza come se la norma che dirige le tue azioni potesse essere elevata a legge universale\" costituisce una verit\u00e0 assoluta. Si tratta di affermazioni che si pretende vengano fuori direttamente dalla pi\u00f9 genuina natura dell'universo, da Dio, o da qualche realt\u00e0 ultima o trascendente. Alcuni assolutisti, spingendosi ancora oltre, dichiarano che le dottrine che essi trattano come assolute emergano da certe caratteristiche universali della natura umana.\nL'assolutismo all'interno di un particolare ambito di pensiero \u00e8 quella prospettiva per la quale tutte le affermazioni in quel dominio sono o assolutamente vere o assolutamente false: niente \u00e8 vero solo per alcune culture o epoche e falso per altre. Per esempio, l'assolutismo morale \u00e8 quella prospettiva per la quale dichiarazioni morali quali \"Uccidere \u00e8 sbagliato\" o \"Amare \u00e8 giusto\" sono vere per tutti gli uomini presenti, passati e futuri, senza eccezioni.\nNel diritto.\nNella scienza e nel diritto la verit\u00e0 \u00e8 riconosciuta in quelle proposizioni o affermazioni il cui contenuto non sia controvertibile.\nDa un testimone che rende sotto giuramento la propria testimonianza verace in un tribunale non ci si aspetta l'enunciazione di proposizioni infallibilmente vere, ma la buona fede nel raccontare un evento osservato a partire dal proprio ricordo o nel fornire una testimonianza esperta. Ci\u00f2 che un testimone verace afferma pu\u00f2 differire (e sovente accade, nella pratica giudiziaria) da quanto affermato da altri testimoni, anch'essi veraci. Il giudice sar\u00e0 poi responsabile di valutare l'attendibilit\u00e0 del testimone e la veracit\u00e0 della testimonianza."}
{"id": "94884", "revid": "33689", "url": "https://it.wikipedia.org/wiki?curid=94884", "title": "Repubblica Cinese", "text": ""}
{"id": "94893", "revid": "125542124", "url": "https://it.wikipedia.org/wiki?curid=94893", "title": "Teo Mammucari", "text": "Biografia.\nDopo gli inizi da animatore turistico, nel 1995 inizia a lavorare come attore di \"Scherzi a parte\" e poi come conduttore del \"Seven Show\" sulla emittente televisiva Europa 7. Nel 1999 appare come \"Iena\" nel programma di Italia 1. Il maggior successo arriva nel 2000 con la conduzione del programma comico-satirico \"Libero\", in onda su Rai 2. Il programma, basato su scherzi telefonici, viene condotto da Mammucari per quattro edizioni.\nNel 2004 lancia il singolo di musica demenziale \"Nando\" (vero tormentone nelle trasmissioni di \"Libero\"), seguito da \"WWW sciogliamo i Pooh\". Dal 10 giugno al 21 settembre 2002 e dal 7 giugno al 18 settembre 2004 conduce il programma televisivo \"Veline\", per la selezione di ragazze (le \"veline\") idonee alla partecipazione al programma \"Striscia la notizia\". Dal 9 giugno al 20 settembre 2003 presenter\u00e0, invece, \"Velone\", variet\u00e0 in cui le aspiranti concorrenti avevano la caratteristica di essere anziane. Nella primavera 2005 conduce in seconda serata su Canale 5 \"Mio fratello \u00e8 pakistano\", dal 21 marzo al 9 maggio 2005 e dal 15 ottobre al 26 novembre 2007 \"Distraction\", un quiz in cui i concorrenti sono sottoposti a numerose ed estreme distrazioni, mentre cercano di rispondere alle diverse domande, e, dal 12 giugno al 23 settembre 2006 e dall'11 giugno al 22 settembre 2007 \"Cultura moderna\", assieme a Juliana Moreira e al Gabibbo, a cui nel 2007 si aggiunge Lydie Pages: il programma, nato per sostituire \"Striscia la notizia\" nel periodo estivo, \u00e8 continuato anche nel periodo invernale la domenica allo stesso orario di \"Striscia\" dal 15 ottobre 2006 al 21 gennaio 2007.\nDal 31 gennaio al 21 febbraio 2007 conduce sempre su Canale 5 il programma \"Cultura Moderna Slurp\", versione serale del programma, il mercoled\u00ec in prima serata. Viene scelto anche come conduttore del Festivalbar 2008, in coppia con Lucilla Agosti, ma la manifestazione \u00e8 cancellata. Nello stesso anno conduce comunque \"Primo e ultimo\" su Italia 1, e dal 29 gennaio al 19 marzo 2009 \"Scherzi a parte\" su Canale 5 con Claudio Amendola e Bel\u00e9n Rodr\u00edguez. Con quest'ultima, dall'8 giugno al 30 agosto dello stesso anno, condurr\u00e0 il noto gioco musicale a premi \"Sarabanda\".\nNel 2010 conduce in prima serata su Italia 1 il variet\u00e0 \"Fenomenal\", per la durata di 4 puntate, con 6 ospiti famosi ogni volta, tra cui ospiti fissi il Mago Forest e Juliana Moreira. Ha recitato nel film \"Streghe verso Nord\" (2001), di Giovanni Veronesi, e nella serie televisiva \"Piper\" (2009), tratta dall'omonimo film tv di Carlo Vanzina del 2007. Nel dicembre 2010 conduce il programma \"The Call - Chi ha paura di Teo Mammucari?\", 3 puntate in cui i concorrenti devono fare scherzi telefonici per vincere premi. Nel 2011 torna a condurre in prima serata su Italia 1 il variet\u00e0 \"Fenomenal\", sempre per la durata di 4 puntate. Nello stesso anno conduce anche \"The Cube - La sfida\" e i \"Wind Music Awards 2011\", entrambi sempre su Italia 1.\nNell'autunno 2012 \u00e8 il nuovo conduttore de \"Lo show dei record\". Nel 2013 conduce \"La grande magia - The Illusionist\", nuovo talent show di Canale 5 dedicato ai giovani illusionisti, un format ideato da Roberto Cenci, e la nuova edizione de \"Le Iene\" con Ilary Blasi.\nDal 12 giugno al 2 luglio 2013 Mammucari conduce su Canale 5 un nuovo talent show dedicato ai tuffi, \"Jump! Stasera mi tuffo\". Il 22 gennaio 2014 viene confermato alla conduzione de \"Le Iene\", affiancando Ilary Blasi e la Gialappa's Band.\nDal 27 settembre 2015, torna alla conduzione del programma \"Le Iene\", dove affianca alla conduzione Ilary Blasi e il Trio Medusa, ma dopo l'ultima puntata viene reso noto anche il suo abbandono assieme a quello della show girl; i due vi torneranno nel 2017.\nDal 2016 \u00e8 il quarto giudice di \"T\u00fa s\u00ed que vales\". Dal 28 novembre dello stesso anno al 6 gennaio 2017, affiancato da Laura Forgia e Carlo Kaneba, conduce una nuova edizione di \"Cultura moderna\" nell'access prime time di Italia 1. Il programma viene riproposto nella fascia pomeridiana su Mediaset Extra.\nNel 2017 conduce su Italia 1, il nuovo talent show \"Lo scherzo perfetto\", e in autunno torna a condurre \"Le Iene\" con Ilary Blasi.\nNel febbraio 2018 conduce una delle due puntate settimanali de \"Le Iene\" con Ilary Blasi.\nNel gennaio 2020 vince la prima edizione de \"Il cantante mascherato\", programma di Rai 1, condotto da Milly Carlucci, nelle vesti del \"Coniglio\".\nNel febbraio 2022 torna a condurre \"Le Iene\", ora in coppia con Belen Rodriguez.\nVita privata.\n\u00c8 stato legato sentimentalmente dal 2006 al 2009 alla ex velina Thais Souza Wiggers, dalla quale nel 2008 ha avuto una figlia, Julia."}
{"id": "94896", "revid": "2128543", "url": "https://it.wikipedia.org/wiki?curid=94896", "title": "Reazione a catena", "text": "In fisica e in chimica con il termine reazione a catena o effetto valanga, si indicano quei fenomeni in cui una reazione o un evento genera tra i suoi prodotti alcuni prodotti uguali a quelli che hanno dato origine alla reazione e sono in grado di iniziarne una nuova. Nel caso delle reazioni chimiche ci\u00f2 comporta che durante la reazione gli intermedi di reazione vengano ricreati dalla reazione stessa.\nPerch\u00e9 si abbia una reazione a catena \u00e8 necessario che il numero delle nuove reazioni create dai prodotti di ogni singola reazione sia maggiore di uno. Esempi di reazione a catena sono la moltiplicazione dei fotoni all'interno dei fotomoltiplicatori per rivelatori a scintillazione, la moltiplicazione di coppie elettrone-lacuna in alcuni tipi di fotodiodo detti \"a valanga\" (\"Avalanche PhotoDiode\", APD) e le reazioni nucleari a catena, sia controllate (reattore nucleare), sia incontrollate (arma nucleare)."}
{"id": "94900", "revid": "762947", "url": "https://it.wikipedia.org/wiki?curid=94900", "title": "Jean-Philippe Rameau", "text": "Biografia.\nJean-Philippe Rameau nasce il 25 settembre 1683 e viene battezzato probabilmente lo stesso giorno della nascita, da padre organista e madre impegnata nel panorama notarile. Il padre gli impart\u00ec i primi rudimenti musicali, ma al giovane Rameau le lezioni paterne non giovavano e le sente anzi pesanti. Si cimenta inizialmente coll'arte letteraria, dimostrandosi subito mediocre in questo frangente e risolvendo quindi di votare la propria vita alla musica che continua a studiare da solo come autodidatta.\nIn giovent\u00f9, Jean-Philippe si concede un breve soggiorno in Italia, che non lo porta pi\u00f9 lontano di Milano, per poi esercitare la sua professione in giovane et\u00e0 e all'inizio della sua carriera in diverse citt\u00e0 (Avignone, Lione, Clermont-Ferrand). Si stabilisce successivamente a Parigi e completa gli studi sotto la guida dell'organista Louis Marchand (1669-1732), la cui influenza \u00e8 ravvisabile nel suo primo libro (\"livre\" di \"pi\u00e8ces\") per clavicembalo.\nRameau diviene quindi titolare di organi in diverse chiese di Parigi, Avignone e Clermont-Ferrand, senza comunque lasciare alcuna opera per questo strumento, solamente le opere teoriche \"Premier livre de pi\u00e8ces de clavecin\" e \"Trait\u00e9 de l'harmonie reduite \u00e0 ses principes naturales\".\nProtetto del fattore generale Alexandre Le Riche de la Pouplini\u00e8re, dal 1744 vive con la moglie Marie-Louise Mangot, anch'ella musicista, in un appartamento nel palazzo di sua propriet\u00e0 in rue Richelieu a Parigi. La coppia vi risiede per dodici anni, mentre Rameau dirige l'orchestra privata del suo mecenate, con la quale si permette di sperimentare nuovi metodi di strumentazione e composizione. Questo ruolo fu in seguito rivestito da Fran\u00e7ois-Joseph Gossec e da Johann Stamitz.\nStrinse in quel periodo un sodalizio con Voltaire, collaborando con lui alla realizzazione di alcune opere, mantenendo per\u00f2 per tutta la vita un'intensa rivalit\u00e0 con gli Enciclopedisti e in particolare con Jean-Jacques Rousseau. Di Rousseau, nel 1745, ascolt\u00f2 l'opera \"Le Muse galanti\", esprimendo le sue riserve sulle attitudini compositive del filosofo svizzero.\nAll'et\u00e0 di cinquant'anni, il suo \"corpus\" \u00e8 ancora limitato a qualche mottetto, qualche cantata e a tre raccolte di pezzi per clavicembalo. A quell'epoca, i suoi contemporanei Vivaldi, Bach e H\u00e4ndel avevano gi\u00e0 composto una mole di lavori ben pi\u00f9 nutrita. Ad ogni modo, i due ultimi libri fanno vanto di una grande originalit\u00e0, piazzandosi senza dubbio al vertice della letteratura francese per questo strumento.\nDopo svariate prove infruttuose, riesce nel 1733 a far rappresentare il suo primo lavoro teatrale importante, la trag\u00e9die lyrique \"Hippolyte et Aricie\", superiore per ricchezza e profondit\u00e0 strumentale persino alla tradizione di Lully. Andr\u00e9 Campra afferm\u00f2 d'altronde che vi fosse \u00ababbastanza musica in quest'opera per farne dieci\u00bb, aggiungendo che \u00abdi questo passo li eclisser\u00e0 tutti\u00bb. Il musicista deve comunque ritornare sulla partitura originale, scoprendo alcune arie ineseguibili da parte dei cantanti, come quella del \"secondo trio delle Parche\", il cui audace gusto armonico oltrepassa tutto ci\u00f2 che era stato a quel momento prodotto.\nMalgrado la riprovazione in circolo tra i seguaci di Lully, che consideravano questo tipo di musica \"troppo moderna\", in contrasto con i fan di Rameau stesso che la sapevano geniale, il successo immediato gli concede il posto maiuscolo di compositore di ruolo alla corte di Luigi XV. \"Trag\u00e9dies lyriques\", \"pastorals h\u00e9ro\u00efques\", atti di balletti si succedono quasi senza interruzione sui palchi di corte fino alla sua morte, avvenuta il 12 settembre 1764.\nRameau cambier\u00e0 spesso librettista, non riuscendo a trovarne uno che potesse produrre un testo di qualit\u00e0 equivalente alla sua musica. \u00c8 pur vero che \u00e8 alquanto esigente, poco accomodante e, sembra, anche assai tirchio.\nRameau \u00e8 uno degli attori principali nella Querelle des bouffons che lo oppone a Jean-Jacques Rousseau e ad altri musicisti e teorici della musica. La polemica esplose nel 1752, a causa del confronto tra la trag\u00e9die lyrique (tradizione francese) e l'opera buffa, importata dall'Italia. I due s'erano trovati fianco a fianco al momento di una collaborazione musicale mancata, che aveva snervato non poco Rameau e umiliato Rousseau - che nelle vesti di compositore non fu mai capace, nonostante le pretese, di guadagnarsi l'affermazione a cui anelava.\nNe risultarono relazioni assai velenose; per il Nostro, \u00e8 la \"armonia\" ad essere inscritta nell'istinto dell'Uomo e nella stessa natura dei suoni, e non gi\u00e0 la \"melodia\" come il rivale affermava; \u00e8 pertanto l'armonia a reggere la musica, non essendo la melodia nient'altro che un'estrinsecazione di essa.\nLa sua opera di teorico (\"Trattato dell'armonia ricondotta ai suoi principi naturali\") \u00e8 assai importante, poich\u00e9 su di essa si fonda la moderna concezione tonale e la moderna teoria degli accordi e dell'armonia. Essa \u00e8 anteriore alla sua carriera di compositore di musica per il teatro: per la doppia qualit\u00e0 di teorico e musicista, Rameau ricevette da Voltaire (suo ammiratore, e, in pi\u00f9 di un'occasione, suo librettista) il soprannome di \"Euclide-Orfeo\".\nFu uomo tendenzialmente solitario e di temperamento sanguigno, ma amava prodigarsi per gli altri: con la sua protezione, infatti, influenz\u00f2 sensibilmente la carriera di numerose personalit\u00e0 della musica di allora quali il compositore e clavicembalista Claude Balbastre.\nNonostante avesse raggiunto presto un certo successo come compositore, visse sempre con lo stesso mobilio, compreso un vecchio clavicembalo a cui era molto legato; dopo la sua morte, venne trovato nella sua abitazione un sacchetto contenente una discreta quantit\u00e0 d'oro.\nAlcuni pezzi composti da Rameau sono conosciutissimi anche dal grande pubblico. Tra le composizioni pi\u00f9 celebri, infatti, spiccano dei brani appartenenti alle miscellanee composte per clavicembalo. Celeberrima \u00e8 \"La Poule\", dalla raccolta delle \"Nouvelles Suites de Pi\u00e8ces de Clavecin\": con questo pezzo Rameau cerca di seguire la strada tracciata da Antonio Vivaldi e partorisce uno dei capolavori assoluti della musica a programma. La breve composizione cerca di imitare il verso della gallina attraverso l'utilizzo di abbellimenti come trilli e acciaccature ed esercita un certo fascino sugli ascoltatori. Il pezzo \u00e8 stato successivamente trascritto per orchestra da camera da Rameau stesso, ma degna di nota \u00e8 la trascrizione per orchestra d'archi operata da Ottorino Respighi. Quest'ultimo, grande maestro della trascrizione, ha incluso la straordinaria pagina barocca nella Suite \"Gli uccelli\" che racchiude la trascrizione ed elaborazione di brani di Bernardo Pasquini, Jacques Gallot e dello stesso Rameau.\nOltre alla \"Poule\", sempre alla stessa antologia appartiene la altrettanto nota \"Egyptienne\". L'Egyptienne, ossia la Fanciulla Egizia, \u00e8 un altro di quei piccoli gioielli snocciolati dal compositore francese che si sono guadagnati un fascino senza tempo. Il breve pezzo \u00e8 impreziosito da numerosi abbellimenti che intendono rievocare le atmosfere orientali, l'arrivo della fanciulla a corte e la sua danza sibaritica capace di ipnotizzare qualsiasi uomo. Il clavicembalo, uno dei protagonisti assoluti della musica barocca, vanta da sempre un timbro in certi tratti anche misterioso, sibillino, capace di evocare l'esotica suggestione dell'antico Oriente; peculiarit\u00e0 su cui hanno fatto leva, oltre al Nostro, molti altri compositori contemporanei. Come per la \"Poule\", Rameau ha trascritto anche questo celebrato pezzo per orchestra d'archi; imperdibile l'esecuzione di Christophe Rousset con Les Talens Lyriques.\nDa ricordare anche \"Le Rappel des Oiseaux\", dal ritmo vivace e spigliato, imperniata sui motivi tanto cari ai compositori barocchi. Non si pu\u00f2 dimenticare il celeberrimo \"Tambourin\", il cui vigore quasi ancestrale ha sedotto miglia di ascoltatori anche dopo la morte di Rameau. Famoso \u00e8 anche \"Les Cyclopes\", uno squisito spaccato musicale sul fantastico mondo dei Ciclopi, alma di ispirazione per musicisti e poeti.\nTra le ouverture pi\u00f9 celebri sono da ricordare quella per \"Pygmalion\", \"Le temple de la Gloire\", \"Castor et Pollux\", \"Plat\u00e9e\", \"Les F\u00eates d'H\u00e9b\u00e9\", \"Zoroastre\", \" Dardanus\", e le ancor pi\u00f9 celebri \"Les Paladins\" e \"Hippolyte et Aricie\". Particolarmente noti i ritornelli che includeva nelle sue opere, come quelli in \"Dardanus\" e in \"Hippolyte et Aricie\". La sua opera pi\u00f9 conosciuta rimane probabilmente \"Les Indes Galantes\", dalla quale sono tratte la \"Danse du Calumet de la Paix\" (Rond\u00f2) e la Ciaccona finale. \"Zoroastre\" \u00e8 considerato un esempio della tradizione musicale massonica.\nOblio e palingenesi.\nNonostante il suo nome abbia conservato un grande prestigio dopo la sua morte, la produzione teatrale di Rameau \u00e8 stata, negli ultimi 140 anni, dimenticata e ignorata. Lo si riveriva come uno dei maggiori musicisti francesi, alcuni dei suoi pezzi per clavicembalo venivano eseguiti al pianoforte (tra gli altri il famoso \"Tambourin\"), ma a nessuno sarebbe venuta l'idea di riproporre una delle sue opere sceniche fino all'inizio del XX secolo, quando la \"Schola Cantorum\" diretta da Charles Bordes rappresent\u00f2 per la prima volta l'atto di ballo \"La Guirlande\", opera seducente e senza troppe pretese.\nFu l'inizio di un rinnovamento progressivo, e Rameau riapparve nei repertori, dapprima con difficolt\u00e0, poi con sempre pi\u00f9 successo nel corso del secolo passato. Jean Malignon, nel suo libro della fine degli anni cinquanta, testimonia che nessuno, a quell'epoca, conosceva Rameau per averne sentito le composizioni essenziali. Inoltre, pareva pi\u00f9 che improbabile che, ad esempio, le sue \"trag\u00e9dies lyriques\" potessero un giorno essere rimesse in scena.\nCi\u00f2 nonostante, l'opera del Nostro ha in pieno beneficiato del ritorno dell'amore per la musica antica. La maggior parte dei suoi lavori teatrali \u00e8 oggi disponibile in registrazioni di alta qualit\u00e0 proposte da parte di \"ensembles\" barocchi alquanto prestigiosi. Tutti i suoi grandi lavori sono stati ripresi, e godono oggigiorno di un grande successo, soprattutto \"Les Indes galantes\". La prima rappresentazione della sua ultima \"trag\u00e9die lyrique\", \"Les Bor\u00e9ades\", ha avuto luogo addirittura 3 secoli dopo la nascita del compositore, nel 1982 ad Aix-en-Provence. In precedenza, le prove erano state interrotte dalla morte del compositore nel 1764.\nAmmiratori.\nRameau \u00e8 associato tradizionalmente al gusto classico. Il suo trattato di teoria musicale fu studiato assiduamente da Hector Berlioz che ammirava sia il Rameau teorico che il Rameau compositore: della nutrita produzione operistica e strumentale del compositore Berlioz amava in particolare l'opera \" Castor et Pollux\". La ripresa dell'opera di Rameau avvenne da parte del connazionale Vincent D'Indy. Quest'ultimo fond\u00f2 nel 1894 la Schola Cantorum, cui palco ospit\u00f2 la rappresentazione di numerose opere del compositore barocco. Grande estimatore delle composizioni di Rameau fu anche Claude Debussy, che come Berlioz ammirava \"Castor et Pollux\", opera che ritorn\u00f2 ad essere allestita nel 1903. Rientrano nel novero degli ammiratori della musica del Nostro altre personalit\u00e0 di spicco come Camille Saint-Sa\u00ebns - che nel 1895 pubblic\u00f2 i \"Pi\u00e8ces\" - e Paul Dukas. Attualmente, la musica di Rameau \u00e8 incisa e diretta in particolare da direttori come John Eliot Gardiner e William Christie.\nIl Rameau teorico e filosofo della musica.\nRameau fu sempre visto come il portabandiera del gusto classico, del Rococ\u00f2, dell'aristocrazia e soprattutto come difensore del melodramma francese. Rameau fu compositore e teorico rivoluzionario: a lui dobbiamo l'invenzione del passaggio del pollice, una catalogazione esaustiva delle ornamentazioni (in Europa ogni paese e perfino ogni scuola aveva le sue; un'anarchia alla quale Couperin non ebbe tempo di porre ordine) ottave parallele e studi su un genere di sua invenzione, il Diatonico-Enarmonico. La costante ricerca stilistica e gli incredibili arditismi armonici fecero tanto scalpore da provocare una violenta rivolta che pass\u00f2 alla storia come \"La Querelle des Bouffons\"; diattriba la quale vedeva anteposti i due schieramenti dei Ramellisti, che vedevano in Jean-Philippe una figura di svolta epocale, e i Lullysti a difesa della grande Opera Nationale, i quali vedevano in Rameau una minaccia per quelle tradizioni che credevano immutabili.\nUomo di spirito illuminista come artista indag\u00f2 l'orizzonte della musica secondo le sue conoscenze fisico-matematiche non limitandosi per\u00f2 ad un mero aspetto positivista. Nella sua concezione sensuale di una musica intesa come essenza connaturata in ogni umano istinto vediamo in Rameau svilupparsi quei germi tipici del Romanticismo. Prima di lui altri illustri pensatori dediti alle scienze si occuparono della musica: il primo fu certo Pitagora, il quale riteneva fosse l'estrinsecazione di un'armonia superiore, sovrumana. La musica, secondo Pitagora, poteva essere traslata in numeri, dacch\u00e9 questa utilizzava proporzioni numeriche. Il Medioevo vide nel monaco Guido d'Arezzo il nuovo teorico musicale. Il benedettino scrisse due trattati che rivoluzionarono la storia della musica: il \"Micrologus de musica\" e il \"Prologus in antiphonarium\". Fu Gioseffo Zarlino l'esponente di spicco della teoria musicale nel Rinascimento; le sue dissertazioni ebbero sensibile influenza sui compositori barocchi.\nTra il Seicento e il Settecento furono celebri figure di matematici come Cartesio, Marin Mersenne ed Eulero a cercare di passare la musica sotto il setaccio della scienza e della matematica, alla stregua del filosofo greco. Rameau scrisse il suo primo trattato nel 1722, intitolandolo \"Trait\u00e9 de l'harmonie r\u00e9duite \u00e0 ses principes naturels\" e sostenendo l'idea che l'armonia si fondasse su di un principio naturale e originario, e quindi razionale ed eterno. \u00abLa musica \u00e8 una scienza che deve avere delle regole stabilite, queste regole devono derivare da un principio evidente, e questo principio non pu\u00f2 rivelarsi senza l'aiuto della matematica\u00bb. Secondo Rameau, questo principio \u00e8 contenuto in qualsiasi corpo sonoro che, vibrando, produce l'accordo perfetto maggiore che \u00e8 dato in natura nel quarto quinto e sesto armonico, e da cui deriverebbero tutti gli altri accordi possibili. Solo la triade minore non \u00e8 riducibile alla triade maggiore; dal momento che nel suo sistema non devono esistere eccezioni - in natura non si danno eccezioni -, Rameau si trae dall'imbarazzo con l'artificiosa spiegazione degli armonici inferiori.\nSecondo Rameau la musica sa esprimere, attraverso l'armonia, il divino ordine universale, ossia la natura stessa. La natura di cui parla Rameau \u00e8 fondata su un sistema di leggi matematiche e la sua concezione si allaccia convenientemente con il meccanicismo newtoniano. Per Rameau, tra ragione e sentimento, intelletto e sensibilit\u00e0, e ancora tra natura e legge matematica non c'\u00e8 nessun contrasto, ma anzi esiste un perfetto accordo: questi elementi devono quindi cooperare armonicamente. Rameau non favorisce n\u00e9 la musica italiana n\u00e9 quella francese perch\u00e9 \u00abvi sono teste egualmente bene organizzate in tutte le nazioni dove regna la musica\u00bb, ed \u00e8 assurdo pretendere che \u00abuna nazione possa essere pi\u00f9 favorita di un'altra\u00bb. Le differenze tra una nazione e l'altra riguardano essenzialmente la melodia, la quale ha a che fare soprattutto con il gusto. La priorit\u00e0 dell'armonia sulla melodia nel pensiero di Rameau si fonda sul fatto che non si possono fornire \u00abregole certe\u00bb per la melodia, anche se quest'ultima non ha meno forza espressiva. Dall'armonia derivano tutte le altre qualit\u00e0 della musica, compreso il ritmo stesso.\nIl lavoro teorico di Rameau non fu capito - e soprattutto non fu accettato - dai suoi contemporanei. Fu accusato di essere un gelido speculatore in materia musicale e di vedere la musica come una disciplina scientifica, ricusando il valore emotivo della melodia. A Rameau va il merito di essere stato l'unico nell'Illuminismo ad aver saputo riconoscere il vero valore e l'estrema grandezza dell'arte musicale e fu ammirato dai Romantici perch\u00e9 promotore di un'alternativa originale alla concezione illuministica della musica come lusso evanescente. Il suo importante lavoro teorico preannuncia una nuova concezione della musica come linguaggio privilegiato, dell'inesprimibile, arte per eccellenza e strumento capace di trascendere la ragione umana.\nAneddoti.\nUn giorno, una signora chiese al Maestro se comporre musica fosse difficile. Questi rispose che era affatto semplicissimo, e intese dimostrarglielo in questo modo: prese uno spillo e con quest'ultimo cominci\u00f2 a punzecchiare qua e l\u00e0 un foglio di carta. Cos\u00ec fece anche la signora, consegnando il foglio al Maestro dopo averlo bucherellato per bene. A questo punto, al compositore non rest\u00f2 che descrivere il pentagramma, stabilire ritmo e valore delle note e, dove occorrevano, apporre delle alterazioni: quel pezzo pass\u00f2 alla storia col titolo di \"Aria di Danza Selvaggia\".\nRameau stava assistendo alla prova di una sua composizione quando, irritato dalle libert\u00e0 interpretative che si permetteva il direttore d'orchestra, chiese a quest'ultimo di prestare maggior fede allo spartito. Il direttore, per\u00f2, la prese sul personale e se ne and\u00f2 stizzito. Per tutta risposta, il Maestro asser\u00ec: \u00abIo sono l'architetto che ha progettato il lavoro, lei non \u00e8 che il muratore che deve eseguirlo\u00bb.\nLe opere.\nMusica.\nCom\u00e9die-ballet.\n\"La Princesse de Navarre\"."}
{"id": "94901", "revid": "1305772", "url": "https://it.wikipedia.org/wiki?curid=94901", "title": "Saggezza", "text": "La saggezza \u00e8 una particolare connotazione o capacit\u00e0 propria di chi \u00e8 in grado di valutare in modo corretto, prudente ed equilibrato le varie scelte e opportunit\u00e0 della vita, optando di volta in volta, innanzi alle varie perplessit\u00e0, per quella che si riconosce essere quella pi\u00f9 proficua secondo la conoscenza, alla luce della ragione e dell'esperienza, e comunque in aderenza alla morale e all'etica vigenti possibilmente in ogni tempo e in ogni luogo.\nEtimologia.\nGli antichi greci indicavano la \"Saggezza\" e la \"Temperanza\" con il termine Sophrosyne. Il lemma \u03c3\u03c9\u03c6\u03c1\u03bf\u03c3\u03cd\u03bd\u03b7 (\"Sophrosyne\") ha la sua radice nel verbo greco antico \u03c3\u03ce\u03b6\u03c9 (\"sozo\") che indica il verbo \"salvare\", e nel sostantivo femminile \u03c6\u03c1\u03ae\u03bd (\"fren\") che indica per estensione l\"'anima\" intesa come sede della mente; ne deriva quindi che il termine \"sophrosyne\" \u00e8 da ritenersi che indichi la \"saggezza\" intesa come \"ricerca della salvezza della mente, dello spirito, dell'intelletto e della ragione\".\nIl significato del lemma, nel corso della storia, ha subito dalla sua origine diverse e molteplici attribuzioni dalle diverse culture e dalle diverse tradizioni delle societ\u00e0 che si sono via via succedute nel corso del tempo. In taluni tempi \u00e8 stata persino associata, dal sentire comune delle genti, all'idea di \"arretratezza\" e di \"immobilit\u00e0\" e persino ad una perdita di capacit\u00e0 di vivere ed assaporare la vita.\nLa saggezza per l'etica.\nUna definizione filosofica dice che la \"saggezza\" \u00e8: \"In generale, la disciplina razionale delle faccende umane: cio\u00e8 il comportamento razionale in ogni campo o la virt\u00f9 che determina ci\u00f2 che \u00e8 bene o male per l'uomo.\".\nLa saggezza per la tradizione.\nIn nessun caso per\u00f2 la \"saggezza\" pu\u00f2 essere valutata in termini di consenso popolare. Altres\u00ec la \"saggezza popolare\" si esprime spesso in forma di \"proverbi\" e di locuzioni tradizionali e spesso molto antiche.\nL'opinione popolare attribuisce numerevolmente la dote della \"saggezza\" alle persone pi\u00f9 anziane e pi\u00f9 colte, in virt\u00f9 della loro sapienza, prudenza e maggiore esperienza di vita.\nLa saggezza per il senso comune.\nLa distinzione tra \"saggezza\" e \"sapienza\" viene definita chiaramente con Aristotele per il quale:\nLa saggezza per la morale.\nLa \"saggezza\" riguarda pertanto il comportamento morale, l'economia e la politica, la \"sapienza\" \u00e8 \u00abla pi\u00f9 perfetta delle scienze\u00bb poich\u00e9 ha per oggetto realt\u00e0 metafisiche e quindi immutabili come gli astri e il primo motore e rappresenta quindi la \u00abfilosofia prima\u00bb che indaga le prime cause e i principi, mentre la \"saggezza\", riguardando l'uomo, imperfetto e mutevole, non \u00e8 una scienza suprema.\nLa saggezza per i filosofi.\nSocrate (470-399 a.C.).\nSocrate, definito dalla Pizia \u00abil pi\u00f9 saggio\u00bb tra gli uomini, scopre che la saggezza consiste nel \u00absapere di non sapere\u00bb. Alla concezione della saggezza dei suoi contemporanei, insieme con le altre virt\u00f9, egli applica il metodo della maieutica per mettere in luce le contraddizioni nel loro pensiero. Non accontentandosi di un mero elenco di casi da costoro additati quali esempi di \"saggezza\", Socrate cercava di definire che cos'\u00e8 la \"saggezza\" in s\u00e9 stessa.\nPlatone (428-347 a.C.).\nPer Platone vale l'idea che la saggezza sia essenzialmente temperanza (\"sophrosyne\").\nIl \"Carmide\" che \u00e8 uno dei dialoghi giovanili di Platone pi\u00f9 ricchi e pi\u00f9 interessanti, con pagine di straordinaria profondit\u00e0 e attualit\u00e0 dimostra che il corpo umano stesso \u00e8 solo una \"parte\", in quanto l'intero dell'uomo \u00e8 insieme corpo e anima. Per liberarsi dai mali, bisogna innanzitutto curare la propria anima in modo che domini il corpo, ossia occorre raggiungere un adeguato auto-dominio, la temperanza, perch\u00e9 solo cos\u00ec si pu\u00f2 acquistare la vera salute.\nAristotele (384-322 a.C.).\nPer Aristotele la \"saggezza\" va distinta dalla sapienza, pur appartenendo entrambe al novero delle virt\u00f9 dianoetiche, cio\u00e8 relative alla ragione vera e propria, non attribuibili dunque all'\"ethos\", ossia al carattere o alla consuetudine. Egli stabilisce che la saggezza, da lui intesa pi\u00f9 che altro come prudenza, \u00e8 semmai la via per raggiungere la sapienza, la quale conduce alla felicit\u00e0. La saggezza \u00e8 una virt\u00f9 calcolativa, che non presiede alla sapienza fine a s\u00e9 stessa, propria invece dell'intelletto, bens\u00ec alla capacit\u00e0 \u00abtecnica\u00bb o arte di sapersi destreggiare, e dunque \u00e8 propria di colui che opera virtuosamente, anche non essendo filosofo.\nSeneca (4 a.C.-65 d.C.).\nPer Seneca, il saggio (\"sapiens\"), \u00e8 caratterizzato da due elementi: la costanza e l'imperturbabilit\u00e0, rispondenti all'ideale stoico.\nPer il filosofo romano \"bisogna perseverare e rinvigorire il nostro spirito con una assidua applicazione, finch\u00e9 la tendenza al bene diventi saggezza\". Per il suo ideale \"Il saggio in ogni cosa guarda al proposito, non all'esito; cominciare dipende da noi, del risultato, invece, decide la sorte e io non le riconosco il diritto di giudicarmi.\"\nSeneca ricerca la condizione della beatitudine, quella cos\u00ec profonda che non si pu\u00f2 nemmeno esprimere a parole, che si pu\u00f2 solo sperimentare: \"un attimo che racchiude l\u2019eterno e l\u2019infinito\". \u00c8 la felicit\u00e0 il tema del \"De vita beata\", un mirabile \"vademecum\" del pensiero di Seneca. In questo dialogo, dedicato al fratello Anneo Novato, il filosofo latino mostra che solo mediante la saggezza si pu\u00f2 raggiungerla. Distaccandosi dalle passioni terrene, il saggio diventa imperturbabile, al punto da non temere neanche la morte. Certo, \u00e8 una strada difficile e piena di ostacoli, ma non impraticabile. Perch\u00e9 non nel piacere, che \u00e8 meschino, servile, debole e caduco, ma \u00e8 nella virt\u00f9 che risiede la sola, vera felicit\u00e0.\nMarco Aurelio (121-180).\nMarco Aurelio \u00e8 stato imperatore romano e un filosofo stoico, da molti considerato il suo ultimo grande esponente.\nScrisse, tra il 170 d.C. e il 180 d.C., una serie di \"pensieri\", poco pi\u00f9 che appunti, che furono rivolti \"a s\u00e9 stesso\", probabilmente come esercizio di riflessione e di auto-miglioramento, e non \u00e8 certo che avesse intenzione di renderli pubblici.\nGli scritti sono considerati tutt'oggi uno dei maggiori capolavori letterari e filosofici di tutti i tempi.\nIl \"Pensiero di Marco Aurelio\" lo resero, per l'opinione romana, un imperatore \"saggio\", che con logica stoica si calava pienamente e stabilmente nel suo mondo interiore.\nAlcuni suoi pensieri sono certamente ancora pi\u00f9 che mai attuali e incisivi.\nTommaso d'Aquino (1225-1274).\nPer Tommaso d'Aquino che rappresenta uno dei principali pilastri teologici e filosofici della Chiesa cattolica, ed \u00e8 ritenuto anche il punto di raccordo fra la cristianit\u00e0 e la filosofia classica, la sapienza \u00e8 definita come somma delle virt\u00f9 conoscitive che attraverso la \"grazia\" viene donata da Dio agli uomini che possono cos\u00ec conoscere quelle verit\u00e0 alle quali prima potevano accostarsi soltanto per fede.\nTommaso d'Aquino si rif\u00e0 pertanto alla definizione di Aristotele posta in seno alla corrente filosofica della Scolastica. Per essa la conoscenza \u00e8, quindi, un processo progressivo di adeguamento dell'anima o dell'intelletto e della \"cosa\", secondo una formula che d\u00e0 ragione dell'aristotelismo di Tommaso d'Aquino e del suo concetto posto quale base per il raggiungimento ultimo della \"saggezza\".\nCartesio (1596-1650).\nPer Cartesio la saggezza \u00e8 una delle espressioni della coscienza capace di trovare il giusto sentiero del bene mediante la ragione. Nella sua ultima opera: Le passioni dell'anima, si affronta il tema delle passioni, che egli distingue dalle azioni che dipendono invece solo dalla volont\u00e0. Le passioni sono atti involontari, istintivi, ancestrali, originati dai sensi e dalle emozioni; sono utili poich\u00e9 stimolano l'anima a ricercare ci\u00f2 che \u00e8 \"utile per il corpo\", ma che al contempo allontanano l\"'essere\" dalla riflessione, dal \"cogito\" e allontanano dalla ragione, poich\u00e9 fanno apparire la realt\u00e0 diversa da come invero essa \u00e8. L'uomo deve quindi sempre farsi guidare dalla sua \"ratio\", strumento unico e ultimo mediante il quale raggiunge la sua \"saggezza\" purch\u00e9 agisca esclusivamente in seno al triangolo scienza, coscienza e conoscenza.\nIl razionalismo cartesiano si esplica nel tentativo di inquadrare ogni logica in seno a interpretazioni matematiche pur nella consapevolezza che la stessa mente, ovvero il pensiero umano \u00e8 limitato a quanto i sensi possano avvertire. Conseguentemente il senso, ovvero la percezione stessa dell'esistenza, \u00e8 data dal solo fatto che si possa pensare. Ne consegue, alla luce delle sue meditazioni metafisiche, che \"Il dubbio \u00e8 l'origine della sapienza\"\nVoltaire (1694-1778).\nPer Voltaire il male del mondo era nello stesso tempo ineluttabile ed emendabile: come nella migliore tradizione razionalistica, il male si definiva in termini di mancanza di \"bon sens\" e di conoscenza. La saggezza che Voltaire perseguiva era quella degli Oraziani, i quali contemplavano il mondo e la storia entrambi mossi dal contributo anche del male. Il suo pensiero era opposto a quello di Rousseau del buon selvaggio che gli appariva come una favola non dissimile da quelle predicate dai preti di ogni religione, quindi irreale e oscurantista.\nRussell (1872-1970).\nPer Bertrand Russell la riflessione epistemologica si basa pur sempre sulla realt\u00e0 sensoriale che alla luce della sua \"teoria delle descrizioni\" rileva che l'uomo potr\u00e0 conoscere solo i dati sensoriali propri: percezioni razionaliste ma pur sempre momentanee e comunque soggettive per colori, odori e suoni, ecc., e che ogni altra cosa, compresi gli stessi oggetti fisici a cui vengono riferite le nostre percezioni sensoriali, non potranno quindi essere mai conosciute direttamente nel loro vero.\nPopper (1902-1994).\nPer Popper non esistono fonti della conoscenza che siano migliori o peggiori di altre. L'intuito, l'immaginazione, le idee preconcette, soprattutto quelle pi\u00f9 ardite, sono anzi spesso all'origine di una teoria scientifica, perch\u00e9 nella scienza non basta \"osservare\": bisogna sapere anche che cosa osservare.\nIl concetto di \"saggezza\" in Popper\n\u00e8 quindi rappresentato da una connessione tra conoscenza e azione\nche deve comunque essere ripulita dal \"rumore\" che confonde l'osservatore intriso di etica, morale, e pregiudizi imperanti nel gruppo sociale che lo circonda, in quel tempo ed in quel luogo.\nPopper per descrivere il proprio approccio filosofico alla scienza ha coniato l'espressione razionalismo critico che implica il rifiuto dell'empirismo logico, dell'induttivismo e del verificazionismo. Egli afferma che le teorie scientifiche sono proposizioni universali, espresse al modo indicativo della certezza, la cui verosimiglianza pu\u00f2 essere controllata solo indirettamente a partire dalle loro conseguenze.\nIn Popper l'osservazione non \u00e8 mai neutra, ma \u00e8 sempre intrisa di teoria, al punto che risulta impossibile distinguere i \"fatti\" dalle \"opinioni\". Secondo Popper, seguace infatti della \"rivoluzione copernicana\" di Kant e della differenza che questi poneva tra fenomeno e noumeno, anche in ogni approccio presunto \"empirico\" la mente umana tende inconsciamente a sovrapporre i propri schemi mentali, con le proprie categorizzazioni, alla realt\u00e0 osservata. Poich\u00e9 non possediamo mai fatti, ma sempre solo opinioni, ne consegue il carattere meramente congetturale, e quindi fallibile, della scienza:\nCi\u00f2 non vuol dire affatto che occorra rinunciare alla ricerca della verit\u00e0 oggettiva, perch\u00e9, proprio grazie agli errori, abbiamo la possibilit\u00e0 di approssimarci idealmente a essa, attraverso un costante processo evolutivo di eliminazione del falso. La verit\u00e0 \u00e8 da ammettere cio\u00e8 come ideale regolativo che rende possibile l'azione dello scienziato e le d\u00e0 un senso.\nLa saggezza per le religioni.\nEbraismo.\nIl libro ebraico dei Proverbi, contenuto nel Vecchio testamento, afferma che \"L'inizio della saggezza \u00e8 il timore di Dio\". "}
{"id": "94902", "revid": "101175", "url": "https://it.wikipedia.org/wiki?curid=94902", "title": "Massimiliano Biaggi", "text": ""}
{"id": "94904", "revid": "938", "url": "https://it.wikipedia.org/wiki?curid=94904", "title": "Vito de Filippo", "text": ""}
{"id": "94905", "revid": "123847804", "url": "https://it.wikipedia.org/wiki?curid=94905", "title": "Trinitrotoluene", "text": "Il trinitrotoluene (noto anche come tritolo e spesso abbreviato in TNT) \u00e8 un nitroderivato aromatico ottenuto per nitrazione del toluene.\nA temperatura ambiente si presenta come un solido cristallino color giallo pallido, insolubile in acqua, abbastanza solubile nei pi\u00f9 comuni solventi organici (etere etilico, acetone e benzene).\nCome la maggior parte dei nitro-composti, \u00e8 fortemente esplosivo e viene impiegato nella preparazione di miscele esplosive come ad esempio l'amatolo, in miscela con il nitrato d'ammonio.\nCaratteristiche.\nIn forma pura \u00e8 molto stabile; contrariamente alla nitroglicerina \u00e8 pressoch\u00e9 insensibile agli urti ed alle sollecitazioni. Se esposto ad una fiamma libera non esplode, ma brucia con una fiamma gialla e fumosa. Per farlo esplodere \u00e8 necessario innescarlo con un detonatore. Il TNT \u00e8 poco igroscopico e non reagisce con i metalli; pu\u00f2 quindi essere conservato per molti anni.\nL'energia liberata dall'esplosione del TNT \u00e8 diventata, per tradizione, il termine di paragone della potenza esplosiva degli ordigni nucleari, l'unit\u00e0 di misura \u00e8 il chilotone (1000 tonnellate di TNT) tipicamente applicata alle bombe a fissione, o il megatone (1000 chilotoni) per le bombe a fusione. La sua entalpia di combustione \u00e8 pari a circa J/kg, il chilotone rappresenta quindi 4,184 terajoule.\nHa una velocit\u00e0 di detonazione di circa 7800 m/s.\nPrecauzioni.\nIl TNT \u00e8 molto tossico. Pu\u00f2 essere assorbito nell'organismo attraverso la pelle, su cui causa irritazione e macchie gialle. Durante la prima guerra mondiale le operaie delle fabbriche inglesi di munizioni esposte al TNT videro la loro pelle colorarsi progressivamente di giallo intenso e ci\u00f2 valse loro il soprannome di \"canary girls\" (canarine). Un'indagine governativa del 1946 sulle lavoratrici del Woolwich Arsenal di Londra dimostr\u00f2 che il 37% di loro accusava disturbi che andavano dalla perdita di appetito alla nausea, il 25% soffriva di dermatite ed il 34% disfunzioni del ciclo mestruale. Circa 100 di esse morirono prima che venissero adottate precauzioni quali l'uso di respiratori e unguenti protettivi.\nLe persone esposte al TNT per un periodo lungo tendono ad ammalarsi di anemia e ad avere le funzioni del fegato alterate in modo anormale ed un annerimento dell'urina. Gli effetti a carico del sangue e del fegato, l'ingrossamento della milza e danni al sistema immunitario sono stati osservati su animali esposti al TNT per ingestione o respirazione.\nIl TNT danneggia la fertilit\u00e0 maschile ed \u00e8 un sospetto cancerogeno.\nStoria.\nIl TNT fu preparato la prima volta nel 1863 dal chimico tedesco Julius Wilbrand ma i suoi effetti passarono inosservati per alcuni anni, principalmente perch\u00e9 pi\u00f9 difficile da far detonare e meno potente di altri esplosivi. Tra i suoi decisivi vantaggi vi era per\u00f2 la sua stabilit\u00e0, che permetteva addirittura di fonderlo tramite acqua calda o vapore per riempirne proiettili o modellarlo. \u00c8 talmente stabile da essere stato depennato nel 1910 dalla lista delle sostanze esplosive elencate nel \"British 1875 Explosives Act\".\nLe forze armate tedesche lo adottarono come riempitivo dei loro proiettili d'artiglieria nel 1902 e lo stesso fecero i britannici a partire dal 1907 adottandolo come sostituto della liddite. Il vantaggio dei proiettili al TNT era che questi esplodevano dopo aver sfondato la corazza delle navi avversarie anzich\u00e9 al primo contatto con esse, come facevano quelli alla liddite.\nCon la crescente domanda trainata dalla guerra, il TNT venne spesso addizionato in proporzioni variabili tra il 40% e l'80% con il nitrato d'ammonio a dare un esplosivo chiamato amatolo (o amatol). Potente quasi quanto il TNT, aveva per\u00f2 lo svantaggio di essere igroscopico.\nNella cultura di massa.\nIl TNT \u00e8 comune nei cartoni animati, nei film e nei videogiochi. Nel videogioco \"Minecraft\" il blocco esplosivo riporta su un lato la scritta TNT; nella serie di videogiochi \"Crash Bandicoot\", le casse di TNT rappresentano un importante elemento nello svolgimento del gioco; nel videogioco della Rovio Angry Birds vi \u00e8 un elemento esplosivo rappresentato come una scatola di legno con la visibile scritta \"TNT\" in rosso. Nel cartone animato Wile E. Coyote il personaggio utilizza spesso bombe con scritto \"TNT\" per tentare di catturare Beep Beep, anche se tecnicamente non potrebbe trattarsi di tritolo in quanto gli esplosivi che appaiono nel cartone hanno una miccia che brucia lentamente, tipica della dinamite. Anche Magnus e Bunker, disegnatori italiani, negli anni 70 crearono un gruppo di personaggi denominato gruppo TNT, agenti segreti protagonisti della serie di storie a fumetti Alan Ford."}
{"id": "94907", "revid": "2175", "url": "https://it.wikipedia.org/wiki?curid=94907", "title": "Tritolo", "text": ""}
{"id": "94909", "revid": "18323", "url": "https://it.wikipedia.org/wiki?curid=94909", "title": "Tnt", "text": ""}
{"id": "94911", "revid": "125167474", "url": "https://it.wikipedia.org/wiki?curid=94911", "title": "Test nucleare", "text": "Un test nucleare \u00e8 un'esplosione nucleare condotta principalmente a scopi militari, per verificare la potenza di un ordigno in fase di progettazione o per verificare l'efficienza di un ordigno presente in un arsenale.\nI dieci Stati che fino ad oggi hanno condotto esperimenti nucleari sono Stati Uniti d'America, URSS/Federazione Russa, Regno Unito, Francia, Cina, India, Pakistan e Corea del Nord.\nSudafrica e Israele non hanno mai compiuto test ufficiali, ma sono considerati fra i possibili responsabili del cosiddetto \u201cIncidente Vela\u201d. In quell'occasione un'esplosione, sembra di origine nucleare, fu osservata nell'Atlantico del Sud. I responsabili non furono mai identificati, e le conclusioni dei rapporti investigativi sono classificate.\nStoria.\nIl primo test nucleare della storia \u00e8 stato il Trinity, avvenuto nel poligono di Alamogordo nel deserto di Jornada del Muerto nel Nuovo Messico, USA, il 16 luglio 1945 alle ore 5:29:45 p.m. nell'ambito del Progetto Manhattan. Dopo le esplosioni di Hiroshima e Nagasaki, mano a mano che nuovi Stati si aggiungevano a quello che sarebbe poi stato chiamato il \"club nucleare\" e la guerra fredda spingeva verso l'alto il numero delle armi nucleari in un\"'escalation\" dominata da USA e URSS, le esplosioni atomiche o nucleari di test si sono moltiplicate.\nAll'inizio le esplosioni venivano condotte con poco riguardo per l'ambiente a causa di una non perfetta conoscenza degli effetti a lungo termine delle radiazioni nucleari. In questa fase i test nucleari venivano condotti principalmente sul terreno aperto o nell'atmosfera, per verificare la dinamica delle esplosioni nucleari ed i loro effetti su cose e persone, progettare nuove armi nucleari e studiare il successivo \"fallout\" radioattivo, che \u00e8 molto maggiore se l'esplosione nucleare avviene al suolo o sulla superficie del mare.\nSecondo l'americana Arms Control Association, ente non governativo indipendente per il controllo ed il contrasto alla diffusione degli armamenti, dal 16 luglio del 1945 al febbraio 2019 sono stati effettuati in totale test nucleari (non considerando le due bombe sganciate durante la seconda guerra mondiale), dei quali 528 atmosferici e sotterranei.\nTrattati internazionali.\nQuesta prima fase si chiuse con il PTBT (\"Partial Test Ban Treaty\", Trattato sul bando parziale dei test nucleari), firmato il 5 agosto 1963 ed entrato in vigore il 10 ottobre 1963 che proib\u00ec agli Stati firmatari i test in atmosfera, terrestri e sottomarini lasciando la possibilit\u00e0 di effettuare ancora quelli sotterranei.\nSuccessivamente i test nucleari sono dunque continuati nel sottosuolo, e con potenze minori a partire dalla firma tra USA e URSS del TTBT (\"Threshold Test Ban Treaty\", Trattato sulla soglia dei test nucleari), firmato il 3 luglio 1974, che limita le esplosioni sotterranee alla potenza di 150 chilotoni.\nIl 24 settembre 1996 \u00e8 stato proposto un nuovo trattato, il CTBT (\"Comprehensive Test Ban Treaty\", Trattato complessivo sulla messa al bando dei test nucleari), ma all'ottobre 2012 non \u00e8 ancora entrato in vigore.\nCronologia.\nPrimo esperimento degli Stati che possiedono armi nucleari.\nC'\u00e8 incertezza su diversi episodi registrati che potrebbero essere test nucleari non denunciati dall'autorit\u00e0 che li ha eseguiti. Il pi\u00f9 noto di questi \u00e8 il cosiddetto \"Incidente Vela\" che potrebbe trattarsi di un esperimento nucleare condotto dal Sudafrica, da Israele o da entrambe queste nazioni."}
{"id": "94913", "revid": "1414688", "url": "https://it.wikipedia.org/wiki?curid=94913", "title": "Scelta", "text": "La scelta \u00e8 un atto volontario, razionale o impulsivo, che avviene nel momento in cui si presentano pi\u00f9 alternative possibili delle quali assumendone una, e talora pi\u00f9 di una, si pu\u00f2 tradurre il giudizio in una successiva e conseguente azione.\nStoria del concetto.\nPlatone.\nPlatone teorizza, tramite il mito, il concetto di scelta attraverso il racconto di Er un tentativo di conciliare i termini contrapposti di caso, necessit\u00e0 e libert\u00e0.\nNel mito Er, un soldato morto in battaglia che ha l'avventura di resuscitare, racconta che nell'al di l\u00e0 le anime vengono a caso sorteggiate per scegliere tra quali vite reincarnarsi. Chi \u00e8 stato scelto tra i primi \u00e8 s\u00ec avvantaggiato, perch\u00e9 ha una scelta tra molte alternative, ma anche chi sceglie per ultimo ha molte possibilit\u00e0 di libera scelta perch\u00e9 il numero dei modelli di vita possibili offerto \u00e8 pi\u00f9 grande di quello delle anime che per\u00f2 non \u00e8 detto che sappiano scegliere bene. \nQuindi il caso non assicura una scelta felice mentre determinanti potranno essere i trascorsi dell'ultima reincarnazione. Scegliere, nella visione platonica, significa infatti essere coscienti criticamente del proprio passato per non commettere pi\u00f9 errori e avere una vita migliore.\nLe Moire renderanno poi la scelta della nuova vita immodificabile: nessuna anima, una volta operata la scelta potr\u00e0 cambiarla e la sua vita terrena sar\u00e0 segnata dalla necessit\u00e0.\nLe anime berranno poi le acque del fiume Lete ma quelle che lo hanno fatto in maniera smodata dimenticheranno la vita precedente, mentre i filosofi, che guidati dalla ragione hanno bevuto moderatamente, manterranno il ricordo del mondo delle idee a cui potranno ispirarsi per ampliare la loro conoscenza durante la nuova vita.\nAristotele.\nPer Aristotele il fine di ogni azione morale non pu\u00f2 che essere il bene e quindi la scelta si deve riferire ai mezzi per realizzarlo e per questo non si pu\u00f2 prescindere dalla ragione e dalla libera volont\u00e0. Un'azione volontaria e libera infatti \u00e8 quella che nasce dall'individuo stesso e non da condizionanti fattori esterni, sempre che vi sia nel soggetto un'adeguata predisposta conoscenza di tutte le circostanze particolari che contornano la scelta: tanto pi\u00f9 accurata sar\u00e0 questa indagine tanto pi\u00f9 libera sar\u00e0 la scelta corrispondente.\nSan Tommaso.\nCome per Aristotele anche San Tommaso \u00e8 convinto che ogni forma di sapere, ogni scelta sono orientate ad un loro specifico fine e, dato che il bene \u00e8 ci\u00f2 verso cui ogni cosa tende, la molteplicit\u00e0 fattuale di questa tendenza produce un'altrettanta irriducibile molteplicit\u00e0 di fini, e quindi, di beni. L'uomo allora, dotato di libero arbitrio \u00e8 predisposto con la scelta ad agire per conseguire non il bene assoluto, ma beni particolari.\nKant.\nSecondo Kant la scelta, sia razionale che impulsiva, \u00e8 sempre libera nel senso che dopo la spinta impulsiva sar\u00e0 la ragione a decidere liberamente l'azione morale:\nS\u00f8ren Kierkegaard.\nCentrale nella filosofia di Kierkegaard \u00e8 il problema della scelta. L'uomo, in quanto singolo, in quanto individuo diventa ci\u00f2 che \u00e8 come conseguenza delle sue scelte. Non esistono regole morali, \u00e8 l'individuo che crea del tutto liberamente la sua etica ed \u00e8 responsabile delle sue libere scelte e delle sue azioni. L'individuo non pu\u00f2, del resto, fare a meno di compiere scelte, perch\u00e9 anche non scegliere, nella concreta situazione dell'esistenza, \u00e8 in realt\u00e0 una scelta: \nLa vita dell'uomo non \u00e8 gi\u00e0 prefissata, non \u00e8 guidata dall'istinto, ma \u00e8 segnata dalla possibilit\u00e0 di scegliere. Nell'esistenza umana nulla \u00e8 necessario: tutto \u00e8 possibile, a differenza di quanto sostiene Hegel che nella dialettica tesi-antitesi vede il necessario progressivo superamento della sintesi. Per Kierkegaard invece l'uomo si dibatte tra i termini opposti (aut-aut) di possibili infinite scelte.\nNasce cos\u00ec il sentimento dell'angoscia come contrappeso alla libert\u00e0 di scelta di fronte all'infinit\u00e0 delle possibili scelte.\nMartin Heidegger.\nMentre per le metafisiche passate, come ad esempio quella hegeliana, la morte aveva per lo pi\u00f9 rappresentato un ostacolo al procedere della ragione assoluta di cui l'uomo era ritenuto portatore, la filosofia heideggeriana vuole mostrare che solo attraverso la morte l'uomo si costituisce come coscienza trascendentale, che \"aprendo al mondo\" lo fa venire all'essere. La morte, infatti, si differenzia da ogni altra possibilit\u00e0 di scelta che l'uomo pu\u00f2 trovarsi ad avere nella sua esistenza, perch\u00e9 non solo \u00e8 una possibilit\u00e0 permanente con cui dovr\u00e0 misurarsi comunque, ma \u00e8 l'unica che, quando si realizzi, annulla e rende impossibili tutte le altre: morendo si perde infatti ogni altra possibilit\u00e0 di scelta. Solo la morte, per\u00f2, \u00e8 costitutiva dell'esserci come tale, cio\u00e8 come \"Dasein\", mentre le altre possibilit\u00e0 non realizzano la sua vera caduca essenza.\nScegliendo di vivere una possibilit\u00e0 particolare come fondamentale e ineludibile (ad esempio dedicandosi totalmente alla famiglia, o al guadagno, o ad un mestiere specifico), l'uomo sviluppa un'esistenza inautentica. Questa \u00e8 connotata da un'uniformit\u00e0 di tipo circolare, per la quale egli tende a ricadere in futuro nei modi di essere del passato, o in situazioni gi\u00e0 vissute, conducendo un'esistenza quotidiana sostanzialmente insignificante e anonima, dove prevale l'adeguamento a modelli impersonali dettati dal termine \u00absi\u00bb (\"man\" in tedesco) ossia alle convenzioni dei vari \u00ab\"si\" dice\u00bb o \u00ab\"si\" fa\u00bb.\nPer ritrovare l'\"autenticit\u00e0\" dell'esistenza, termine ripreso da Kierkegaard ma in un senso nuovo, occorre fare della morte il cardine delle proprie possibilit\u00e0 di scelta, non in un'ottica pessimistica, ma anzi per trascendere le situazioni particolari in cui di volta in volta ci si viene a trovare: per evitare cio\u00e8 l'irrigidimento in esse, salvaguardando la propria trascendenza e la propria libert\u00e0, la cui essenza \u00e8 proprio la possibilit\u00e0 di scelta.\nIl sentimento che mantiene aperta sull'uomo la minaccia della morte \u00e8 l'angoscia, che non \u00e8 da intendere come timore, altrimenti foriero di debolezza e di desiderio di fuga dal proprio destino, ma va vista come il momento di comprensione emotiva della propria nullit\u00e0. Di fronte all'angoscia, infatti, \u00abl'uomo si sente in presenza del niente, dell'impossibilit\u00e0 possibile della sua esistenza\u00bb. Solo l'angoscia, mostrando ogni situazione alla luce della morte, gli consente di realizzare la storicit\u00e0 dell'esistenza, evitando di cristallizzarla su possibilit\u00e0 gi\u00e0 verificatesi; e d'altro lato, vivendo per la morte, l'uomo riesce ad accettare pi\u00f9 liberamente anche quelle circostanze che tendono a ripetersi, per poter restare fedele al destino suo e della comunit\u00e0 cui appartiene.\nLa certezza della scelta.\nLa scelta oltre che a riguardare la libert\u00e0 del volere \u00e8 evidentemente connessa al fatto che le opzioni che si offrono a chi deve risolvere il problema morale siano realmente presenti e ben identificabili ma \u00e8 stato osservato che \ndifficilmente, nella realt\u00e0, si sceglie tra alternative dalle conseguenze chiaramente negative ed altre che conducono apparentemente a risultati positivi: \nL'asino di Buridano.\nNell'apologo dell'asino di Buridano tradizionalmente attribuito al filosofo Giovanni Buridano, si vuole invece indicare il caso di una scelta costituita da due elementi identici tali che la volont\u00e0 si paralizzerebbe, a meno che non si scegliesse di non scegliere.\nLeibniz discusse di questo paradosso nei suoi \"Saggi di teodicea\" osservando che in natura non esistono, come avviene invece in matematica, due realt\u00e0 perfettamente identiche e che quindi l'azione umana \u00e8 sempre determinata da una precisa causa, magari a noi sconosciuta ma esistente:\nScelta morale e previsione scientifica.\nDiversamente dalla morale nelle scienze la scelta si fonda sulla previsione delle possibilit\u00e0 e la fecondit\u00e0 delle conseguenze"}
{"id": "94915", "revid": "73560", "url": "https://it.wikipedia.org/wiki?curid=94915", "title": "Chiesa cristiana (architettura)", "text": ""}
{"id": "94917", "revid": "163662", "url": "https://it.wikipedia.org/wiki?curid=94917", "title": "Pensiero", "text": "Il pensiero \u00e8 l'attivit\u00e0 della mente, un processo che si esplica nella formazione delle idee, dei concetti, della coscienza, dell'immaginazione, dei desideri, della critica, del giudizio, e di ogni raffigurazione del mondo; pu\u00f2 essere sia conscio che inconscio.\nEtimologia.\n\"Pensiero\" \u00e8 un termine che deriva dal latino \"pensum\" (participio del verbo \"pendere\": \"pesare\"), e stava ad indicare un certo quantitativo di lana che veniva appunto \"pesata\" per poter essere infine passata alle filatrici le quali a loro volta avevano il compito di trattarla. Il \"pensum\" era quindi la materia prima, pi\u00f9 grezza, designante metaforicamente un elemento o un tema che doveva essere secondariamente trattato, elaborato, dandogli cos\u00ec una nuova forma.\nSi pu\u00f2 notare in ci\u00f2 la peculiarit\u00e0 attribuita al pensiero, come qualcosa di straordinariamente semplice, che rende possibile oggetti complessi: nel senso cio\u00e8 che l'attivit\u00e0 del pensiero si esplica nel comporre oggetti, ovvero \"pensare\" significa pensare oggetti composti. Da questo punto di vista, l'attivit\u00e0 del pensiero \u00e8 ci\u00f2 che \u00e8 a monte degli oggetti \"pensati\", pur essendo della loro stessa sostanza.\nCaratteristiche del pensiero.\nPensare significa spesso far uso di alcune propriet\u00e0 indicate di seguito:\nIl pensiero dal punto di vista filosofico.\nIn alcune correnti della storia della filosofia come in quella denominata idealismo a cui appartengono filosofi pur diversi tra loro come Platone, Berkeley, Fichte, Schelling ed Hegel, il pensiero \u00e8 stato solitamente contrapposto ai sensi, e ha acquistato una funzione rilevante fino ad essere considerato sinonimo della realt\u00e0 stessa.\nGi\u00e0 Anass\u00e0gora, fra gli antichi greci, riteneva che il pensiero non fosse dei singoli ma appartenesse ad una mente universale (detta \u039d\u03bf\u03cd\u03c2, \"N\u00f9s\") o Intelletto cosmico originario il quale, come conseguenza involontaria del proprio \"pensarsi\", metteva ordine nel caos primordiale.\nPitagora vedeva nel numero (cio\u00e8 in una realt\u00e0 impersonale) il fondamento del pensare oltre che della realt\u00e0; riteneva cio\u00e8 che il pensiero fosse strutturato secondo le leggi della matematica, le quali rendono possibile il suo esplicarsi.\nParmenide.\nParmenide per primo evidenzi\u00f2 che \u00e8 impossibile pensare il nulla: ogni pensiero \u00e8 sempre pensiero di qualcosa. L'oggetto del pensiero, quindi, \u00e8 costitutivo del pensiero stesso, al punto che, secondo Parmenide, non \u00e8 possibile distinguere l'atto del pensare dall'oggetto pensato: \u00abed \u00e8 lo stesso il pensare e pensare che \u00e8. Giacch\u00e9 senza l'essere ... non troverai il pensare\u00bb. Di conseguenza, anche il divenire attestato dai sensi non \u00e8 qualcosa di pensabile, di concepibile, perch\u00e9 \u00e8 logicamente impossibile che l'essere nasca e muoia: anche il divenire \u00e8 cio\u00e8 un \"non-essere\", un niente. Parmenide quindi si propone di rivelare agli uomini la vera realt\u00e0 dell'Essere nascosta sotto la superficie degli inganni. La via maestra per approdare all'essere \u00e8 proprio il pensiero, che deve abbandonare ogni dinamismo per riconoscere la semplice verit\u00e0 secondo cui \u00abl'Essere \u00e8, e non pu\u00f2 non essere\u00bb.\nIn Parmenide, il pensiero risulta cos\u00ec totalmente sottomesso alla dimensione ontologica, che \u00e8 una dimensione sostanzialmente apofatica, perch\u00e9 all'essere non si pu\u00f2 attribuire alcun predicato.\nSocrate e Platone.\nCon Socrate il pensiero inizi\u00f2 ad acquisire un maggior dinamismo e una nuova capacit\u00e0 argomentativa, riferita non pi\u00f9 ad un \"Essere\" impersonale, ma al soggetto uomo; tali caratteristiche saranno alla base di tutta la filosofia occidentale successiva. Il pensiero di Socrate nasce e si sviluppa essenzialmente come pensiero critico, essendo incentrato non sulla verit\u00e0, bens\u00ec sul dubbio. Socrate infatti si proponeva di mettere in discussione le false certezze dei suoi interlocutori, e in genere di tutti coloro che si ritenevano sapienti. La saggezza, per Socrate, consiste nel \"sapere di non sapere\", ossia nella consapevolezza della propria ignoranza. Il pensiero socratico consiste quindi essenzialmente nell'autocoscienza, nella voce interiore (o \"daimon\") che egli cercava di far emergere dai suoi allievi, tramite il metodo della maieutica.\nIn Socrate tuttavia rimaneva sempre sullo sfondo la dimensione ontologica della verit\u00e0, poich\u00e9 appunto solo in riferimento ad essa egli poteva riconoscersi come ignorante. Questa dimensione ontologica sar\u00e0 resa pi\u00f9 esplicita dal suo allievo Platone, il quale distinse quindi due orientamenti, due modalit\u00e0 del pensiero:\nIl primo tipo ha la capacit\u00e0 di trascendere i fenomeni sensibili risalendo fino all'astrattezza dell'unit\u00e0, il secondo invece \u00e8 rivolto a distinguere e analizzare il molteplice. Il pensiero intuitivo \u00e8 per\u00f2 superiore rispetto a quello dialettico, perch\u00e9 guida il filosofo verso la contemplazione, mentre la dialettica \u00e8 solo uno strumento. Si tratta comunque di due facce della stessa medaglia, due forme di pensiero non disgiunte n\u00e9 contrapposte, ma espressioni di un'unica attivit\u00e0, di una medesima forza vitale animata da un'incessante sete di conoscenza, e che Platone identifica perci\u00f2 con l'amore. Per Platone, infatti, il pensiero \u00e8 essenzialmente \"Eros\", ossia desiderio e frenesia implacabile di tornare l\u00e0 dove esso ha avuto origine, cio\u00e8 nel mondo delle idee. Ma poich\u00e9, a causa di una colpa originaria, gli uomini hanno dimenticato la meta che spinge il loro pensiero a muoversi e agitarsi perennemente, essi sono condannati all'insoddisfazione. Compito della filosofia, che solo in pochi riescono ad attuare, \u00e8 risvegliare la reminiscenza sopita.\nTutti questi elementi, che erano gi\u00e0 presenti \"in nuce\" anche in Socrate, Platone li sviluppa approfonditamente, trovando nelle Idee il fondamento e la meta finale del pensiero: esse sono per cos\u00ec dire le \"forme\" del pensiero, i modi con cui ci \u00e8 dato \"pensare\" il mondo. E poich\u00e9 il pensiero riesce a placare il proprio dinamismo soltanto al loro cospetto, nelle Idee Platone recupera quindi la staticit\u00e0 ontologica di Parmenide; d'altro lato per\u00f2 egli voleva al contempo giustificare l'illusione del divenire attestato dai sensi, quel divenire che Parmenide aveva giudicato inesistente perch\u00e9 illogico. Platone si vide allora costretto a compiere, per sua stessa ammissione, una sorta di \"parricidio\" nei confronti di Parmenide, sostenendo che anche il divenire, e quindi il non-essere, sia in qualche modo pensabile. Come rendere ragione altrimenti degli errori e degli inganni degli uomini? Se costoro si sbagliano (nel giudicare l'Essere), vuol dire che pensano il falso, cio\u00e8 il non-essere. Platone cos\u00ec concepisce il pensiero in forma gerarchica: al livello pi\u00f9 alto esso \u00e8 identico al pensiero statico parmenideo, e riflette in pieno la verit\u00e0 dell'essere; man mano che si scende gi\u00f9 nella gerarchia, per\u00f2, il pensiero diventa sempre pi\u00f9 inconsistente e fallace.\nAristotele.\nIn seguito anche Aristotele, pur respingendo la teoria platonica delle idee, formuler\u00e0 una distinzione abbastanza simile a quella del suo predecessore: per Aristotele vi \u00e8 da un lato il pensiero intuitivo-intellettivo (o \"no\u00e9tico\"), capace di cogliere le essenze universali delle realt\u00e0 che ci circondano, astraendole dal loro aspetto particolare e sensibile; dall'altro vi \u00e8 il pensiero logico-sillogistico, che da quei princ\u00ecpi primi fa scaturire delle conclusioni coerenti con le premesse, scendendo a definire e catalogare il molteplice.\nAnche Aristotele, sotto certi aspetti, concepiva l'Essere e il pensiero in forma gerarchica, ma come perenne passaggio dalla potenza all'atto. Egli riteneva che il pensiero fosse una funzione dell'organismo umano, in cui i sensi fanno attivare un primo movimento del pensiero ancora latente (l'intelletto potenziale); ma poi, in seguito a vari passaggi, si ha l'intervento di un trascendente intelletto attivo, dotato di piena coscienza, dove i concetti diventano forme del pensiero causate da un fattore divino. Al culmine del pensiero vi \u00e8 quindi l'autocoscienza pura, la contemplazione fine a se stessa, che avviene come \"pensiero di pensiero\", proprio dell'atto puro che \u00e8 Dio.\nNeoplatonismo e cristianesimo.\nCon l'avvento del neoplatonismo, il pensiero mantenne e anzi acquist\u00f2 ancor pi\u00f9 una valenza non solo conoscitiva, ma anche ontologica e salvifica, essendo ci\u00f2 a cui l'anima deve tornare (in forma di autocoscienza) per mettersi in salvo. Solo nell'autocoscienza infatti il pensiero riesce a cogliere la verit\u00e0 su di s\u00e9. Quest'esigenza di \"rientrare in se stesso\" sar\u00e0 fatta propria anche dal Cristianesimo.\nPlotino, pur rifacendosi a Platone, accentu\u00f2 la dimensione apofatica e mistica del pensiero, riportandolo al rigore logico di Parmenide, per cui dell'Essere nulla si pu\u00f2 dire. E anzi, siccome l'identit\u00e0 parmenidea di Essere e pensiero era per lui ancora un raddoppio (corrispondente al livello dell'intuizione), vi pose al di sopra l'Uno assoluto, per arrivare al quale il pensiero deve completamente annullarsi, spogliandosi e uscendo da se stesso in una condizione di estasi (da \"ex-stasis\", \"essere fuori\").\nIl pensiero come luce.\nDi Platone tuttavia, Plotino mantenne la visione gerarchica del pensiero strutturato nelle idee, ma senza per questo rinunciare alla rigida separazione parmenidea tra essere e non-essere. L'Uno infatti \u00e8 la fonte dell'essere (e del pensiero), il quale rimane contrapposto al non-essere in senso assoluto. Da un punto di vista relativo, per\u00f2, essere e non-essere possono arrivare a mescolarsi, finch\u00e9 si abbia soltanto non-essere, il nulla. Per farsi meglio comprendere, Plotino paragona l'essere alla luce: su un piano assoluto, il principio della luce \u00e8 contrapposto all'ombra (che non ha un suo proprio principio). Eppure la luce, man mano che si allontana dalla sorgente, tende ad affievolirsi, non perch\u00e9 si trasformi in ombra, ma solo perch\u00e9 viene a mancare; finch\u00e9 nell'oscurit\u00e0, come vedere il buio significa non vedere, cos\u00ec pensare il nulla equivale a non pensare affatto.\nLa luce mostra se stessa nel farci vedere, cio\u00e8 nel rendere possibile la visione; allo stesso modo, le idee vengono intuite nel loro farci pensare, per il fatto cio\u00e8 che rendono possibile il nostro pensiero. E come l'atto del vedere non \u00e8 distinguibile dagli oggetti della visione, cos\u00ec l'atto del pensare non \u00e8 distinguibile dai concetti pensati. Fondamento del pensiero sono quindi per Plotino le idee platoniche, le quali sono \"il pensiero\" per eccellenza, ovvero sono infiniti modi di pensarsi di quell'unica Mente o Intelletto (\"N\u00f9s\"), che \u00e8 la seconda ipostasi nel processo di emanazione dall'Uno, e coincide appunto con l'essere parmenideo.\nIl modo intuitivo di pensarsi e costituirsi dell'Intelletto fa capire a sua volta la necessit\u00e0 dell'Uno assoluto, che da un lato risulta totalmente inconoscibile e ignoto, dall'altro per\u00f2 va ammesso come meta e condizione del pensare stesso. L'Uno va ammesso non perch\u00e9 sia possibile dimostrarne direttamente l'esistenza (poich\u00e9 in tal caso verrebbe ridotto a un semplice dato oggettivo), ma in quanto condizione della stessa attivit\u00e0 logica e raziocinante che permette di pensare gli oggetti finiti e riconoscerli per quello che sono, cio\u00e8 errore, sviamento. Secondo Plotino infatti il pensiero non \u00e8 un fatto, un concetto collocabile in una dimensione temporale, ma un atto fuori dal tempo: il pensiero \"pensato\", cio\u00e8 posto in maniera quantificabile e finita, \u00e8 quindi un'illusione e un inganno, dovuto a una mentalit\u00e0 materialista. Nel pensare qualcosa, anche una qualunque realt\u00e0 sensibile, questa non si pone come un semplice oggetto, ma \u00e8 in realt\u00e0 un soggetto vivo che si rende presente al pensiero, essendo animato da un'idea; la caratteristica principale del pensiero, cio\u00e8, \u00e8 quella di possedere la mente, non di essere posseduto, e comporta dunque la perdita della coscienza che viene rapita dai suoi stessi oggetti e sottomessa a un costante fluire di pensieri involontari. Compito della filosofia \u00e8 riconoscere l'errore insito nel senso comune, e riportare l'uomo lungo un percorso di ascesi a identificarsi con l'attivit\u00e0 suprema e inconscia del pensiero, nella quale \u00e8 presente tutta la realt\u00e0, eliminando il superfluo fino a giungere all'estasi.\nEssere e pensare.\nSaranno quindi gli autori cristiani, come Agostino, Tommaso, Bonaventura, Cusano, ecc., ad appropriarsi della tradizione neoplatonica e aristotelica, che facevano del pensiero (contrapposto ai sensi) la chiave di accesso alle realt\u00e0 trascendenti e a Dio.\nCostante della loro filosofia fu l'utilizzo della logica formale, unita bens\u00ec a un contenuto \"reale\", basata sul principio di non contraddizione e sul riconoscimento dell'intuizione quale forma suprema e immediata del sapere, per il quale l'essere e il pensare necessariamente coincidono. Secondo la dialettica del pensiero, infatti, la ragione deve prendere atto che non pu\u00f2 esistere un soggetto senza oggetto, l'essere senza il pensiero, e viceversa, pena la caduta in un relativismo irrazionale. Un pensiero filosofico che prescinda dall'identit\u00e0 con l'essere, cio\u00e8 con la verit\u00e0, diverrebbe inconsistente per sua stessa ammissione: privo di fondamento, si avviterebbe in una contraddizione logica, la cui forma pi\u00f9 esplicita \u00e8 rappresentata dal paradosso del mentitore. Occorreva quindi partire da questa suprema identit\u00e0 per poter sviluppare un sistema filosofico fondato e coerente, identit\u00e0 che rimane tuttavia non dimostrabile di per s\u00e9, n\u00e9 accertabile empiricamente, ma raggiungibile unicamente per via negativa, tramite intuizione.\nCos\u00ec per Agostino, il pensiero \u00e8 complementare alla fede, perch\u00e9 non si pu\u00f2 credere senza comprendere e viceversa. Agostino si convinse di come il pensiero, anche nella sua forma pi\u00f9 radicale del dubbio, sia espressione stessa della verit\u00e0, perch\u00e9 non potrei dubitare se non ci fosse una verit\u00e0 che appunto al dubbio si sottrae. La verit\u00e0 non pu\u00f2 essere pensata in se stessa, ma unicamente sotto forma di confutazione dell'errore: essa cio\u00e8 si rivela come consapevolezza del falso, come capacit\u00e0 di \"dubitare\" delle illusioni sbagliate che le sbarravano la strada. Il pensiero quindi \u00e8 mosso da Dio stesso, che \u00e8 inconscio e preme perci\u00f2 per farsi conoscere dall'uomo. In maniera simile, per Tommaso il pensiero \u00e8 una forma di amore con cui Dio si rende presente all'uomo. Ed il pensiero ha un senso solo se esiste una Verit\u00e0 da cui esso emana. Anche Cusano afferm\u00f2 che il pensiero umano discende da una Verit\u00e0 superiore, che \u00e8 per\u00f2 inattingibile dalla razionalit\u00e0 dell'uomo, perch\u00e9 superiore allo stesso principio di non-contraddizione (pur essendone il fondamento), ed \u00e8 perci\u00f2 raggiungibile solo col pensiero intuitivo.\nIl pensiero nell'et\u00e0 moderna.\nLa dimensione mistica e ontologica che era stata fin qui preponderante nello studiare e l'analizzare il pensiero, cominci\u00f2 ad essere tralasciata all'inizio dell'et\u00e0 moderna.\nCartesio per primo cerc\u00f2 di costruire un sistema di pensiero autonomo, indipendente da criteri teologici e trascendenti. Fu in un tale mutamento di prospettiva che si inser\u00ec la riflessione del \"Cogito ergo sum\", cio\u00e8 \"Penso, quindi sono\". Per Cartesio, il \"Cogito\" diventa garanzia autosufficiente dell'esistenza, cio\u00e8 della realt\u00e0. Mentre per i neoplatonici il fatto di \"pensare\" significava \"essere\" nell'idea, o venirne posseduti, per Cartesio ora \"pensare\" significa \"avere\" delle idee. Il piano gnoseologico del pensiero (\"res cogitans\") diventa cos\u00ec prevalente su quello appunto ontologico dell'Essere (\"res extensa\"). Per Cartesio hanno valore soltanto quei pensieri di cui si ha coscienza, e che sono definiti in forma chiara e oggettiva. Egli proponeva cos\u00ec un tipo di pensiero che si pone esternamente rispetto all'oggetto della sua indagine, dissolvendo l'unit\u00e0 immediata di soggetto e oggetto: nella ricerca della verit\u00e0, cio\u00e8, il soggetto non risultava pi\u00f9 coinvolto.\nAnalogamente, nell'empirismo anglo-sassone il pensiero non venne pi\u00f9 riferito a un'attivit\u00e0 superiore, ma concepito come un fatto, un concetto fissato e \"plasmato\" dall'esperienza sensibile, in maniera meccanica. Il soggetto cos\u00ec non si trova pi\u00f9 a contatto diretto con l'oggetto, ma la sua attivit\u00e0 \u00e8 mediata dai sensi. Per l'empirismo infatti non ci sono altri pensieri al di fuori di quelli indotti dall'esperienza, e di conseguenza ci\u00f2 che nella mente non \u00e8 definito in forma cosciente e oggettiva non ha alcun valore.\nDopo Cartesio, tuttavia, ci furono nell'Europa continentale dei tentativi di riportare il pensiero alla dimensione ontologica e intuitiva dell'Essere, ad esempio con Spinoza, che ripropose la loro unit\u00e0 immediata nella corrispondenza tra idee e realt\u00e0, giungendo a identificare Dio con la Natura. Anche Leibnitz si richiam\u00f2 alla tradizione neoplatonica, criticando sia Cartesio che gli empiristi, superando la loro concezione meccanicista, e affermando che nella nostra mente ci sono anche pensieri di cui non abbiamo una chiara coscienza. Per Leibniz, tutti i pensieri non sono altro che percezioni, ossia rappresentazioni unitarie di una molteplicit\u00e0 di affezioni. Egli quindi respinse la distinzione netta tra pensiero e sensazioni (tipica del dualismo cartesiano tra \"res cogitans\" e \"res extensa\"), sostenendo che tra l'uno e le altre ci sono infinite gradazioni, che partono da un livello oscuro e inconscio fino ad arrivare all\"'appercezione\" o autocoscienza.\nIn seguito, Kant fece del pensiero lo strumento della propria indagine critica, distinguendo due tipi di pensiero: i concetti dell'intelletto o categorie (con cui la coscienza sintetizza la molteplicit\u00e0 delle percezioni sensibili), e i concetti della ragione o idee, che unificano a loro volta i pensieri dell'intelletto. Kant mise in rilievo la portata non solo soggettiva, ma anche oggettiva del pensiero, seppure su un piano unicamente gnoseologico: per Kant il pensiero \u00e8 un \"legislatore della natura\" fondato sull'\"io penso\", il quale trae le leggi del mondo non dall'esperienza, ma da se stesso. Se non ci fosse l\"'io penso\", ovvero l'appercezione dell'io, per cui io resto sempre identico a me stesso nel rappresentarmi il molteplice, dentro di me non ci sarebbe pensiero di nulla. Questa unit\u00e0, o \"io penso\", \u00e8 \"trascendentale\", cio\u00e8 funzionale al molteplice, nel senso che si attiva solo quando riceve dati da elaborare. Non pu\u00f2 essere ridotta pertanto ad un mero \"dato\" o un contenuto, perch\u00e9 \u00e8 soltanto la condizione \"formale\" della conoscenza; l'unico modo per pensarla \u00e8 dire: \u00abio penso che io penso che io penso...\u00bb all'infinito.\nFichte e Schelling, rifacendosi a Kant, affermarono quindi che dal pensiero nasce e si produce tutta la realt\u00e0 anche sul piano ontologico, sebbene i due termini dell'essere e del pensiero risultano in loro pur sempre legati immediatamente e indissolubilmente come nella tradizione neoplatonica e parmenidea, che veniva cos\u00ec riproposta. Il pensiero per costoro non \u00e8 un fatto quantificabile e finito, bens\u00ec un \"atto\" inconscio e intuitivo, autocosciente e auto-producentesi, che ponendo se stesso crea il mondo, ed \u00e8 perci\u00f2 trascendentale; esso infatti si d\u00e0 un oggetto per poter esercitare la propria attivit\u00e0, perch\u00e9 altrimenti non potrebbe esistere un pensiero senza contenuto. Proprio perch\u00e9 si tratta di un atto inconscio, tuttavia, Fichte e Schelling poterono mantenersi fedeli al punto di vista del realismo kantiano.\nHegel invece congiunse l'essere e il pensiero in forma mediata. Respinse l'intuizione come fondamento del pensiero, e pose al suo posto la ragione dialettica. Hegel credette di costruire un sistema di pensiero finalmente autonomo e indipendente, capace di sottomettere a s\u00e9 la dimensione ontologica: egli si trova quindi agli antipodi di Parmenide e Plotino. Mentre in questi ultimi il pensiero trovava un limite invalicabile nell'Essere (che costituiva per\u00f2 anche il suo fondamento), per Hegel quel limite rappresenta un'antitesi che pu\u00f2 essere superata: il pensiero ora non \u00e8 pi\u00f9 vincolato dall'Essere, ma sarebbe capace di pensare anche il non-essere, trapassando nel divenire, in una spirale dialettica fine a se stessa e priva di una meta trascendente. In tal modo Hegel si pose al di fuori della logica formale di non-contraddizione; non mancarono per questo note critiche nei suoi confronti, specie da parte di Schelling, Schopenhauer e Kierkegaard, che lo accusarono di ridurre la verit\u00e0 a un semplice \"pensato\" oggettivabile e quantificabile.\nIl pensiero oggi.\nAl giorno d'oggi prevalgono, da un lato, spiegazioni del pensiero di tipo materialista e meccanicista, in parte derivate dalla concezione dell'empirismo, per cui il pensiero sarebbe un prodotto fisiologico del cervello ottenuto dall'estrema complessit\u00e0 delle connessioni neurologiche, \u00abcome la bile \u00e8 la secrezione del fegato, o la saliva quella delle ghiandole salivali\u00bb (Cabanis, 1802).\nA queste interpretazioni si contrappongono alcuni studi di analisi linguistica che hanno messo in evidenza le impropriet\u00e0 concettuali di tali discorsi e la tendenza \"reificante\" (oggettivante) del nostro linguaggio, che giunge spesso ad immaginare il pensiero alla stregua di uno strumento o addirittura come un prodotto cerebrale.\nLa prospettiva esoterista di Rudolf Steiner.\nAnche il filosofo ed esoterista Rudolf Steiner ha contestato prospettive come quelle di Cabanis, tenendo a sottolineare che per comprendere la natura del pensiero occorre innanzitutto osservare il proprio stesso pensare, perch\u00e9 i nostri concetti vengono legati tra loro in base al loro contenuto, non per effetto dei processi materiali che si svolgono nel cervello.\nLe componenti fisiologiche dell'organismo non hanno cio\u00e8 alcuna influenza sull'attivit\u00e0 del pensiero, ma anzi si ritraggono dinanzi ad esso, come si pu\u00f2 verificare quando si \u00e8 talmente assorbiti dai propri pensieri da non recepire pi\u00f9 gli stimoli sensoriali provenienti dal mondo esterno.\nSorgendo nell'organismo, il pensiero dapprima ne respinge le attivit\u00e0, e in secondo luogo prende il loro posto. Quello che i fisiologi riduzionisti scambiano per il pensiero, in realt\u00e0 non \u00e8 che la sua controimmagine, come le orme lasciate da chi cammina su un terreno soffice.\nL'organismo umano contribuisce piuttosto, secondo Steiner, proprio in virt\u00f9 delle orme impressevi dal pensiero, a farci prendere coscienza del nostro pensare, a stimolare cio\u00e8 la coscienza dell'Io, che nel pensare risiede. Chi ha la buona volont\u00e0 di osservare il proprio pensare \u00abosserva qualcosa ch'egli stesso produce: non si trova di fronte ad un oggetto a lui estraneo, ma alla sua stessa attivit\u00e0: egli sa come sorge quello che osserva: vede i nessi e i rapporti\u00bb. Secondo Steiner, il fatto che il pensiero, nella storia della filosofia, sia stato poco osservato nella sua vera luce, e non gli sia stata riconosciuta l'importanza che gli spetta, \u00e8 dovuto all'impossibilit\u00e0 di osservarlo durante il suo svolgimento, ma solo dopo che si sia svolto. Mentre si pensa si viene infatti assorbiti dal proprio oggetto, cos\u00ec che per osservare il pensare in se stesso occorre un atto di volont\u00e0 che ne ripercorra l'andamento. Ma \u00e8 in questo modo che nel pensare si trova un punto fisso, di natura universale e impersonale, da cui partire per dare un ordine alle percezioni soggettive dei fenomeni del mondo, e poterseli spiegare correttamente.\nProspettive psicologiche contigue.\nIn genere esistono varie modalit\u00e0 di interpretazione e studio dei processi legati al pensiero, che vanno dal livello psicologico a quello antropologico, a quello fisico-biologico.\nIn psicologia, il pensiero \u00e8 considerato una delle pi\u00f9 alte funzioni cognitive della mente; dell'analisi dei processi del pensiero si occupa la psicologia cognitiva. In particolare, la psicologia del pensiero si \u00e8 occupata di studiare e descrivere le forme e le modalit\u00e0 di pensiero e ragionamento tipiche degli esseri umani, spesso in contrapposizione con la logica, che invece studia e definisce le \"leggi formali\" del ragionamento. La psicologia del pensiero si occupa inoltre di tematiche come expertise, euristiche, decisione, immagini mentali, in collaborazione con scienze interdisciplinari come l'intelligenza artificiale, la scienza cognitiva e la teoria dei giochi. Importanti ricerche di psicologia del pensiero sono state condotte, tra gli altri, dallo psicologo e Premio Nobel per l'economia Daniel Kahneman.\nIl pensiero in psicoanalisi.\nIn psicoanalisi, vengono considerati pensieri tutti i processi cognitivi, sia quelli situati al livello della coscienza (e tra questi i processi cognitivi di tipo discorsivo e mediato), sia quelli che avvengono ad un livello inconscio, fino a ricomprendere le pulsioni e gli istinti pi\u00f9 profondi e sommersi.\nSempre secondo la psicoanalisi, disciplina in cui il termine di proiezione occupa un posto centrale, molte realt\u00e0 che noi crediamo esistano realmente come fatti concreti, ad una pi\u00f9 attenta indagine si rivelano essere semplicemente e nulla pi\u00f9 che proiezioni del pensiero fuori di noi, quindi solo realt\u00e0 interiori.\nIl pensiero inconscio.\nDi questi altri processi di pensiero che si svolgono al di sotto della soglia di attenzione della coscienza la psicoanalisi si \u00e8 occupata eminentemente del sogno e anzi questa disciplina nasce proprio occupandosi del pensiero onirico anche se a fini esclusivamente psicoterapeutici, evidenziando come esso sia anch'esso una modalit\u00e0 di pensare come altre modalit\u00e0, ma che diversamente dal pensare razionale tuttavia non sottost\u00e0 alle regole proprie al pensiero controllato dalla ragione ma ha regole sue proprie ch'essa si \u00e8 sforzata di mettere in luce e di descrivere nei suoi meccanismi o dinamiche: da qui la tesi di Sigmund Freud sull'autonomia del pensiero inconscio dal pensiero cosciente che ha fatto di lui una sorta di Copernico nel campo della psicologia in quanto in analogia con la rivoluzione copernicana in astronomia ha decentralizzato, relativizzandolo nella sua importanza centrale che aveva precedentemente e che ha tuttora nei fatti e nella realt\u00e0 psicologica della cosiddetta normalit\u00e0, il posto che occupa l'Io nel sistema cognitivo.\nIl soggetto del pensiero in psicoanalisi.\nProprio in questo senso decentralizzatore, l'artefice del progetto di un \"ritorno a Freud\" lo psicoanalista francese Jacques Lacan nel voler ribadire la sua ortodossia rispetto al fondatore della psicoanalisi e marcare la sua differenza dai veri eretici e rinnegati della stessa (come si pu\u00f2 notare almeno per Lacan, l'ortodossia psicoanalitica non era soltanto una questione di ammettere o meno il \"dogma freudiano\" della natura sessuale della libido) in polemica con i punti di vista che si rifacevano in qualche modo al \"Cogito ergo sum\" cartesiano soleva dire \"Penso dunque \"egli\" \u00e8\". O anche nel suo tipico linguaggio che lo contraddistingueva \"\u00c7a parle\" \"qualcuno parla\" ribadendo con ci\u00f2 come \u00e8 il Logos che possiede l'uomo e non viceversa come invece e narcisisticamente si \u00e8 portati naturalmente a credere. Ed infatti la sua polemica era rivolta principalmente ad altri freudiani dell'allora scuola psicoanalitica di successo denominata \"psicologia dell'Io\" che mieteva trionfi soprattutto nei paesi anglofoni. Freud del resto non aveva fatto altro che dimostrare con i suoi lavori come l'Io non fosse padrone in casa propria.\nDa qui anche la denuncia che traversa tutta la storia della psicoanalisi in alcuni suoi esponenti contro lo stravolgimento della psicoanalisi in una semplice psicoterapia tesa ad addomesticare il pensiero con meri fini adattativi.\nDa questa posizione di base deriva anche la critica di Freud a tutte quelle altre psicologie ch'egli definiva in ultima analisi psicologie della coscienza come il comportamentismo e tutte quelle psicologie da esso derivate come sue varianti. Questa critica poggiava sul fatto ch'esse non prendono in debita considerazione proprio il fattore inconscio messo in luce con tutte le sue implicazioni proprio dalla psicoanalisi.\nUna simile critica la psicoanalisi estende anche a gran parte della tradizione filosofica precedente che ugualmente non conosceva l'inconscio. Da questo punto di vista la scoperta e la messa in giusto valore del fattore inconscio da parte della psicoanalisi fa s\u00ec che questa disciplina originatasi dalla medicina ma intesa anche come una corrente principale della filosofia contemporanea costituisce un punto di rottura rispetto alla tradizione precedente della storia del pensiero filosofico.\nRiflessi sulla filosofia contemporanea.\nQuesta tesi della psicoanalisi sull\"'autonomia\" dell'inconscio ha influito sulle elaborazioni seguenti in vari altri campi come per esempio la filosofia contemporanea dove la critica dell'Ego quale istanza del pensiero aveva precedentemente subito una serie di analisi critiche gi\u00e0 a partire dal filosofo empirista David Hume, passando idealmente il testimone di questa critica dell'Io a Friedrich Nietzsche fino ad arrivare ai nostri giorni dove il filosofo proveniente dalla fenomenologia e dall'esistenzialismo, Martin Heidegger, in una posizione antiumanista anche in polemica con l'altro esistenzialismo di Jean-Paul Sartre che si definiva umanista, giunge a negare che il soggetto del pensiero sia l'uomo, bens\u00ec l'Essere stesso, e che l'uomo sia solo un tramite. Secondo Heidegger, infatti, allievo di Edmund Husserl, il discorso che l'uomo ha fatto, o accettando la sua stessa tesi \u00abcrede di avere fatto lui\u00bb, in verit\u00e0 altro non \u00e8 che il discorso dell'Essere, che tramite l'uomo ha detto di s\u00e9.\nProspettive antropologiche.\nSecondo Lev Semyonovi\u010d Vygotskij il pensiero \u00e8 socialmente determinato dalla cultura d'appartenenza.\nEgli suddivide il pensiero in due tipologie:\nVygotskij defin\u00ec 2 stili cognitivi diversi:\nQuesti due stili non sono antinomici ma si trovano in un \"continuum\" e possono dipendere dalle necessit\u00e0 di un individuo.\nPensiero e comportamento.\nIl comportamento o l'azione sono succedanei al pensiero in quanto \"les jeux sont faits\" gi\u00e0 al livello del pensiero. Il comportamento non \u00e8 altro che l'estrinsecazione di una visione del mondo al livello del pensiero. Da questo punto di vista la vera azione si opera gi\u00e0 al livello del pensiero ed il comportamento \u00e8 solo un fenomeno secondario o derivato. Sempre da questo punto di vista si capisce anche meglio la svolta operata in psicoanalisi da Sigmund Freud allorch\u00e9 partendo con intenti esclusivamente psicoterapeutici, essendo un medico neurologo, dopo anni di esperienza delle dinamiche consce e inconsce dei processi di pensiero giunse ad affermare, implicitamente anche in polemica con altri indirizzi psicologici tra i quali anche il comportamentismo e i suoi derivati, che \u00abs\u00ec il paziente grazie al metodo psicoanalitico guarisce anche ma che questo suo guarire era solo un fenomeno secondario rispetto al pi\u00f9 importante cambiamento rappresentato da una maggior consapevolezza dei propri processi di pensiero che prima lo condizionavano a sua insaputa (inconsciamente) e a cui invece la disciplina psicoanalitica avrebbe dovuto eminentemente mirare per avere successo e raggiungere i suoi veri obiettivi\u00bb.\nIl pensiero secondo le neuroscienze.\nNelle neuroscienze, cio\u00e8 dal punto di vista fisico-biologico, il pensiero \u00e8 considerato un'attivit\u00e0 di elaborazione delle informazioni a partire dalle percezioni sensoriali, e quindi dell'esperienza vissuta dal soggetto da parte della mente stessa intesa come attivit\u00e0 del cervello. Tale approccio, di stampo tipicamente empirista-materialista-meccanicista, \u00e8 utilizzato anche in psichiatria per la risoluzione dei problemi legati al disturbo mentale. L'elaborazione del pensiero, e gli eventuali disturbi che ne nascerebbero, sarebbe in qualche modo collegata all'attivit\u00e0 neurologica, ovvero si esplicherebbe tramite uno scambio di informazioni tra neuroni e reti neuronali attraverso collegamenti sinaptici e i ben noti neurotrasmettitori che fungono da messaggeri tra neuroni e rispettivi recettori.\nTale attivit\u00e0, riscontrabile attraverso la misurazione dei campi elettrici e magnetici con un comune elettroencefalogramma, unita alla capacit\u00e0 di memorizzazione, determinerebbe in qualche modo la coscienza, la capacit\u00e0 di apprendimento del soggetto a breve, medio e lungo termine, in conseguenza dell'esperienza, di stimoli ambientali e/o interni, e del ragionamento sotto forma di analisi logica e critica degli eventi. In quanto processo di elaborazione delle informazioni implicato nella capacit\u00e0 di apprendimento dell'individuo, a questo livello logico-funzionale il pensiero diventa allora oggetto di studio della psicologia."}
{"id": "94922", "revid": "246700", "url": "https://it.wikipedia.org/wiki?curid=94922", "title": "Athlon 64", "text": "L'Athlon 64 (nomi in codice \"ClawHammer\", \"Newcastle\", \"Winchester\", \"Venice\", \"San Diego\", \"Orleans\" e \"Lima\"), prodotto da AMD, \u00e8 stato il primo processore desktop con supporto 64 bit della famiglia x86 (altri processori a 64 bit sono apparsi sul mercato in precedenza, da parte di Sun, Digital, Mips, IBM, anche se per lo pi\u00f9 riservati al mercato workstation) ed \u00e8 stato presentato al pubblico il 18 maggio 2003.\n\u00c8 stato il primo processore della serie K8 per computer desktop e portatili.\nCaratteristiche.\nQuesto processore appartiene ad una famiglia di cui sono stati prodotti tre varianti: l'Athlon 64, l'Athlon 64 X2 (nomi in codice \"Manchester\", \"Toledo\" e \"Windsor\") e l'Athlon 64 FX. Tutte e tre le varianti, grazie alla tecnologia AMD64, implementano il supporto 64, 32 e 16 bit.\nImportante nuova implementazione dell'Athlon 64 \u00e8 il controller della memoria (chiamato generalmente col suo nome inglese, \"memory controller\") integrato. Questo componente, di solito presente nel Northbridge, serve a mettere in comunicazione la CPU con la memoria. L'implementazione nel die del processore di questo componente fa s\u00ec che i segnali non debbano pi\u00f9 percorrere l'FSB per arrivare al Northbridge e poi da l\u00ec andare alle memorie e viceversa, ma fa in modo che vi sia un dialogo diretto con la memoria. Inoltre, in questo modo, il memory controller funziona alla stessa frequenza (\"clock\") del processore guadagnando cos\u00ec in termini di prestazioni. Questa implementazione, in sostanza, abbassa di molto la latenza (tempo di risposta) delle memorie guadagnando molto in termini di prestazioni.\nUn'altra importante tecnologia implementata nell'Athlon 64 \u00e8 quella denominata \"Cool'n'Quiet\", derivata dal precedente PowerNow! per CPU mobile e simile allo SpeedStep delle CPU mobile di Intel. Grazie a questa quando il processore non usa la sua massima potenza perch\u00e9 sta eseguendo solo pochi programmi in secondo piano, la frequenza e la tensione di alimentazione del processore stesso vengono abbassati. Questo fa s\u00ec che si riduca la quantit\u00e0 di corrente utilizzata ed il calore prodotto, passando da un TDP (\"Thermal dissipation envelope\") dichiarato da AMD di 89 watt ad uno di appena 32 o 22 Watt (diminuendo la frequenza rispettivamente di 800 e 1000\u00a0MHz).\nDi nuova introduzione sono i core Orleans e Lima, entrambi su socket AM2, nei quali sono state apportati miglioramenti riguardo al controller della RAM (adesso di tipo DDR2), e un miglior modulo di risparmio energetico.\nLe CPU Athlon 64 sono state prodotte con processo produttivo a 130 e 90 nanometri.\nVersioni.\nTutti i processori montati su Socket 754 hanno il controller della memoria che supporta le DDR singolo canale (non in dual-channel)."}
{"id": "94926", "revid": "1573940", "url": "https://it.wikipedia.org/wiki?curid=94926", "title": "Axis axis", "text": "Il cervo pomellato (Axis axis ), noto anche come chital, \u00e8 una specie di cervo piuttosto comune che abita nelle aree boschive di Sri Lanka, Nepal, Bangladesh, Bhutan, India e, con un piccolo numero di esemplari, Pakistan. In India \u00e8 noto con molti altri nomi, tra i quali ricordiamo: \"Chital horin\" in bengalese, \"Thith Muwa\" in singalese, \"Jinke\" in kannada, \"Pulli Maan\" in tamil e malayalam, \"Duppi\" in telugu, \"Phutuki Horin\" in assamese, \"Haran\" o \"Harin\" in marathi e \"Hiran\" in hindi e urdu (gli ultimi due nomi derivano da \"Harini\", parola sanscrita che significa \u00abcervo\u00bb). \u00c8 la specie di cervo pi\u00f9 comune nelle foreste indiane. Il nome \"chital\" deriva dalla parola bengalese \"Chitral\" (\u099a\u09bf\u09a4\u09cd\u09b0\u09b2) o \"Chitra\" (\u099a\u09bf\u09a4\u09cd\u09b0\u09be), che vuol dire \u00abmacchiato\u00bb.\nDescrizione.\nIl mantello del cervo pomellato, dal colore di fondo fulvo-rosato, \u00e8 ricoperto di macchie bianche; anche la regione ventrale \u00e8 bianca. I palchi, che cadono ogni anno, sono a forma di lira, presentano solitamente tre punte e possono raggiungere i 75\u00a0cm di lunghezza. Rispetto al cervo porcino, il suo parente pi\u00f9 stretto, il cervo pomellato ha una costituzione pi\u00f9 adatta alla corsa. Presenta anche tratti morfologici pi\u00f9 evoluti, come pedicelli dei palchi relativamente pi\u00f9 corti e bolle uditive pi\u00f9 piccole, nonch\u00e9 narici pi\u00f9 grandi. Misura circa 90\u00a0cm di altezza al garrese e pesa circa 85\u00a0kg; i maschi sono pi\u00f9 grandi delle femmine. Vive intorno agli 8-14 anni.\nIl cervo pomellato possiede ghiandole preorbitali ben sviluppate, fornite di peli rigidi simili a piccoli ramoscelli. \u00c8 inoltre dotato di ghiandole metatarsali e podali sulle zampe posteriori. Nei maschi le ghiandole preorbitali sono pi\u00f9 grandi che nelle femmine e si aprono molto spesso in risposta a certi stimoli.\nDistribuzione e habitat.\nIl cervo pomellato \u00e8 diffuso in India (tra gli 8 e i 30\u00b0 N), Nepal, Bhutan, Bangladesh e Sri Lanka. Si spinge a ovest fino alle regioni orientali del Rajasthan e al Gujarat. A nord, si incontra fino alla regione del \"terai\", ai piedi dell'Himalaya, alle regioni meridionali di Uttar Pradesh, Uttarakhand e Nepal, a quelle settentrionali del Bengala Occidentale, al Sikkim, all'Assam occidentale e alle vallate boscose del Bhutan al di sotto dei 1100 m di quota. Il limite orientale della sua diffusione va dall'Assam occidentale fino alla regione dei Sunderbans, in Bengala Occidentale (India) e Bangladesh. Limite meridionale dell'areale \u00e8 lo Sri Lanka. Il cervo pomellato popola quasi tutte le zone boscose della penisola indiana, ma in alcune aree, come le regioni centrali, nord-orientali e sud-orientali del Bangladesh, si \u00e8 estinto.\nBiologia.\nEcologia.\nIl cervo pomellato \u00e8 diffuso in gran numero nelle fitte foreste decidue o sempreverdi e nelle praterie aperte. Il numero pi\u00f9 elevato di capi si riscontra nelle foreste dell'India, dove questa specie prospera nutrendosi di erbe alte e arbusti. Questo cervo \u00e8 presente anche nel Santuario Naturale di Phibsoo, in Bhutan, che ospita l'ultima foresta di sal (\"Shorea robusta\") rimasta nel Paese. Non si incontra mai nelle foreste poste ad altitudini pi\u00f9 elevate, dove viene generalmente rimpiazzato da altre specie di cervi, come il sambar. Predilige le foreste con un'ampia copertura arborea, poich\u00e9 ama molto stare all'ombra, non tollerando la luce diretta del sole.\nIl cervo pomellato \u00e8 un animale prevalentemente pascolatore, e si nutre dei teneri germogli delle piante erbacee. Tuttavia, \u00e8 anche un brucatore che consuma foglie e frutti, specialmente quelli lasciati cadere dalle scimmie. I maschi, pi\u00f9 delle femmine, si rizzano spesso sulle zampe posteriori per mangiare direttamente dai rami degli alberi. Per integrare la dieta con sali minerali, il cervo pomellato mangia anche i propri palchi caduti. Questo cervo preferisce vivere in prossimit\u00e0 dell'acqua e durante la stagione torrida si reca all'abbeverata tutte le sere e le mattine. Tra i suoi predatori ricordiamo tigri, leoni asiatici (presenti solamente nella Foresta di Gir), leopardi, cuon, lupi e coccodrilli palustri. Le volpi rosse, gli sciacalli dorati e le iene striate talvolta catturano i piccoli. Femmine e piccoli cadono molto pi\u00f9 spesso vittima dei predatori dei maschi adulti; rispetto a tigri e leopardi, invece, i cuon hanno maggiori probabilit\u00e0 di catturare proprio questi ultimi. Per sfuggire ai predatori, il cervo pomellato pu\u00f2 correre fino a velocit\u00e0 di 65\u00a0km/h.\n\u00c8 stata osservata un'interessante relazione tra branchi di cervi pomellati e gruppi di entelli delle pianure settentrionali (\"Semnopithecus entellus\"), una specie di scimmia colobina molto diffusa nell'Asia meridionale. Apparentemente, i cervi ottengono beneficio dalla buona vista degli entelli e dalla loro abilit\u00e0 di scrutare i dintorni dalla cima degli alberi per poi dare l'allarme quando si avvicina un predatore. Per gli entelli, invece, \u00e8 di grande aiuto l'olfatto ben sviluppato dei cervi, grazie al quale gli ungulati riescono a percepire la presenza di un predatore quando questo \u00e8 ancora lontano; proprio per questo motivo \u00e8 facile vedere gli entelli nutrirsi al suolo in compagnia dei cervi pomellati. Inoltre, il cervo pomellato trae beneficio anche dai frutti sfuggiti di mano agli entelli quando questi mangiano su alberi come \"Terminalia ballerica\" e \"Phyllanthus emblica\". I richiami di allarme di entrambe le specie possono indicare anche ad altri animali presenti nelle vicinanze l'avvicinarsi di un predatore come la tigre.\nComportamento sociale e riproduzione.\nIl cervo pomellato vive generalmente in branchi composti da dieci-cinquanta esemplari di ambo i sessi. I grandi maschi dominanti, con palchi non ricoperti di velluto, rimangono al centro del gruppo e sono circondati dalle femmine e dai loro piccoli. I maschi pi\u00f9 piccoli, con palchi ricoperti di velluto, occupano i confini del gruppo. I maschi prestano particolare attenzione ai maschi di eguali dimensioni che entrano a far parte del gruppo, seguendoli, pascolando in loro compagnia e mettendosi in mostra di fronte a loro. Le dispute sono pi\u00f9 frequenti tra i maschi giovani, mentre i grossi maschi pi\u00f9 vecchi preferiscono marcare il territorio rilasciando secrezioni odorose, calpestando il terreno con gli zoccoli o strofinando i palchi su arbusti e alberelli. I grossi maschi con palchi rigidi vengono pi\u00f9 spesso tenuti a distanza. Talvolta i maschi si rizzano sulle zampe posteriori per marcare i rami degli alberi soprastanti.\nAnche a causa del clima tropicale, nel cervo pomellato non \u00e8 presente una vera e propria stagione degli amori e le nascite possono avvenire in ogni periodo dell'anno. Per questa ragione, i maschi non presentano un ciclo di sviluppo dei palchi sincrono e alcune femmine sono fertili in ogni periodo dell'anno. I maschi muniti di palchi rigidi sono dominanti nei confronti di quelli con palchi ricoperti di velluto o privi di palchi, indipendentemente dalle dimensioni e da altri fattori. Durante la stagione degli amori, generalmente, i maschi bramiscono. Le femmine presentano cicli estrali della durata di tre settimane. Nel cervo pomellato il corteggiamento si basa sul prendersi cura del partner. Un maschio in amore segue e protegge una femmina in estro. Durante questo periodo esso non mangia mai. Prima della copula, i membri della coppia si inseguono e si leccano l'un l'altro. La femmina partorisce un unico piccolo, pi\u00f9 raramente due. I cerbiatti pi\u00f9 piccoli poppano pi\u00f9 a lungo di quelli un po' pi\u00f9 grandi, che succhiano per soli 55 secondi. Femmine e piccoli sono legati da un vincolo non particolarmente stretto ed \u00e8 frequente vederli separati. Tuttavia, per il fatto che i cervi pomellati tendono a rimanere vicini tra di loro, non \u00e8 difficile per una femmina ritrovare il proprio piccolo. Talvolta i piccoli si riuniscono in una sorta di \"nursery\".\nMentre pascolano in compagnia, i cervi pomellati sono generalmente silenziosi. Mentre si spostano, comunque, emettono gridolini rumorosi. Mentre pascolano, i vari componenti di un gruppo eseguono una specie di \u00abpostura di cortesia\u00bb quando si avvicinano ai conspecifici. Il bramito del cervo pomellato \u00e8 piuttosto rozzo se paragonato a quello del cervo nobile o del wapiti. I suoi richiami sono costituiti da una serie di muggiti e ringhi, i quali possono essere una semplice versione pi\u00f9 debole dei muggiti. I bramiti si odono solamente durante la stagione degli amori. I maschi che seguono le femmine in estro emettono forti grugniti indirizzati ai maschi pi\u00f9 piccoli che incontrano. Altri brontolii vengono emessi anche durante le dimostrazioni di aggressivit\u00e0 o mentre questi cervi riposano. Quando \u00e8 allarmato, il cervo pomellato lancia una sorta di latrato. Questo richiamo \u00e8 particolarmente frequente tra le femmine e i piccoli e viene emesso pi\u00f9 volte. I piccoli separati dalle loro madri gridano. Quando si trovano in pericolo, questi cervi corrono in gruppo. Sono in grado di effettuare brevi sprint a elevate velocit\u00e0, ma si stancano presto e corrono a rifugiarsi nel fitto della foresta.\nConservazione.\nIl cervo pomellato viene classificato dalla IUCN tra le specie a basso rischio, \u00abpoich\u00e9 occupa un vasto areale con popolazioni molto numerose\u00bb. Attualmente, questa specie non corre alcun rischio e molte delle sue popolazioni vivono in numerose aree protette. Tuttavia, in parecchie zone, alcune popolazioni sono minacciate dalla caccia e dalla competizione con il bestiame domestico. La caccia, effettuata a scopo alimentare, ha gi\u00e0 causato il declino di alcune popolazione ed estinzioni locali. Il cervo pomellato \u00e8 specie protetta in India dal 1972 e in Bangladesh dal 1974. I due motivi principali che hanno consentito a questa specie di prosperare sono il suo stato legale di specie protetta e l'ottima gestione delle aree protette in cui vive.\nIl cervo pomellato \u00e8 stato introdotto nel Queensland (Australia), in Cile, in Argentina, in Uruguay, negli Stati Uniti (nella Riserva Costiera Nazionale di Point Reyes, presso San Francisco, California, in Texas, in Florida e nelle Hawaii) e su Brioni Maggiore, una delle Isole Brioni, al largo delle coste dell'Istria (Croazia)."}
{"id": "94927", "revid": "729019", "url": "https://it.wikipedia.org/wiki?curid=94927", "title": "Expander", "text": "Inteso come strumento musicale, genericamente per expander si intende un modulo di espansione timbrico che, pilotato via MIDI, consente di generare suoni. Esistono expander che rispettano lo standard General MIDI o General Midi 2, come esistono expander dedicati solo a particolari tipi di sonorit\u00e0 (pianoforti, batterie, suoni orchestrali, sintetizzatori, etc.).\nGli expander in genere non sono dotati di una tastiera per poterli controllare, ma sono pilotabili solo via MIDI da un altro strumento, in quanto si presuppone che l'utente ne sia gi\u00e0 in possesso. Il nome Expander sta proprio a significare \"modulo di espansione di un setup gi\u00e0 esistente\". Ci\u00f2 non toglie che anche una normale tastiera arranger pilotata via MIDI da un altro strumento possa essere considerata in un certo senso un expander.\nInteso come processore di segnale, l'expander ha la funzione inversa del compressore. \u00c8 utilizzato per espandere il range dinamico di un segnale.\nSperimentazioni.\n\u00c8 di recente sviluppo il fenomeno del circuit bending: si tratta di una tecnica di expanding che prevede uno snaturamento dell'intonazione del suono riprodotto, in quanto l'expander utilizzato \u00e8 un circuito integrato, solitamente costruito dal musicista stesso, che prevede la riproduzione di suoni (sample preesistenti sulla scheda integrata utilizzata) tipici di videogiochi, giochi educativi come il \"Clementino\" della Clementoni o anche pupazzi parlanti come il celebre \"Furby\" (diventato ormai di culto nella sua versione \"Bent\", \u00e8 stato utilizzato da moltissimi musicisti elettronici molto pi\u00f9 per la sua fama che per la sua versatilit\u00e0 di campioni).\n\u00c8 complesso il procedimento che porta all'utilizzo di Circuiti Bent in quanto sono utilizzati sia come fonte sonora principale (ponendoli in ingresso ad un campionatore), sia come modulatori di segnali in uscita (alcuni dei pi\u00f9 aperti e sperimentatori chitarristi li utilizza nei concerti come pedaliere per chitarra elettrica)."}
{"id": "94928", "revid": "47767", "url": "https://it.wikipedia.org/wiki?curid=94928", "title": "Menna (nome)", "text": ""}
{"id": "94930", "revid": "1610933", "url": "https://it.wikipedia.org/wiki?curid=94930", "title": "Cervo pomellato", "text": ""}
{"id": "94932", "revid": "4", "url": "https://it.wikipedia.org/wiki?curid=94932", "title": "Teodoro Mammucari", "text": ""}
{"id": "94934", "revid": "123821043", "url": "https://it.wikipedia.org/wiki?curid=94934", "title": "Reazione a catena (disambigua)", "text": ""}
{"id": "94937", "revid": "287204", "url": "https://it.wikipedia.org/wiki?curid=94937", "title": "Signori di Milano", "text": ""}
{"id": "94938", "revid": "1573940", "url": "https://it.wikipedia.org/wiki?curid=94938", "title": "Elanoides forficatus", "text": "Il nibbio codadirondine (Elanoides forficatus ), unica specie del genere Elanoides , \u00e8 un rapace della famiglia degli Accipitridi.\nTassonomia.\nAttualmente vengono riconosciute 2 sottospecie di nibbio codadirondine:\nLinneo, primo descrittore della specie, battezz\u00f2 questo rapace con il nome \"Falco forficatus\". Pur essendo stato classificato per lungo tempo tra gli Elanini, le moderne analisi molecolari hanno dimostrato la sua parentela con i pecchiaioli e le specie a loro imparentate, e per tale motivo viene attualmente classificato nella sottofamiglia dei Pernini.\nDescrizione.\nIl nibbio codadirondine misura 50\u201368\u00a0cm di lunghezza e ha un'apertura alare di 112\u2013136\u00a0cm. Maschio e femmina sono simili. Il peso si aggira sui 310-600 g. Il corpo \u00e8 caratterizzato da una colorazione contrastante nero intenso e bianca. Remiganti, coda, zampe e becco sono completamente neri. Un'altra caratteristica che lo contraddistingue \u00e8 la coda allungata e forcuta, di 27,5\u201337\u00a0cm, a cui la specie deve l'appellativo di \u00abcoda di rondine\u00bb. Anche le ali sono relativamente lunghe, in quanto ciascuna misura 39\u201345\u00a0cm di lunghezza. Il tarso, piuttosto breve per un uccello di tali dimensioni, misura 3,3\u00a0cm di lunghezza.\nI giovani hanno un piumaggio dai colori pi\u00f9 scialbi di quello degli adulti, e non hanno una coda cos\u00ec profondamente forcuta.\nDistribuzione e habitat.\nIl nibbio codadirondine \u00e8 una specie migratrice. Gli esemplari appartenenti alla sottospecie nominale nidificano negli Stati Uniti sud-orientali (dal Texas orientale alla Carolina del Sud e alla Florida, ma in passato il loro areale si estendeva molto pi\u00f9 a nord, fino a Oklahoma, Kansas, Minnesota e Ohio) e svernano in Sudamerica, prevalentemente in Brasile, ma alcuni esemplari si dirigono ancora pi\u00f9 a sud, in Argentina. Le popolazioni di \"E. f. yetapa\" occupano un vastissimo areale che dal Messico meridionale (penisola dello Yucat\u00e1n esclusa) si estende attraverso le regioni umide del Centro e Sudamerica, fino a Bolivia, Per\u00f9, Paraguay, Uruguay e Argentina nord-orientale, nonch\u00e9 sull'isola di Trinidad; gli uccelli che nidificano a nord di Panama migrano per svernare pi\u00f9 a sud, nel Brasile meridionale e in Argentina, e anche le popolazioni pi\u00f9 meridionali migrano un po' pi\u00f9 a nord una volta terminata la stagione della nidificazione.\nBiologia.\nI nibbi codadirondine vivono per lo pi\u00f9 in aree boschive, con aree umide forestate situate non troppo lontano dai siti di nidificazione. I nidi vengono costruiti sugli alberi, generalmente in prossimit\u00e0 dell'acqua. Sia il maschio che la femmina partecipano alla costruzione del nido.\nTalvolta questa specie emette un acuto cinguettio, ma generalmente \u00e8 un uccello piuttosto silenzioso.\nAlimentazione.\nIl nibbio codadirondine si nutre di piccoli rettili, come serpenti e lucertole. Tuttavia mangia anche piccoli anfibi quali rane, grossi insetti, come cavallette e grilli, piccoli uccelli e loro uova, e piccoli mammiferi. In America Centrale \u00e8 stato visto consumare frutta con regolarit\u00e0. Beve nuotando a pelo d'acqua e raccogliendo il liquido con il becco.\nRiproduzione.\nL'accoppiamento ha luogo da marzo a maggio, e la femmina depone 2-4 uova. L'incubazione dura 28 giorni, e i piccoli impiegano 36-42 giorni per involarsi.\nConservazione.\nIl nibbio codadirondine non compare tra le specie considerate in pericolo o minacciate dal governo federale degli Stati Uniti, tuttavia viene classificato come specie in pericolo nella Carolina del Sud, come specie minacciata nel Texas e come specie rara nella Georgia. Il declino di questa specie negli USA \u00e8 da attribuirsi prevalentemente alla distruzione degli habitat in cui risiede. Una delle sue roccaforti principali su territorio statunitense \u00e8 il Lower Suwannee National Wildlife Refuge in Florida."}
{"id": "94939", "revid": "1441339", "url": "https://it.wikipedia.org/wiki?curid=94939", "title": "Oliver Kahn", "text": "Nel novero dei migliori portieri di sempre, \u00e8 uno dei giocatori tedeschi pi\u00f9 vincenti nella storia del calcio, con otto campionati tedeschi, sei coppe di Germania, una Coppa UEFA, una Coppa dei Campioni e una Coppa Intercontinentale. Le sue prestazioni gli sono valse quattro premi come \"Portiere dell'anno UEFA\" (consecutivi), tre come \"miglior portiere dell'anno IFFHS\" e due come \"Calciatore tedesco dell'anno\".\nDal 1994 al 2006 ha fatto parte della nazionale tedesca, totalizzando 86 presenze e diventando vicecampione del mondo nel 2002.\nBiografia.\nKahn \u00e8 nato a Karlsruhe. \u00c8 originario della Lettonia; i suoi nonni provengono proprio dallo Stato baltico e suo padre \u00e8 nato in Lettonia, per poi trasferirsi in Germania dopo la Seconda guerra mondiale. Suo fratello maggiore, Axel, era centrocampista del Karlsruhe.\nCaratteristiche tecniche.\nPortiere freddo, agile, reattivo dal grande carisma, \u00e8 stato soprannominato \"Der Titan\" (\"Il Titano\") e \"King Kahn\" (\"Re Kahn\"). Dotato di un carattere duro e fortissimo ed una personalita battagliera un'efficace direzione della retroguardia e lo portava, talvolta, a rimproverare duramente i propri difensori in caso di errore.\nCarriera.\nClub.\nKarlsruher SC.\nAlla giovane et\u00e0 di sei anni, Kahn entra a fare parte del Karlsruhe, squadra della sua citt\u00e0 natale, dove suo padre Rolf aveva giocato dal 1962 al 1965. Prima di diventare portiere, incomincia inizialmente come difensore. Nella stagione 1987-88, entra a far parte della prima squadra del club tedesco, inizialmente come riserva del portiere titolare\nAlexander Famulla. Il 27 novembre 1987, Kahn esord\u00ec nella prima squadra, nella partita contro il K\u00f6ln, terminata 4-0 a favore del Karlsruhe. Nonostante la prima presenza nel campionato professionistico, rimase riserva del portiere titolare, fino al 1990, anno in cui l'allenatore Winfried Sch\u00e4fer decide di promuoverlo a portiere titolare.\nNel corso degli anni, Kahn si conquista stabilmente il posto da titolare. Considerato un motivatore della squadra e un giocatore chiave, grazie alle sue doti da portiere la squadra arriv\u00f2 fino alla semifinale della Coppa UEFA 1993-1994. In quell'edizione, la squadra riusc\u00ec a fare ottimi risultati, ad esempio la vittoria per 7-0 ai sedicesimi di finale contro gli spagnoli del Valencia (la partita fu denominata dai media tedeschi \"Miracolo al Wildparkstadion\").\nBayern Monaco.\nAcquistato dal Bayern Monaco come sostituto di Raimond Aumann per 4,6 milioni di marchi, presto divenne titolare e nel 1994 si infortun\u00f2 al legamento crociato, restando fuori dai campi per sei mesi; nonostante questo grave infortunio, due mesi dopo il suo ritorno in campo gioc\u00f2 la sua prima partita per la nazionale tedesca.\nI due anni successivi al suo acquisto sono importanti per quanto riguardano i trofei e le vittorie: infatti nella finale di coppa UEFA del 1996, il Bayern sconfigge il Bordeaux, aggiudicandosi cos\u00ec la sua prima coppa nella sua carriera; nella stagione successiva vince il suo primo titolo tedesco e la Coppa di Lega tedesca, oltre al premio personale come miglior portiere tedesco dell'anno per la seconda volta nella sua carriera.\nNel 1999, il Bayern Monaco arriva in finale nella UEFA Champions League, perdendo in finale contro gli inglesi del al Camp Nou. Una sconfitta sfortunata per i bavaresi, considerando che vanno in vantaggio dopo sei minuti con Mario Basler, ma due goal nei minuti di recupero del secondo tempo di Teddy Sheringham e di Ole Gunnar Solskj\u00e6r ribaltano il risultato e danno la vittoria agli inglesi. Kahn si consoler\u00e0 con la vittoria del premio come miglior portiere del mondo.\nDue anni dopo il Bayern si ritrova in finale, questa volta contro gli spagnoli del Valencia; dopo i minuti regolamentari, terminati 1-1, nei calci di rigore Kahn gioc\u00f2 un ruolo importantissimo, parando tre rigori su sette e permettendo cos\u00ec alla squadra tedesca di vincere la sua quarta Coppa dei Campioni / Champions League. Lo stesso anno, il Bayern vince la sua prima Coppa Intercontinentale battendo gli argentini del Boca Juniors.\nGli infortuni, i problemi personali e la mancanza di motivazioni sono responsabili di un rapido declino nella stagione 2002-2003. Tutto questo raggiunge il culmine nella stagione 2003-04, dopo il goal di Roberto Carlos agli ottavi di finale in UEFA Champions League contro il Real Madrid, che elimina i tedeschi dal torneo.. La stampa tedesca ed estera critica duramente il portiere.\nNel 2006, prima di una partita contro l' a Monaco, Michael Rensing colp\u00ec per sbaglio con un pallone Kahn, centrandolo negli occhi. Questo caus\u00f2 al veterano portiere diversi problemi, tra cui l'annebbiamento della vista e la discolorazione, fattori che lo tennero fuori per quella partita. Con Rensing in porta, il Bayern vinse 2-0.\nIl 17 maggio 2008, all'et\u00e0 di 38 anni, ha giocato la sua 535\u00ba partita in Bundesliga, diventando il portiere con il maggior numero di presenze nel campionato maggiore tedesco. La sua ultima apparizione in Europa \u00e8 stato il 1\u00ba maggio 2008, nella partita contro lo Zenit San Pietroburgo nella semifinale di coppa UEFA; i tedeschi persero 4-0. La sua ultima partita in Bundesliga \u00e8 stata il 17 maggio, nella partita contro l', vinta dai bavaresi per 4-1.\nDopo venti anni di carriera, di cui 14 con il Bayern, il 2 settembre 2008 si \u00e8 congedato dal calcio giocato disputando una partita amichevole contro la nazionale tedesca presso l'Allianz Arena di Monaco, terminata 1-1. Per l'occasione ha indossato una maglia particolare: su di essa, c'erano i nomi e i cognomi di suoi fan (il numero massimo consentito era di 5.500 nominativi) che hanno pagato, per questo, 149\u20ac. L'incasso \u00e8 stato devoluto in beneficenza all'associazione \"Ein Herz f\u00fcr Kinder\".\nNazionale.\nLa prima convocazione di Kahn in nazionale risale al Campionato mondiale di calcio 1994, chiamato come terzo portiere; nonostante la chiamata, non totalizz\u00f2 nessuna presenza in quel mondiale. La sua prima presenza in campo \u00e8 nell'amichevole del 23 giugno 1995 contro la Nazionale di calcio della Svizzera, dove la squadra tedesca vinse per 2-1, due mesi dopo il ricovero per l'infortunio ai legamenti del crociato. Come secondo portiere, Kahn si laure\u00f2 campione d'Europa in occasione del Campionato europeo di calcio del 1996. Solo dopo il campionato mondiale di calcio del 1998, che coincise con il ritiro dal calcio del portiere titolare Andreas K\u00f6pke, Kahn divenne il numero uno della nazionale. Due anni dopo il Campionato europeo di calcio nel 2000, dove la nazionale tedesca si piazz\u00f2 all'ultimo posto del suo girone, Kahn ricevette la fascia da capitano, succedendo all'attaccante Oliver Bierhoff.\nNella partita di qualificazione ai Mondiali del 2002, la Germania fu battuta per 5-1 dall'Inghilterra. Questo risultato permise agli inglesi di scavalcare in classifica i tedeschi, passando quindi direttamente ai Mondiali e costringendo i giocatori della Germania a disputare i play-off, che passarono battendo l'Ucraina. Kahn, che mai aveva subito tante reti in nazionale, rimase il portiere titolare per i Mondiali del 2002. Nello stesso anno, Kahn vinse per la seconda volta nella sua carriera il premio come Portiere dell'anno IFFHS.\nNel campionato mondiale di calcio 2002 disputato in Giappone e Corea del Sud, la Germania avanz\u00f2 fino alla finale, ma perse contro il Brasile; nel corso del torneo, Kahn sub\u00ec soltanto 3 reti, di cui 2 solo nella finale, in cui gioc\u00f2 coi legamenti dell'anulare destro rotti. Kahn sub\u00ec il primo gol al 67\u00ba minuto di gioco, dopo aver respinto (senza bloccarlo) un tiro di Rivaldo, poi ribadito in rete da Ronaldo. Una volta terminata la partita, rimase da solo nella sua porta; nonostante ci\u00f2, non volle attribuire all'infortunio alla mano la colpa di quell'errore: \"\u00ab\u00c8 stato l'unico errore che ho commesso in sette partite, e Ronaldo, purtroppo per me, non ha avuto piet\u00e0. Ma l\u2019infortunio non ha nulla a che vedere con il gol\u00bb\".\nFu il primo portiere tedesco a non subire reti in 5 partite in un'edizione di un Mondiale. Kahn conserv\u00f2 i ranghi da titolare nel campionato europeo di calcio 2004 in Portogallo, ma la Germania venne eliminata ancora una volta nella fase a gironi. Dopo quell'europeo cedette la fascia di capitano della nazionale tedesca a Michael Ballack.\nIl nuovo commissario tecnico J\u00fcrgen Klinsmann, che sostitu\u00ec Rudi V\u00f6ller, scelse di alternare in porta Oliver Kahn e Jens Lehmann per stimolare la competizione tra i due estremi difensori. Il 7 aprile 2006, dopo 2 anni di sfida, Klinsmann annunci\u00f2 che Lehmann sarebbe stato il portiere titolare per il campionato mondiale di calcio 2006 in terra tedesca. Kahn scelse di fare da riserva per il torneo ed accett\u00f2 la decisione di Klinsmann. Prima dei tiri di rigore nel quarto di finale contro l'Argentina, Kahn abbracci\u00f2 e strinse la mano a Lehmann, dandogli anche parole d'incoraggiamento. Nella conferenza post-partita, Kahn ringrazi\u00f2 pubblicamente Lehmann per le sue 2 parate decisive.\nDopo l'eliminazione della Germania nella semifinale contro l'Italia, Kahn fu schierato titolare nella finale per il 3\u00ba posto contro il Portogallo, indossando la fascia di capitano per via dell'assenza di Ballack (bloccato da un infortunio). Autore di un'ottima prestazione, con cui contribu\u00ec alla vittoria per 3-1 della Germania, Kahn annunci\u00f2 il suo ritiro dalla nazionale tedesca al termine della gara. Nelle file dei teutonici conta 86 presenze, di cui 49 da capitano.\nDirigente.\nDal 1\u00ba gennaio 2020 sar\u00e0 membro del consiglio di amministrazione del Bayern e a partire dal 31 dicembre 2021, quando scadr\u00e0 il contratto di Karl-Heinz Rummenigge, sar\u00e0 presidente e CEO del club.\nIl 1\u00ba giugno 2021 viene annunciato che Rummenigge lascer\u00e0 il suo incarico a Kahn con un anticipo di sei mesi rispetto alla data concordata in precedenza.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "94940", "revid": "77358", "url": "https://it.wikipedia.org/wiki?curid=94940", "title": "Microscopia", "text": ""}
{"id": "94941", "revid": "2176804", "url": "https://it.wikipedia.org/wiki?curid=94941", "title": "Scheda video", "text": "In informatica ed elettronica una scheda video o scheda grafica \u00e8 un componente hardware del computer, sotto forma di scheda elettronica, che ha lo scopo di elaborazione del segnale video ovvero generare, a partire da un segnale elettrico in ingresso dal processore, un determinato segnale elettrico in uscita che possa essere poi inviato in input a video (display o monitor) per essere tradotto da quest'ultimo in immagine e mostrato all'utente.\nA seconda del tipo di computer questo dispositivo pu\u00f2 essere pi\u00f9 o meno potente: i primi modelli di scheda video potevano visualizzare solo testo, successivamente si sono diffuse anche schede in grado di mostrare output grafici (immagini non testuali, definibili a livello di pixel) e infine anche modelli tridimensionali \"texturizzati\" in movimento e in tempo reale. Questi ultimi tipi di scheda provvedono anche a elaborare e modificare l'immagine nella propria memoria interna, mentre le schede 2D possono mostrare immagini 3D solo con l'aiuto della CPU che deve eseguire da sola tutti i calcoli necessari.\nTipologia e architettura delle schede video.\nUna tipica scheda video contiene un integrato grafico (o pi\u00f9 di uno) che gestisce una certa quantit\u00e0 di RAM dedicata a memorizzare i dati grafici da visualizzare e che risiede fisicamente sulla scheda stessa. Le schede video costruite per i PC IBM e compatibili contengono anche una ROM con un driver molto semplice (chiamato firmware che \u00e8 aggiornabile nelle moderne schede video), usato dal BIOS per il bootstrap.\nIl funzionamento di una scheda grafica \u00e8, in linea di massima, molto semplice: ogni locazione di RAM grafica contiene il colore di un pixel dello schermo, o di un carattere se la scheda sta visualizzando solo testo; il chip grafico si limita a leggere in sequenza le locazioni necessarie (se sta lavorando in modo testo, ogni locazione viene elaborata da un generatore di caratteri) e a pilotare un convertitore digitale-analogico, detto RAMDAC, che genera il segnale video che sar\u00e0 visualizzato dal monitor. Dalla quantit\u00e0 di RAM grafica equipaggiata nella scheda e dalla velocit\u00e0 (frequenza) massima del suo RAMDAC dipendono la risoluzione massima raggiungibile e il numero di colori contemporaneamente visibili.\nTutte le schede video possono visualizzare anche grafica tridimensionale (al limite anche quelle con sola modalit\u00e0 testo, se si accetta una rappresentazione \"ASCII art\"), ma senza funzioni apposite di accelerazione. L'intero lavoro di calcolo deve essere svolto, pixel per pixel, dalla CPU principale del computer, che viene spesso completamente assorbita da questo compito: una scheda grafica non tridimensionale si limita in pratica a visualizzare una serie di immagini bidimensionali che le vengono inviate dal sistema.\nModo testo.\nTutte le schede video dispongono almeno del modo di funzionamento detto \"modalit\u00e0 testo\" o \"a caratteri\": in questa modalit\u00e0 lo schermo del computer \u00e8 organizzato come una griglia di caselle rettangolari in ciascuna delle quali viene scritto un carattere tipografico, di stile prefissato da un generatore di caratteri interno alla scheda (generalmente una sezione del chip video che si occupa di leggere la descrizione dei vari caratteri richiesti dalla ROM o da una parte della RAM video). Per esempio, nei PC IBM originali il modo testo era di 80 colonne per 25 righe. Una parte della RAM della scheda viene poi usata per memorizzare il codice (in genere in codice ASCII) di un carattere tipografico.\nIn questa modalit\u00e0, per far comparire sullo schermo la scritta \"scheda video\" \u00e8 sufficiente che il calcolatore scriva i dodici codici ASCII delle lettere componenti (115, 99, 104, 101, 100, 97, 32, 118, 105, 100, 101, 111) in dodici locazioni della memoria RAM della scheda video: sar\u00e0 poi il generatore di caratteri del chip grafico a tradurre i codici in serie di pixel e fare tutto il resto.\nQuesta modalit\u00e0 era predisposta e veniva limitatamente utilizzata anche per produrre grafica. Di solito molti dei caratteri disponibili non rappresentano simboli alfanumerici, ma semplici forme geometriche che si possono accostare per formare disegni, come avviene con la ASCII art. Molti sistemi storici inoltre danno la possibilit\u00e0 all'utente di ridefinire l'aspetto di ciascun carattere disponibile, modificandone i singoli pixel; in tal modo aumentano molto le possibilit\u00e0 di definizione dell'immagine, sebbene il numero massimo di caratteri differenti che pu\u00f2 apparire contemporaneamente a video rimanga sempre lo stesso. Questo tipo di interfaccia \u00e8 anche detta semigrafica.\nModalit\u00e0 grafica.\nQuasi tutte le schede video moderne (con pochissime eccezioni) possono poi operare anche in \"modalit\u00e0 grafica\", vale a dire senza avvalersi del generatore di caratteri interno ma specificando l'immagine pixel per pixel. In questa modalit\u00e0 il colore di ogni pixel \u00e8 specificato singolarmente, in genere usando una o pi\u00f9 locazioni di memoria video. Questa modalit\u00e0 ha bisogno di molta pi\u00f9 memoria RAM del modo testo: una schermata in modo testo occupa generalmente da 2 a 6 KB di RAM video, mentre in modalit\u00e0 grafica, a seconda della risoluzione in pixel e della quantit\u00e0 di colori usati contemporaneamente serve da 10 a 10000 volte tanto. Il modo di rappresentare del singolo pixel in memoria video varia molto a seconda del tipo di approccio usato dal costruttore e dalla particolare modalit\u00e0 grafica: in genere per\u00f2 si adotta una corrispondenza di tipo bitmap, cio\u00e8 a mappa di bit.\nSchede video con accelerazione 2D.\nGi\u00e0 da un po' di tempo il chip grafico \u00e8 in grado di eseguire alcune funzioni grafiche in modo autonomo, senza che il processore principale debba intervenire: le schede grafiche con questi chip sono dette \"2D accelerate\", perch\u00e9 possono svolgere da sole una parte del lavoro di disegno che altrimenti spetterebbe al processore. Le operazioni pi\u00f9 comuni da implementare in hardware sono il tracciamento di linee, di archi e di forme geometriche semplici (rettangoli, poligoni, cerchi, ellissi), la generazione e movimento di sprite e il bit blitting, cio\u00e8 lo spostamento da una parte all'altra dell'immagine di blocchi di pixel. \u00c8 in genere presente anche un generatore di caratteri evoluto, capace di funzionare anche in modalit\u00e0 grafica e di visualizzare contemporaneamente caratteri di molti font e grandezze diverse.\nSchede video con accelerazione 3D.\nLe schede video con capacit\u00e0 grafiche tridimensionali (o \"3D accelerate\") hanno le stesse capacit\u00e0 bidimensionali delle precedenti, e in pi\u00f9 ne hanno una completamente nuova, la modalit\u00e0 3D appunto, in cui i pixel dell'immagine da visualizzare vengono calcolati dalla GPU (\"Graphics Processing Unit\"), fotogramma per fotogramma, partendo da una serie di dati geometrici forniti dalla CPU.\nIn questa modalit\u00e0, la RAM video contiene una serie di sottoimmagini, le texture. Ciascuna di queste viene associata ad una particolare superficie bidimensionale di un modello tridimensionale del quale costituisce la \"pelle\": volendo, si possono considerare le varie texture come delle \"carte da parati\" elettroniche. Per ogni fotogramma (\"frame\") da visualizzare in modalit\u00e0 3D, la scheda video riceve dal processore una serie di punti geometrici (vertici) che specificano delle superfici in uno spazio tridimensionale con l'indicazione di quali texture applicare alle varie superfici: la GPU si occupa di calcolare, a partire dai dati ricevuti, se la particolare superficie sia visibile o no, e, se visibile, la sua forma in due dimensioni (coordinate schermo); poi si occupa di applicare la (o le) texture indicate. Il valore di ogni pixel viene quindi calcolato a partire da quali e quanti texel (i pixel delle texture) sono contenuti in esso.\nPer fare tutto questo, le schede video 3D accelerate sono equipaggiate con una grande quantit\u00e0 di RAM, e ricorrono in modo massiccio al calcolo parallelo: l'integrato principale \u00e8 un vero e proprio processore e viene detto GPU (anche programmabile a piacere, a partire dalla serie 6800GT di Nvidia), composto internamente di una serie di unit\u00e0 identiche operanti in parallelo, ciascuna su una diversa serie di pixel alla volta; poich\u00e9 in grafica non vale il principio di localit\u00e0 non \u00e8 possibile usare una memoria cache come nella CPU principale, e la comunicazione con la RAM grafica deve essere estremamente veloce: questo rende necessario adottare sia una frequenza di lavoro della RAM grafica molto pi\u00f9 alta di quella della memoria principale, sia l'adozione di bus RAM-GPU molto ampi (128, 256 bit o anche 512 bit). Per lo stesso motivo, far funzionare la GPU a frequenze molto pi\u00f9 elevate della RAM grafica, adottando un moltiplicatore di frequenza come per la CPU principale, non porterebbe nessun beneficio prestazionale.\nUlteriori funzioni di accelerazione, utili per aumentare il livello di realismo delle immagini calcolate, sono il calcolo in hardware delle luci incidenti (Transform and Lighting o T&amp;L), i pixel shader, il vertex shader e il rendering (rasterizzazione), il filtro anisotropico e il filtro antialiasing.\nCon questa nuova architettura le schede video 3D accelerate sollevano la CPU da tutti i calcoli necessari alla visualizzazione, lasciandole solo il compito di aggiornare la geometria dell'immagine (calcolo di spigoli e vertici, di rotazioni, intersezioni, animazioni ecc.).\nLe prime schede video accelerate 3D destinate al grande pubblico (prima di allora erano molto costose e riservate a professionisti) sono state le famose Voodoo della 3dfx, la prima industria a produrre schede video con capacit\u00e0 3D a prezzi popolari, assorbita nel 2001 dalla concorrente Nvidia.\nUscite video.\nLe connessioni pi\u00f9 diffuse tra la scheda video e il monitor (o televisore) sono:\nAltre uscite video (ormai obsolete) sono:\nInterfaccia di connessione con la scheda madre.\nIn ordine cronologico, i sistemi di connessione con la scheda madre sono stati:\nSono state distribuite, nel gennaio 2007, le specifiche PCI Express 2.0, che incrementa le prestazioni del PCI Express in termini di larghezza di banda e potenza erogata, per sopperire alle richieste sempre maggiori delle schede video. Il primo chipset a supportarle fu l'X38 di Intel, distribuito nel 2007.\nTipologia di collegamento alla scheda madre.\nLe schede video possono essere collegate in diverso modo alla scheda madre\nQuando un PC (sia desktop che notebook) ha doppia scheda video \u00e8 facile identificare quella integrata. Infatti, questa \u00e8 della medesima marca del chipset/CPU.\nCombinazioni di schede video.\nSoluzione Nvidia (SLI).\nIl concetto che \u00e8 dietro la sigla \"SLI\" (Scalable Link Interface), nome ricalcato dalla tecnologia di calcolo parallelo delle Voodoo 2 di 3dfx, \u00e8 l'aumento della potenza elaborativa della parte grafica sistema tramite l'accoppiamento di due, tre o quattro schede video identiche tramite un determinato chipset nForce ed una determinata predisposizione della scheda madre.\nQuesta tecnologia permette a due (ora anche a tre e a quattro grazie a sistemi molto complessi denominati \"3-way SLI\" (disponibile dalle GPU 8800GTX e Ultra) e \"Quad SLI\" (solo per 7950X2, 9800GX2 e GTX295) schede video di comunicare e suddividere i calcoli per l'elaborazione video a patto che esse siano identiche. Oltre alle due schede video bisogna possedere una scheda madre che supporti due o pi\u00f9 socket PCI-Express, mediamente pi\u00f9 costosa delle controparti con un solo socket; per collegare le due schede Nvidia offre in dotazione un \"ponte elettrico\" (un piccolo cavo rigido) che collega le due schede sulla loro parte superiore tramite due appositi connettori.\nLe due schede si dividono cos\u00ec il lavoro: ognuna elabora i dati di una met\u00e0 dello schermo (suddiviso in varie maniere, o met\u00e0 e met\u00e0 oppure anche a \"scacchiera\" rendendo la suddivisione pi\u00f9 uniforme) per poi unire i dati mandandoli al monitor.\nRecentemente sono stati presentati da Nvidia sistemi basati su soluzioni Quad-SLI ovvero sistemi che utilizzano due schede video in modalit\u00e0 SLI ma ognuna di queste schede utilizza a sua volta 2 unit\u00e0 di elaborazione.\nSistemi di questo genere hanno tuttavia costi proibitivi per l'utente medio.\nSoluzione ATI/AMD (CrossFire).\nNel 1999 ATI introdusse la sua prima soluzione a doppio processore grafico che non ebbe molto successo: la Rage Fury MAXX.\nA pochi anni di distanza e con l'avvento del modello SLI di NVidia l'azienda Canadese risponde con un proprio metodo di accoppiamento di schede video: il CrossFire.\nPer funzionare un sistema CrossFire necessita di una scheda madre con un chipset compatibile e due slot PCI-Express per inserire fisicamente le due schede.\nDiversamente per\u00f2 dal sistema SLI della concorrente NVidia non esiste la limitazione di possedere due schede video identiche ma basta che una delle due in possesso sia una scheda certificata CrossFire di tipo Master, ovvero una scheda video abilitata per questa tecnologia che possieda sul proprio Process control block un chip denominato Compositing Engine che, a seconda della potenza dell'altra scheda collegata al sistema e denominata Slave, distribuisca la mole dei calcoli in maniera equilibrata rendendo cos\u00ec tutte le schede compatibili.\nPer collegare le due schede, ATI utilizzava un cavo esterno (nVidia, al contrario, usa un ponte interno tra le schede) che collega due uscite DVI delle due schede e presenta un terzo connettore che va collegato al monitor.\nIndustrie costruttrici.\nMaggiori produttori.\nRecentemente anche AMD e nVidia hanno iniziato la commercializzazione di chipset dotati di scheda grafica integrata, particolarmente indicata dove non \u00e8 richiesta particolare potenza di elaborazione, mentre \u00e8 maggiormente importante il risparmio energetico.\nNel segmento delle schede grafiche discrete (la scheda video \u00e8 una scheda a s\u00e9 da connettere alla scheda madre), invece, AMD e nVidia producono le GPU e definiscono l'architettura della scheda, che per\u00f2 viene assemblata e commercializzata da produttori partner, che possono applicare variazioni al sistema di raffreddamento, alle frequenze di funzionamento, all'alimentazione e alle dimensioni.\nNella tabella sono elencati i principali partner rispettivamente di AMD e nVidia:\nArchitettura laptop (notebook).\nSui computer portatili, per ovvie ragioni di compattamento dei circuiti nonch\u00e9 per le limitazioni di espansione (ovvero di impossibilit\u00e0 pratica di operare dei cambiamenti all'interno dell'hardware predisposto), la scheda video \u00e8 spesso integrata sul chipset della scheda madre (\"integrated graphics\" oppure \"on-board graphics\"); dizione alternativa \u00e8 scheda video condivisa. In questo caso le risorse (CPU e RAM) sono compartecipate il che comporta evidenti limitazioni per l'accelerazione video, la grafica 3D, il gaming.\nQuando il notebook non \u00e8 di fascia \"consumer\" allora l'architettura prevede una scheda dedicata (discreta) con risorse proprie (memoria e processore). Chiaramente, ci guadagnano le prestazioni video che diventano, nei casi di prodotti top, paragonabili a quelle dei desktop.\nEsistono, da qualche tempo, anche produttori di notebook che per alcune serie/modelli prevedono una doppia grafica: una scheda video integrata e una scheda video dedicata. La prima \u00e8 utilizzata per applicazioni \"tranquille\", la seconda invece quando la componente video diventa fondamentale. Spesso, la scheda integrata \u00e8 chiamata \"GPU a risparmio energetico\" e quella dedicata \"GPU ad alte prestazioni\".\nAd esempio, molti notebook HP prevedono una scheda integrata AMD (o, spesso, Intel quando lo \u00e8 anche il chipset) e una scheda dedicata AMD, entrambe di tipo HD.\nSolitamente, sul BIOS si pu\u00f2 settare la modalit\u00e0 \"dinamica\" (l'utente, attraverso uno specifico men\u00f9, pu\u00f2 abbinare a ciascun programma che richiede prestazioni video una delle due schede) oppure la modalit\u00e0 \"fissa\" (nel qual caso o il sistema operativo assegna automaticamente una scheda a seconda delle condizioni di alimentazione elettrica oppure abilita la scelta dell'utente a impostare una delle due schede sul pannello di controllo in maniera \"fissa\" ovvero a prescindere da un programma piuttosto che un altro). Solitamente, impostando sul bios la modalit\u00e0 fissa, nella maggior parte degli utilizzi del computer \u00e8 resa attiva la sola scheda base-integrata (quella a basso consumo di energia).\nEsiste anche, seppur meno diffusa, la scheda video ibrida, soluzione intermedia tra quella integrata e quelle dedicata.\nDa notare che, almeno nei sistemi OEM, i driver della scheda video integrata sono spesso forniti dal produttore di quella dedicata e che alcuni sistemi operativi diversi da Windows, come Ubuntu, danno ancora qualche problema (in via di soluzione grazie al continuo sviluppo della comunit\u00e0), nella gestione della doppia grafica.\nInfine, esistono delle soluzioni di diversi produttori per schede video \"esterne\" per notebook, ovviamente per il gaming pi\u00f9 esasperato oppure esigenze professionali molto spinte (video editing, modellazione e simulazione CAD-CAM, rendering architettonico, ecc).\nQuote di mercato.\nA luglio 2010 Intel, con una percentuale del 54,3%, \u00e8 il primo produttore di schede grafiche per personal computer. Intel produce soluzioni integrate, la scheda grafica \u00e8 integrata con altri componenti direttamente nella scheda madre del computer e questo permette di ridurre i costi ma deprime anche le prestazioni, i prodotti Intel sono prodotti destinati a sistemi economici o che puntano al massimo risparmio energetico. Il secondo produttore \u00e8 AMD, con una quota di mercato del 24,5%. NVIDIA \u00e8 invece slittata al terzo posto con il 19,8% del mercato. Seguono (per un totale dell'1,4% del mercato) i produttori VIA Technologies e SIS. L'ultimo produttore, in termini di vendite, \u00e8 Matrox che sviluppa schede grafiche per applicazioni professionali.\nEx produttori di GPU per PC.\nTra parentesi il periodo di attivit\u00e0 nella produzione di chipset grafici originali per il segmento personal computer. Dove assente la voce collegata \u00e8 presente una breve descrizione."}
{"id": "94943", "revid": "1610933", "url": "https://it.wikipedia.org/wiki?curid=94943", "title": "Nibbio americano codadirondine", "text": ""}
{"id": "94945", "revid": "1610933", "url": "https://it.wikipedia.org/wiki?curid=94945", "title": "Avvoltoio degli agnelli", "text": ""}
{"id": "94949", "revid": "125810517", "url": "https://it.wikipedia.org/wiki?curid=94949", "title": "Sportitalia", "text": "Sportitalia \u00e8 un canale televisivo tematico italiano dedicato allo sport e disponibile in Italia a livello nazionale sulla televisione digitale terrestre, visibile sul canale 60, in HD sul canale 560 e in modalit\u00e0 HbbTV e streaming.\nDurante il giorno trasmette programmi informativi e competizioni (in diretta o in differita) su discipline sportive pi\u00f9 popolari quali calcio, wrestling, pallacanestro, pallavolo, sport motoristici, tennis, rugby, football americano, judo, pugilato, sport invernali, golf, ciclismo, surf, nuoto, pallanuoto, canottaggio, baseball e cricket.\nStoria.\nAnni 2000.\nSportitalia si costituisce in seguito alla decisione dell'Autorit\u00e0 garante della concorrenza e del mercato di subordinare il via libera della fusione tra TELE+ e Stream alla cessione delle frequenze delle due reti criptate analogiche possedute da TELE+, TELE+ Bianco e TELE+ Nero.\nIl finanziere tunisino Tarak Ben Ammar acquista le frequenze in collaborazione con l'emittente satellitare europea Eurosport. Queste diventano quindi di propriet\u00e0 al 51% dalla \"Holland Coordinator and Service Bv\" del finanziere tunisino e al 49% dal gruppo \"T\u00e9l\u00e9vision Fran\u00e7aise 1 - TF1\" di Patrick Le Lay, principale emittente commerciale francese che possiede anche il 100% di Eurosport.\nFurono cos\u00ec rilevate da Sky le concessioni terrestri di Sky Sport 1 (Prima TV) e Sky Cinema 1 (Europa TV) che il 30 ottobre 2003 ottengono il via libera dalla Commissione europea e, successivamente, dalle competenti autorit\u00e0 italiane ed europee. In modo particolare il ministro Maurizio Gasparri emette un decreto che autorizza a trasformare le concessioni da reti TV criptate a reti TV in chiaro: ecco quindi Europa TV trasmettere sulle vecchie frequenze di TELE+ 2 il canale Sportitalia.\nPrima TV invece lancia il multiplex Dfree, digitalizzando cos\u00ec le proprie frequenze grazie a Elettronica Industriale (gruppo Mediaset), su cui trasmette fino a gennaio 2009 Sportitalia.\nLe trasmissioni iniziano il 6 febbraio 2004, con il notiziario SI Live e la differita di una partita di Coppa Libertadores.\nSull'onda dei risultati di ascolto dei primi 18 mesi dell'emittente, furono lanciati due ulteriori canali irradiati via digitale terrestre: Sportitalia 2 (ex SI Live 24), tv di notizie sportive 24 ore su 24, e SI Solo Calcio, rete interamente dedicata al calcio e chiusa ad ottobre 2006 a seguito della rinuncia della diffusione delle partite di Serie B per la stagione 2006/2007. Nel 2005 l'emittente acquis\u00ec infatti per tre anni i diritti di trasmissione degli anticipi, dei posticipi e delle partite dei play-off e dei play-out di Serie B per tutte le piattaforme digitali. Il 7 settembre 2006 acquis\u00ec anche i diritti per la trasmissione di tutte le altre partite di Serie B solo sul digitale terrestre. Tale contratto venne per\u00f2 risolto il 6 ottobre 2006 a seguito di divergenze con la Lega Calcio e con Sky Italia, che aveva acquisito per la stagione 2006/2007 i diritti di trasmissione di tutte le partite del Campionato di Serie B sul satellite, ma anche per il fatto che la retrocessione della Juventus in B aveva scatenato una corsa ai diritti. Per cui Sportitalia trasmise per un solo anno anticipi, posticipi, play-off e play-out di Serie B, ma continuando a seguirla anche negli anni successivi con vari speciali e approfondimenti.\nSportitalia attiv\u00f2 un proprio servizio di teletext dal 5 novembre 2004: consisteva in sostanza nella versione italiana dello Sportext, il teletext di Eurosport, e da questa furono curate le pagine dedicate alle notizie sportive.\nIl servizio di teletext fu interrotto pochi giorni prima della cessione della rete terrestre a Mediaset per il DVB-H, il 16 maggio 2006.\nDal 6 gennaio 2006, Sportitalia ha cominciato a trasmettere in chiaro dal satellite Hotbird (oscurando gli eventi di cui non deteneva i diritti per l'estero) ed \u00e8 stato inserito nella numerazione Sky Box alla posizione 225.\nDal 16 maggio 2006, ha cessato le trasmissioni in forma analogica (cedendo gli impianti a Mediaset, che utilizzer\u00e0 in prevalenza per il mux Mediaset 3 in DVB-H e in minima parte per completare la rete dei loro mux Mediaset 1 e Mediaset 2 in DVB-T), e da allora ha continuato a trasmettere esclusivamente in tecnica digitale su piattaforma terrestre e satellitare.\nDa agosto 2007 le trasmissioni satellitari su Hot Bird sono state codificate ed il canale \u00e8 diventato accessibile ai soli abbonati Sky Italia fino al 9 gennaio 2009: in tale data, infatti, Sportitalia e Sportitalia 24 (non rientrando nella graduatoria relativa all'assegnazione del 40% della capacit\u00e0 trasmissiva dei multiplex nazionali) hanno cessato le trasmissioni sul mux Mediaset 2 trasferendosi nel mux TIMB 1 e tornando ad essere visibili in chiaro via satellite, ma solo alla posizione orbitale di 12,5 gradi ovest fino al 2011. Rimane comunque disponibile nella piattaforma a pagamento.\nNella primavera/estate del 2006 alcuni giornalisti hanno abbandonato Sportitalia (passando a Sky Italia e Mediaset), compreso il responsabile Antonio Costanzo, che per\u00f2 ha completamente cambiato settore trasferendosi in Austria, alle dipendenze di Bwin.\nDal 21 agosto 2009, il canale Sportitalia 24 \u00e8 stato sostituito da Sportitalia 2. Inoltre, sempre dalla stessa data, \u00e8 stata lanciata la nuova emittente radiofonica Sport Radio Energi. Inoltre pochi mesi dopo, il canale ha raggiunto un accordo con l'ULEB per trasmettere nelle successive 3 stagioni l'Eurolega di basket. L'anno dopo arrivano i diritti di 2 competizioni francesi: Top 14 di rugby e la Ligue 1 di calcio, inoltre Sportitalia 24 rinasce come canale all-news sportivo affiancando gli altri 2.\nAnni 2010.\nDa novembre 2010, Sportitalia e Sportitalia 2 trasmettono vari eventi in .\nDal 14 febbraio 2011 i canali di Sportitalia hanno cambiato multiplex sul digitale terrestre. TivuItalia, societ\u00e0 di Screen Service, si \u00e8 aggiudicata un contratto per trasmettere sulle proprie frequenze per due anni i canali di Sportitalia; ci\u00f2 ha comportato anche la cessazione delle trasmissioni satellitari in chiaro su Atlantic Bird. La nuova distribuzione risulta avere una copertura inferiore, non essendo pi\u00f9 presente all'interno di un multiplex a copertura nazionale. Il passaggio di Sportitalia al mux TivuItalia ha comportato che in moltissime citt\u00e0 italiane i canali di Sportitalia non siano visibili sul digitale terrestre. Dal 7 dicembre 2011 i canali Sportitalia 1 e Sportitalia 2 sono stati inseriti nel mux TIMB 2 solo dove \u00e8 gi\u00e0 avvenuto lo switch-off mentre, dal 12 dicembre 2011, sono visibili per tutti sempre sullo stesso mux.\nI canali di Sportitalia mostrarono in chiaro la pi\u00f9 ricca offerta di partite NFL dal vivo, ossia in diretta, mai vista in Italia con incontri di ogni turno trasmessi dalle 2 di mattina in poi e tutte le sfide a eliminazione per accedere al Super Bowl; tutte le partite, due Super Bowl compresi, furono commentate da Matteo Gandini nelle stagioni 2011-12 e 2012-13. \nIl 5 giugno 2012 i canali Sportitalia 1, Sportitalia 2 e Sportitalia 24 sono stati rimossi dal mux TivuItalia.\nNel marzo del 2013, secondo quanto risulta a Italia Oggi,\"Interactive\", la societ\u00e0 guidata da Bruno Bogarelli che ne deteneva le concessioni TV e la numerazione sul telecomando digitale, ha avviato la procedura di fallimento. Nel frattempo, Interactive ha cambiato prima nome in \"Maroncelli 9\", poi ha conferito a Edb Media ogni bene posseduto, i lavoratori in forze, le attivit\u00e0 TV.\nIl 29 luglio 2013, i canali del gruppo di Sportitalia, ma senza il marchio dell'emittente, sono stati venduti all'asta al gruppo editoriale romano LT Multimedia gi\u00e0 editore di canali come: Nuvolari, Marcopolo, Alice, Arturo e Leonardo.\nIl 1\u00ba novembre 2013 a mezzanotte i canali Sportitalia 1, Sportitalia 2 e Sportitalia 24 sono stati chiusi e sostituiti dai nuovi canali del gruppo LT Multimedia: Sport Uno, Sport Due, Sport Tre che, a loro volta, sono stati chiusi il 20 febbraio 2014. L'ultima trasmissione di Sportitalia 1 \u00e8 stata la partita di calcio Bayern Monaco-Viktoria Pl\u017een di Champions League, con la telecronaca di Andrea Di Felice troncata improvvisamente al 25' di gioco.\nIl 2 giugno 2014 il canale Sportitalia torna ad essere diffuso sul digitale terrestre sul canale 153 nell'ambito del mux Dfree, sotto la direzione di Michele Criscitiello e Tarak Ben Ammar, passando al formato .\nNei primi mesi il palinsesto \u00e8 composto soprattutto da programmi parlati, come i notiziari SI News e SI Mattina, e il ritorno del talk-show \"Speciale Calciomercato\", condotto da Michele Criscitiello, le trasmissioni \"Calciomercato Live\" e \"Aspettando Calciomercato\", sempre incentrate sul mercato calcistico. Alcuni eventi sono trasmessi in diretta: semifinali e finali della Liga ACB e dell'Europeo U20 di Basket, vari match di boxe, il test-match di rugby Giappone-Italia, varie amichevoli calcistiche, la Copa Euroamericana, l'European Championship di Beach Volley. Successivamente sono stati trasmessi i II Giochi Olimpici Giovanili e tutte le partite del Campionato mondiale di basket che si sono disputate in Spagna.\nL'8 settembre 2014 viene annunciato il ritorno sulla piattaforma satellitare Sky Italia al canale 225 a partire dal 10 settembre.\nSuccessivamente, Sportitalia ha acquisito i diritti per la Pro League del Belgio, la Scottish Premiership Scozzese e per i Campionati Italiani Motocross, oltre che per tutte le partite di Pallacanestro Cant\u00f9 e di Virtus Acea Roma in Eurocup.\nDopo il fallimento dei canali sportivi di LT Multimedia, i canali 60, 61 e 62 vengono acquistati da GM Comunicazione (controllate dal Gruppo Sciscione), e dal 5 agosto 2015 Sportitalia ritorna a trasmettere sull'LCN 60 del digitale terrestre, sempre sul mux Dfree, grazie ad un contratto di affitto dell'LCN con l'editore laziale. Il canale mantiene comunque attivo il duplicato di sua propriet\u00e0 sull'LCN 153.\nDal dicembre 2016 Tarak Ben Ammar attraverso Prima TV detiene il 50% di Italia Sport Communication (ISC), societ\u00e0 che gestisce Sportitalia, mentre il restante 50% se lo dividono Michele Criscitiello, con la Micri Communication, e la moglie Paola De Salvo.\nNel settembre 2017, con accordo triennale con la Serie C per le stagioni 2017-2018, 2018-2019 e 2019-2020, Sportitalia acquisisce i diritti per trasmettere una partita di Serie C in chiaro ogni settimana.\nIl 15 maggio 2018 l'LCN 153 viene acquistata da GM Comunicazione, che dal 20 novembre la utilizzer\u00e0 per la sua nuova emittente TV 153: Sportitalia resta quindi solo sul canale 60 del digitale terrestre.\nIl 1\u00ba luglio 2019 sono stati lanciati altri 4 canali: Sportitalia HD, SI Solo Calcio, SI Motori e Si Live 24. Questi sono visibili in modalit\u00e0 HbbTV sul canale principale su Smart TV abilitate e in streaming sul sito ufficiale. Sempre da tale data, Sportitalia chiude la numerazione 225 di Sky Italia, rimanendo visibile nell'elenco del digitale terrestre dei decoder Sky al 5060.\nAnni 2020.\nIl 29 gennaio 2020 Sportitalia apre la propria agenzia di scommesse e casin\u00f2, Sportitaliabet.\nIl 13 maggio 2020 viene attivata la versione in HD sul canale 560 nel mux La3.\nNel gennaio 2021 Ben Ammar cede le sue quote in ISC a Criscitiello, che per breve tempo esercita cos\u00ec l'intero controllo sull'emittente, prima di cedere a sua volta il 50% di Sportitalia nel marzo seguente a GM Comunicazione: la quota rimanente resta in mano a ISC che contemporaneamente acquista l'LCN 60, fino ad allora utilizzato in affitto.\nA partire dal 31 agosto 2021, il canale SoloCalcio, gi\u00e0 disponibile sulla piattaforma streaming, trasmette sul canale 61 del digitale terrestre con il nome di SoloCalcio.\nDal 4 gennaio 2022 Sportitalia passa dal mux Dfree al mux Rete A 1 (visibile in MPEG-4) mentre SoloCalcio passa nel mux TIMB 2 ed \u00e8 visibile solo in modalit\u00e0 HbbTV.\nIl 19 febbraio 2022, termina le proprie trasmissione il canale Si Motori \nProgrammi.\nCopertura sportiva.\nSportitalia ha i diritti di trasmissione sui seguenti eventi sportivi:"}
{"id": "94959", "revid": "1684799", "url": "https://it.wikipedia.org/wiki?curid=94959", "title": "Ride", "text": ""}
{"id": "94962", "revid": "54354", "url": "https://it.wikipedia.org/wiki?curid=94962", "title": "Pendrive", "text": ""}
{"id": "94963", "revid": "1632387", "url": "https://it.wikipedia.org/wiki?curid=94963", "title": "Zaccaria (Nuovo Testamento)", "text": "Zaccaria \u00e8 un personaggio dei Vangeli, padre di Giovanni Battista. \nLa Chiesa cattolica lo venera come santo celebrandone la memoria il 23 settembre insieme alla moglie sant'Elisabetta.\nVita.\nNel \"Vangelo secondo Luca\", Zaccaria era un sacerdote della classe di Abia (l'ottava delle 24 classi in cui i sacerdoti ebrei erano ripartiti). Secondo il racconto evangelico egli e sua moglie Elisabetta erano ormai di et\u00e0 avanzata quando Zaccaria, mentre svolgeva il suo servizio nel Tempio di Gerusalemme, ebbe la visione dell'arcangelo Gabriele, il quale gli annunci\u00f2 la prossima nascita di un figlio (fino a quel momento non ne avevano avuti). Poich\u00e9 Zaccaria non gli credette, per convincerlo Gabriele lo fece diventare muto fino a che il suo annuncio non si fosse adempiuto.\nOtto giorni dopo la nascita del bambino, si svolse il rito della circoncisione: in questa occasione, come voleva la tradizione, veniva imposto il nome al bambino. Zaccaria, che non poteva parlare, si fece dare una tavoletta e vi scrisse il nome di Giovanni, come l'angelo gli aveva ordinato. In quel momento, essendosi compiuto l'annuncio, Zaccaria riacquist\u00f2 la parola e tra la meraviglia dei presenti inton\u00f2 un inno di lode a Dio, il cosiddetto \"Cantico di Zaccaria\".\nSecondo la tradizione, il villaggio in cui vivevano Zaccaria ed Elisabetta (che il vangelo non nomina, indicando solo che si trovava sulle montagne della Giudea) era l'attuale Ain Karem, ad alcuni chilometri da Gerusalemme. Qui sorgono una chiesa dedicata a san Giovanni Battista e una dedicata alla Visitazione. \nCulto.\nLa Chiesa cattolica lo venera come santo celebrandone la memoria il 23 settembre insieme a sant'Elisabetta, sua moglie. \u00c8 venerato anche nel Calendario dei Santi della Chiesa Luterana il 5 settembre. Anche la Chiesa ortodossa orientale celebra Zaccaria il 5 settembre insieme ad Elisabetta che \u00e8 considerata una matriarca. Nel calendario ortodosso greco, Zaccaria ed Elisabetta sono commemorati il 24 giugno.\nZaccaria ed Elisabetta sono invocati in molte preghiere durante il Mistero dell'Incoronazione ortodosso (il Sacramento del Matrimonio cristiano), infatti il sacerdote benedice la coppia appena sposata dicendo: \"... Benedicili, o Signore nostro Dio, come hai fatto con Elisabetta e Zaccaria...\". \nReliquie.\nLe spoglie si conservano a Venezia presso l'antica chiesa di San Zaccaria.\nAltre tradizioni cristiane.\nOrigene sugger\u00ec che lo Zaccaria nominato da Matteo (23:35) che fu ucciso tra il tempio e l'altare potrebbe essere il padre di Giovanni Battista. La tradizione ortodossa cristiana racconta che, al tempo del massacro degli Innocenti quando re Erode ordin\u00f2 l'uccisione di tutti i bambini maschi di et\u00e0 inferiore ai due anni per evitare la profetizzata venuta del Messia in Israele, Zaccaria rifiut\u00f2 di rivelare il luogo in cui si trovava suo figlio (che stava nascondendo) e quindi fu ucciso dai soldati di Erode.\nGli armeni credono che il monastero di Gandzasar in Nagorno Karabakh, Azerbaijan, contenga le reliquie di Zaccaria. Comunque, le sue reliquie sono conservate anche nella Grande Chiesa di Costantinopoli, dove furono portate dal \"praefectus urbi\" Urso nel 4 settembre 415. \nNel 2003, un'iscrizione del IV secolo sul Yad Avshalom, un monumento di Gerusalemme del I secolo, fu decifrata in questo modo: \"Questa \u00e8 la tomba di Zaccaria, il martire, il santo sacerdote, il padre di Giovanni\". Per questo alcuni studiosi pensano che quello sia il posto in cui si trova la tomba di Zaccaria, padre di Giovanni Battista. Il docente Gideon Foerster dell'Universit\u00e0 Ebraica di Gerusalemme afferma che l'iscrizione coincide con un testo cristiano del VI secolo nel quale si legge che Zaccaria fu sepolto con Simone il vecchio e Giacomo il fratello di Ges\u00f9, e crede che entrambi siano autentici.\nNell'Islam.\nZaccaria (in arabo Zakariy\u0101\u02be) \u00e8 anche un profeta dell'Islam ed \u00e8 menzionato nel Corano. I musulmani sanno che Zakariy\u0101\u02be sia stato il tutore di Maria, madre di Ges\u00f9, il padre di Ya\u1e25y\u0101 (Giovanni Battista) e un martire.&lt;br&gt;\nDi lui si mostra il sarcofago all'interno della Cittadella di Aleppo (Siria)."}
{"id": "94965", "revid": "1798099", "url": "https://it.wikipedia.org/wiki?curid=94965", "title": "Risma", "text": "Risma \u00e8 un nome collettivo che indica una quantit\u00e0 pari a 500 fogli di carta. Teoricamente quindi anche 2 pacchi da 250 fogli o 4 pacchi da 125 fogli corrispondono ad una risma. Tuttavia non \u00e8 raro sentire utilizzare il termine come sinonimo di pacco indipendentemente dalla quantit\u00e0 di fogli contenuti. Ci\u00f2 pu\u00f2 a volte creare confusione e per questo il termine \u00e8 caduto in disuso nel gergo cartario, preferendo di gran lunga indicare il numero esatto di fogli totali. Rimane comunque molto utilizzato in quei formati di largo consumo come nelle risme di fogli DIN A4 e A3.\nStoricamente il significato di risma era \"fascio di panni\" al quale segu\u00ec quello di \"fascio di 400 o 500 fogli di carta\". \nNei sistemi riproduttivi da ufficio con formati carta A4 o A3 da 80gr. (stampanti, fotocopiatrici, ecc.) si utilizzano scatole da 2.500 o 1.500 fogli. In questo caso la scatola contiene 5 o 3 risme da 500 fogli, che vengono inserite in uno dei cassetti carta dell'apparato.\nLo spessore di una risma di carta (500 fogli di tipo 80g/m2) \u00e8 di circa 5 cm. Alcuni suoi sottomultipli sono la mano (ventesima parte) da 25 fogli, e la mazzetta (centesima parte, alternativamente chiamata pure \"mano\") da 5 fogli."}
{"id": "94968", "revid": "834", "url": "https://it.wikipedia.org/wiki?curid=94968", "title": "Lorenzo Cherubini", "text": ""}
{"id": "94970", "revid": "1652635", "url": "https://it.wikipedia.org/wiki?curid=94970", "title": "Riga", "text": "Riga \u00e8 la capitale della Lettonia. Situata sul Mar Baltico alla foce del fiume Daugava, \u00e8 la citt\u00e0 pi\u00f9 grande delle Repubbliche Baltiche ed \u00e8 uno dei principali centri culturali, politici ed economici della regione.\nAntico centro della lega anseatica, la citt\u00e0 \u00e8 gemellata con Firenze e Brema. Nel 2001 ha ospitato il Mese culturale europeo assieme a Basilea, mentre nel 2014 \u00e8 stata Capitale europea della cultura affiancata alla svedese Ume\u00e5.\nGeografia fisica.\nClima.\nIl clima di Riga \u00e8 di tipo continentale umido. I mesi pi\u00f9 freddi sono gennaio e febbraio, con una temperatura media di -5\u00a0\u00b0C che scende fino a -20\u00a0\u00b0C nei giorni pi\u00f9 freddi. La vicinanza al mare causa nel periodo autunnale frequenti rovesci e nebbia. La stagione estiva \u00e8 calda e umida, la temperatura media pu\u00f2 andare dai 18\u00a0\u00b0C ai 30\u00a0\u00b0C.\nStoria.\nLa citt\u00e0 di Riga fu fondata il 18 agosto 1201 dal vescovo tedesco Albrecht von Buxthoeven, giunto da Brema per evangelizzare e germanizzare la Livonia, regione abitata da popolazioni baltiche di religione pagana. La citt\u00e0 conobbe nel corso del XIII secolo un periodo di grande splendore, grazie all'entrata nella lega anseatica.\nNel proprio piano di espansione il clero tedesco fu supportato dall'ordine dei Cavalieri Portaspada prima e dall'Ordine di Livonia poi, fino a controllare da Riga l'intero territorio che corrisponde all'odierna Lettonia.\nBen presto per\u00f2 le fazioni germaniche entrarono in competizione fra loro per il dominio sulla regione e finirono coll'indebolirsi a vicenda. Successivamente la citt\u00e0 appartenne agli svedesi dal 1621 al 1710, quindi fu conquistata dalla Russia in seguito a un'aspra guerra. L'importanza di Riga per l'impero zarista crebbe col tempo, fino a diventare uno dei principali porti della Russia. In questo periodo di grandi migrazioni interne i tedeschi finirono col diventare una minoranza nei confronti di russi e lettoni, ma riuscirono a mantenere le posizioni sociali e politiche di maggior prestigio. \nNel 1867 la popolazione di Riga era costituita al 42,9% da tedeschi e la lingua ufficiale dell'amministrazione della citt\u00e0 rimase il tedesco fino all'adozione, nel 1891, del russo come lingua ufficiale di tutti i Governatorati baltici nell'ottica del processo di russificazione intentato dall'Impero russo. Solamente nel 1918 il lettone divenne lingua ufficiale in seguito alla dissoluzione dell'impero zarista e all'indipendenza della Lettonia. Riga divenne capitale della neonata repubblica indipendente della Lettonia, di cui ha seguito le sorti (occupazione sovietica nel 1940, occupazione tedesca e devastazione bellica dal 1941 al 1944, rioccupata dai sovietici nel 1944).\nNel periodo della seconda guerra mondiale l'intera popolazione ebraica della citt\u00e0 di oltre 30.000 persone fu rinchiusa nel ghetto di Riga e progressivamente annientata gi\u00e0 nel 1941 in eccidi nella vicina foresta di Rumbula. Il ghetto fu in seguito ripopolato con circa 16\u00a0000 ebrei provenienti da Germania, Austria e Boemia, che furono anch'essi massacrati nel corso del 1943. Riga fu sede anche di un campo di concentramento nazista - il campo di lavoro di Riga-Kaiserwald (Me\u017eaparks) - attivo dal marzo 1943 al 6 agosto 1944 e in cui furono imprigionate approssimativamente ventimila persone.\nDopo la seconda guerra mondiale, Riga rimase parte dell'URSS, riguadagnando l'indipendenza nel 1991 come capitale del nuovo stato della Lettonia.\nMonumenti e luoghi d'interesse.\nNel 1997 il centro storico di Riga \u00e8 stato inserito dall'UNESCO nell'elenco dei Patrimoni dell'umanit\u00e0, in virt\u00f9 dei suoi oltre 800 edifici \"Art Nouveau\" (lo \"Jugendstil\" tedesco) e per l'architettura in legno del XIX secolo. Come si legge nella motivazione, il centro storico di Riga, pur mantenendo relativamente intatto il tessuto urbano medievale e delle epoche successive, vanta una tale qualit\u00e0 e quantit\u00e0 di edifici \"Art Nouveau\" che non ha paragoni al mondo. Una distinzione importante va comunque operata fra il centro storico (Vecriga) di stampo medievale, che si sviluppa attorno alla chiesa di San Pietro, e il cosiddetto \"Centrs\", ovvero la zona edificata fra la fine del XIX e l'inizio del XX secolo. I turisti sono tornati a chiamare Riga \"la Parigi del Nord\" per le sue numerose attrazioni turistiche e per i caff\u00e8 all'aperto.\nIstituzioni, enti e associazioni.\nIl Parlamento lettone, detto Saeima, ha sede a Riga, mentre il Castello di Riga \u00e8 la residenza del Presidente della Lettonia.\nRiga ospita numerosi istituti di istruzione superiore, tra cui l'Universit\u00e0 di Lettonia, l'Universit\u00e0 tecnica di Riga, l'Universit\u00e0 Stradi\u0146\u0161 di Riga (gi\u00e0 Accademia di Medicina della Lettonia), l'Accademia lettone delle Scienze, la Scuola di Economia di Stoccolma e la biblioteca nazionale della Lettonia.\nInfrastrutture e trasporti.\nIl trasporto pubblico cittadino \u00e8 gestito dalla R\u012bgas Satiksme.\nI viaggi per affari o per diporto a Riga sono aumentati notevolmente negli ultimi anni grazie al miglioramento delle infrastrutture commerciali e di trasporto. In quanto citt\u00e0 portuale, Riga \u00e8 un importante nodo di scambio, ed \u00e8 il centro del sistema di trasporto stradale e ferroviario locale.\nAeroporto.\nLa maggior parte dei turisti arriva a Riga in aereo e atterra all'Aeroporto di Riga (codice IATA RIX), l'aeroporto pi\u00f9 grande di tutti i paesi baltici, ammodernato alla fine del 2001, in occasione dell'800\u00ba anniversario della fondazione della citt\u00e0. Il traffico aereo \u00e8 raddoppiato dal 1993 al 2004.\nTraghetti.\nI traghetti che navigano sul Baltico collegano Riga a Stoccolma, Kiel, Lubecca, Helsinki e Tallinn.\nAutobus.\nLa stazione dei pullman si trova vicino alla stazione dei treni all'estremit\u00e0 sud della Citt\u00e0 Vecchia. Collega Riga a tutte le principali citt\u00e0 europee.\nTreno.\nLa stazione dei treni si trova all'estremit\u00e0 sud della Citt\u00e0 Vecchia.\nAll'esterno della Stazione si trova la stazione dei taxi.\nAutostrada.\nRiga \u00e8 punto d'incrocio delle strade europee E22, E67 (che da Praga conduce a Tallinn e da l\u00ec a Helsinki costituendo il principale collegamento fra i paesi baltici) ed E77.\nEconomia.\nQuasi tutte le pi\u00f9 importanti istituzioni finanziarie si trovano a Riga, compresa la Banca di Lettonia, la banca centrale lettone.\nL'interscambio con l'estero che passa attraverso Riga sta aumentando gi\u00e0 da qualche anno, e ha ricevuto un nuovo impulso dal 1\u00ba maggio 2004 con l'entrata della Lettonia nell'Unione europea. A Riga si realizza quasi la met\u00e0 dell'intera produzione industriale lettone, concentrata sul settore finanziario, servizi pubblici, comparto alimentare, farmaceutici, lavorazione del legno, stampa ed editoria, tessili, mobili, produzione di attrezzature per le comunicazioni. Il porto di Riga \u00e8 un importante centro di spedizioni via cargo. Il grattacielo di Saules Akmens e il complesso delle Z-Towers, sede di importanti banche estere, testimoniano il rapidissimo sviluppo economico che Riga e la Lettonia hanno vissuto nei primi anni Duemila assieme agli altri Stati Baltici.\nSociet\u00e0.\nEvoluzione demografica.\nRiga \u00e8 la pi\u00f9 grande citt\u00e0 dei paesi baltici. Nel 2010 la popolazione era di 709.145 abitanti, scesa a 627.487 nel 2020 secondo l'Ufficio Centrale di Statistica della Lituania. A Riga i lettoni rappresentano il 42,3% della popolazione, russi 41,0% , bielorussi 4,2% , ucraini 3,9% , polacchi 2% , altre nazionalit\u00e0 5,8%.\nPer fare un confronto, nell'intera Lettonia gli abitanti sono cos\u00ec composti: 59,4% lettoni, 27,6% russi, 3,6% bielorussi, 2,5% ucraini, 2,3% polacchi, 1,3% lituani, 0,2% tedeschi, 0,1% estoni e 3,0% di altre nazionalit\u00e0 (dati del 2010).\nDi seguito \u00e8 ripartita la suddivisione linguistica degli abitanti di Riga dal 1860 al 1930:\nReligione.\nLa maggior parte dei lettoni \u00e8 protestante di fede evangelica luterana, mentre i russi appartengono soprattutto alla Chiesa ortodossa russa. I cattolici facenti capo all'arcidiocesi di Riga sono circa il 15% della popolazione. La comunit\u00e0 ebraica di Riga, pur fortemente ridottasi in seguito all'Olocausto, \u00e8 oggi la pi\u00f9 grande dei Paesi Baltici, con circa 8.000 persone.\nGeografia antropica.\nSuddivisioni amministrative.\nRiga \u00e8 divisa in sei unit\u00e0 amministrative:\nAmministrazione.\nGemellaggi.\nRiga \u00e8 gemellata con:\nSport.\nCalcio.\nDopo il fallimento dello Skonto Riga, le squadre principali della citt\u00e0 sono il Riga Football Club, il Futbola klubs RFS e il Futbola Skola Metta.\nHockey su ghiaccio.\nLa squadra principale \u00e8 la Dinamo Riga, iscritta alla Kontinental Hockey League. Nel 2006 e nel 2021 la citt\u00e0 ha ospitato il campionato mondiale di hockey su ghiaccio."}
{"id": "94975", "revid": "306856", "url": "https://it.wikipedia.org/wiki?curid=94975", "title": "Jugendstil", "text": "Jugendstil \u00e8 il nome che presero in Germania e Svizzera le espressioni artistiche dell'Art Nouveau, dal nome di una rivista di Monaco (\"Jugend\", \"Giovinezza\", fondata nel 1886) che contribu\u00ec a diffondere il nuovo linguaggio artistico, soprattutto nel campo della grafica e delle arti applicate. Il termine venne usato per la prima volta nel 1899 sulla rivista \"Insel\".\nDescrizione.\nSpesso con il nome Jugendstil si ricomprendono anche le espressioni artistiche nate nello stesso periodo in altri paesi del Nord Europa ed in Austria; questo dimostra l'intenso contatto culturale tra Vienna e Monaco.\nIl Modernismo in Germania fu influenzato dall\"'Art Nouveau\" franco-belga (Henry van de Velde fu attivo in Germania dal 1893), ma anche dal movimento inglese \"Arts and Crafts\". Una stretta relazione vi fu con la Secessione viennese, che a sua volta prese il nome \"Secession\" dal movimento sorto a Monaco nel 1892 (Secessione di Monaco) e successivamente nel 1893 a Berlino (Secessione di Berlino) che possono considerarsi parte integrante dello Jugendstil. Artisti e architetti austriaci furono attivi in Germania.\nI centri di diffusione dello Jugendstil furono molti, oltre a Monaco, dove furono attivi Hermann Obrist, Richard Riemerschmid, Ferdinand Hodler e altri artisti che portarono al massimo sviluppo le tendenze floreali e fitomorfe, soprattutto nella grafica e nelle arti applicate. A Berlino oper\u00f2 prevalentemente l'architetto August Endell. A Weimar fu attivo il belga Henry van de Velde. A Karlsruhe Hermann Billing e lo svizzero Karl Moser.\nA Darmstadt vennero realizzate le opere architettoniche di maggior rilievo; infatti nel 1899 il granduca dell'Assia fond\u00f2 una famosa colonia di artisti, sulla Mathildenh\u00f6he, con l'intento di farne un centro di diffusione di produzione artigianale e artistica d'avanguardia, chiamandovi a lavorare tra gli altri Bernhard Hoetger, Patriz Huber, Hans Christiansen, Peter Behrens e Joseph Maria Olbrich che realizz\u00f2 l'edificio che accoglieva le attivit\u00e0 artistiche e le esposizioni e la famosa torre \"delle nozze\".\nErede dello Jugendstil nel campo delle arti applicate fu il Deutscher Werkbund, fondato a Monaco nel 1907 e animato da Peter Behrens, anche se nello Jugendstil ha le sue radici anche l'Espressionismo."}
{"id": "94976", "revid": "57342", "url": "https://it.wikipedia.org/wiki?curid=94976", "title": "Sabina Guzzanti", "text": "Biografia.\nFiglia del giornalista Paolo Guzzanti (ex parlamentare socialista, di Forza Italia e poi de Il Popolo della Libert\u00e0) e di Germana Antonucci, sorella maggiore di Corrado Guzzanti e di Caterina Guzzanti, dopo la maturit\u00e0 classica al liceo Orazio di Roma, si diploma all'Accademia nazionale d'arte drammatica, nel 1985.\nAttivit\u00e0 televisiva.\nL'esordio in tv risale al 1987 con il programma \"Proffimamente non stop\" di Enzo Trapani, su Rai 1. L'anno successivo fa parte del cast di \"Matrjoska\", programma censurato e trasformato in uno dal titolo emblematico \"L'araba fenice\", di Antonio Ricci, su Italia 1 e prende parte alla Sit-com \"Ovidio\" con Maurizio Costanzo, su Canale 5.\nLa notoriet\u00e0 arriva negli anni novanta con \"La TV delle ragazze\" e altri programmi di satira presentati da Serena Dandini (\"Scusate l'interruzione\", \"Tunnel\" e \"Avanzi\", tutti su Rai 3), nei quali proponeva una memorabile imitazione della pornodiva Moana Pozzi e le celebri imitazioni di Massimo D'Alema e Silvio Berlusconi.\nNel 1995 Sabina Guzzanti partecipa al Festival di Sanremo presentando il brano \"Troppo sole\" con \"La Riserva Indiana\", un gruppo variegato di personaggi noti del mondo della televisione e della politica, quali Sandro Curzi, Nichi Vendola, Mario Capanna, Antonio Ricci, Daria Bignardi, Remo Remotti, Ermete Realacci, Chicco Testa, Marco Giusti, David Riondino, Orsetta De Rossi, Paolo Pietrangeli, Bruno Voglino e Milo Manara. Il brano, che porta il titolo del film omonimo di Giuseppe Bertolucci interpretato dalla Guzzanti l'anno precedente, si classifica in diciottesima posizione su venti canzoni. Nel frattempo continua la sua carriera televisiva con programmi come \"Pippo Chennedy Show\", \"La Posta del Cuore\" e \"L'ottavo nano\", tutti su Rai 2.\nDopo una pausa, nel novembre 2003 torna in televisione con la trasmissione \"Raiot - Armi di distrazione di massa\", di nuovo su Rai 3. Dopo la prima puntata, la Guzzanti viene querelata da Mediaset per \u00abgravissime menzogne e insinuazioni\u00bb. I vertici della Rai sospendono la trasmissione. L'attrice convoca una conferenza-stampa per sollevare il caso, ma quando la presidente Rai Lucia Annunziata comunica che il programma pu\u00f2 continuare, la societ\u00e0 di produzione del programma replica di non poter accettare le nuove condizioni richieste (consegnare la registrazione con sette giorni di anticipo per permettere i controlli legali).\nLa querela \u00e8 stata poi archiviata dalla magistratura che ha giudicato infondate le accuse di Mediaset, in quanto i fatti raccontati erano veri. Le frasi incriminate riguardavano la contestatissima legge Gasparri sul riordino delle TV (una su tutte: \u00abRete 4 \u00e8 abusiva\u00bb) e un breve excursus della carriera imprenditoriale di Silvio Berlusconi. Nonostante ci\u00f2, da allora la Guzzanti ha vissuto una sorta di ostracismo e poi di allontanamento volontario dalla televisione, dedicandosi maggiormente al cinema, al teatro e ad altri mezzi di comunicazione.\nNel corso dell'edizione 2008 del programma \"Annozero\", condotto da Michele Santoro \u00e8 apparsa a sorpresa riproponendo alcune delle sue imitazioni pi\u00f9 celebri. Nel 2012 la Guzzanti torna in televisione con un suo programma su LA7 intitolato \"Un due tre stella\". Sempre sulla rete di Urbano Cairo, nel 2016, in concomitanza con la nuova stagione di \"Piazzapulita\", torna in tv con il \"TGPorco\", rubrica satirica gi\u00e0 apparsa sul web. L'inserto satirico che sarebbe dovuto andare avanti fino a giugno viene invece interrotto a dicembre nonostante i buoni ascolti e il gradimento del pubblico.\nCinema.\nProtagonista de \"I cammelli\" nel 1988 e di \"Troppo sole\" nel 1994 (in cui interpreta 13 personaggi diversi), per la regia di Giuseppe Bertolucci. In seguito interpreta il personaggio di Monica in \"Cuba Libre - Velocipedi ai tropici\" nel 1997, sceneggiato e diretto da David Riondino. Nel 1998 \u00e8 attrice e regista del cortometraggio \"Donna selvaggia\". Nel 2002 dirige il suo primo lungometraggio, \"Bimba - \u00c8 clonata una stella\", prodotto e distribuito dalla Medusa Film.\nNel 2005 produce, scrive e dirige il film-documentario \"Viva Zapatero!\", presentato in anteprima alla Mostra Internazionale d'Arte Cinematografica di Venezia dove viene accolto dal pubblico in sala con 12 minuti di applausi. Il film denuncia la poca libert\u00e0 d'informazione in Italia con il contributo di comici di satira italiani ed europei e ottiene un grande successo di pubblico. Presentato anche al Tribeca Film Festival, al Sundance Film Festival e al Festival Internazionale del cinema di San Sebasti\u00e1n, nel 2006 vince il Nastro D'Argento come miglior documentario e la 28\u00aa edizione del Festival italiano del cinema di Villerupt (ex aequo con \"Sotto il sole nero\" di Enrico Verra).\nNel 2007 presenta alla Mostra internazionale d'arte cinematografica di Venezia il suo secondo lungometraggio, \"Le ragioni dell'aragosta\". \nA maggio 2010 esce \"Draquila - L'Italia che trema\", del quale Sabina Guzzanti \u00e8 ancora una volta produttrice, autrice e regista. Il film \u00e8 presentato Fuori Concorso al Festival di Cannes il 13 maggio 2010 e ha ottenuto un buon successo in sala.\nNel 2014 torna sugli schermi cinematografici con \"La trattativa\", presentato alla 71\u00aa Mostra internazionale d'arte cinematografica di Venezia. Il film ha come tema centrale la negoziazione tra lo Stato italiano e Cosa nostra avvenuta nei primi anni novanta. Proiettato il 14 novembre al Parlamento il film trova una distribuzione alternativa in tutta Italia su richiesta diretta di gruppi di cittadini e di scuole medie e superiori.\nInternet.\nNel giugno 2015 crea una nuova webserie satirica: \"\". La Guzzanti interpreta in questa web serie tanti personaggi per rappresentare il pessimo stato di salute del mondo dell'informazione in Italia offrendo allo spettatore diversi punti di vista. La giornalista in studio Venezia Cartolani, l'inviata aggratis Mara Ventura, la fuffologa Ezia De Mita, la sindacalista della ULA (Unione Lavoratori Aggratis) Zzazzetti e l'agente della CIA Madison sono solo alcuni dei personaggi emersi durante le due stagioni prodotte. Tra le imitazioni troviamo Maria Elena Boschi, Massimo D'Alema, Giorgia Meloni, Debora Serracchiani, Matteo Salvini, Virginia Raggi, Daniela Santanch\u00e8 e Lucia Annunziata.\nLe prime 8 puntate della prima stagione sono state un momento di pura sperimentazione insieme al Web strategist Michele Maffei e i Graphic designer Valentino De Petro e Gianni Laudati. Le successive 10 puntate della seconda serie sono state finanziate dagli utenti attraverso una campagna di raccolta fondi sul sito \"produzioni dal basso\", centinaia di persone hanno versato circa 21.000 euro in soli 90 giorni. Il gruppo editoriale di Fan Page ha co-finanziato 6 puntate. Le puntate sono andate in onda sui canali social di Sabina Guzzanti e sulla piattaforma Youmedia. La terza serie (13 puntate) \u00e8 andata in onda su LA7 all'interno del programma televisivo \"Piazzapulita\" ideato e condotto da Corrado Formigli. La quarta serie (4 puntate) \u00e8 stata finanziata con una nuova raccolta fondi di 10.000 euro su \"produzione dal basso\" ed \u00e8 stata pubblicata sui canali social dell'artista. L'ultima serie \u00e8 stata prodotta da L'Editoriale Il Fatto S.p.A ed \u00e8 andata in onda sulla piattaforma televisiva web Loft fra Ottobre e Novembre 2017.\nImpegno politico.\nLa Guzzanti ha sostenuto con forza la raccolta di firme per la legge d'iniziativa popolare (un'idea di Tana De Zulueta, Verdi) sul sistema dell'informazione televisiva: \"Nuove norme in materia di disciplina del sistema delle comunicazioni audiovisive e sulla concessionaria del servizio pubblico radiotelevisivo\". La proposta di legge constava di 10 articoli e aveva lo scopo di sostenere e garantire il pluralismo dell'informazione avendo sempre come punti di riferimento gli articoli 2, 3, 21 della Costituzione Italiana. Tra i numerosi sostenitori dell'iniziativa: Enzo Biagi, Angela Finocchiaro, Dario Fo, Dacia Maraini, Alfonso Pecoraro Scanio con tutto il partito dei Verdi, Elio Veltri, Giovanni Valentini e l'associazione Articolo 21.\nL'8 luglio 2008, a Piazza Navona, partecipa alla manifestazione \"No Cav Day\" contro i provvedimenti del governo Berlusconi IV in materia di giustizia, insieme a Marco Travaglio, Paolo Flores d'Arcais, Andrea Camilleri, Umberto Eco, Pancho Pardi, Antonio Di Pietro, Furio Colombo, Rita Borsellino, Beppe Grillo, Moni Ovadia, Ascanio Celestini ed esponenti dei girotondi. Polemizza sul ruolo della Chiesa cattolica in Italia, sull'operato del Primo Ministro Silvio Berlusconi e sulla nomina a Ministro di Mara Carfagna, citando un giornale argentino che parla di un presunto scandalo a sfondo sessuale in cui quest'ultima e il premier sarebbero coinvolti. I toni forti usati dall'attrice (\"gli ha succhiato l'uccello\") accendono polemiche che dominano la scena del dibattito mediatico sulla manifestazione, lasciando in secondo piano i temi principali della stessa.\nPer le Elezioni politiche italiane del 2013 ha dichiarato di votare il SEL di Nichi Vendola. Nel novembre 2014, durante la presentazione in parlamento del suo film-documentario \"La trattativa\" ha mostrato apprezzamenti verso M5S, definendolo \u00abl'unica occasione di speranza in parlamento\u00bb. Per le Elezioni politiche italiane del 2018 ha annunciato l'intenzione di voto per la lista di sinistra Potere al Popolo!, formazione nata dall'unione di collettivi e alcune vecchie formazioni di sinistra extraparlamentare.\nProcedimenti giudiziari.\nAccuse di vilipendio nei confronti del Papa.\nL'11 settembre 2008 si apprende dalle maggiori testate giornalistiche che Sabina Guzzanti \u00e8 iscritta nel registro degli indagati, assieme a Maurizio Crozza, per presunta satira contro il Papa durante la manifestazione \"No Cav Day\" contro il governo, tenutasi il precedente 8 luglio a piazza Navona. La Guzzanti \u00e8 accusata di vilipendio nei confronti di un capo di Stato estero, perseguibile secondo procedura con l'autorizzazione del Ministro della giustizia; Angelino Alfano, ministro allora in carica, comunica in data 18 settembre 2008 che non conceder\u00e0 l'autorizzazione a procedere nei confronti della Guzzanti, spiegando cos\u00ec la propria decisione: \u00abNonostante il parere favorevole sulla procedibilit\u00e0 ho deciso di non concedere l'autorizzazione ben conoscendo lo spessore e la capacit\u00e0 di perdono del Papa\u00bb.\nCondanna per diffamazione nei confronti di Mara Carfagna.\nNel frattempo anche la ministra alle Pari Opportunit\u00e0 Mara Carfagna cita in giudizio, civile e non penale, Sabina Guzzanti per presunte ingiurie a sfondo sessuale da lei ricevute durante il No Cav day (la Guzzanti, parlando di Berlusconi, aveva detto: \u00abNon puoi mettere alle Pari opportunit\u00e0 una che ti ha succhiato l'uccello\u00bb), chiedendo un risarcimento di un milione di euro di danni, affermando che li devolver\u00e0, in caso di vittoria, alle donne vittime di violenza. Il 9 ottobre 2012 la Guzzanti viene condannata al risarcimento di 40.000 euro alla ex ministra. La Guzzanti pubblica un post sul suo sito web, ammettendo di aver perso il freno della lingua, ma ribadendo che nominare una donna, nota solo per essersi mostrata seminuda in televisione, ministro delle pari opportunit\u00e0 era una provocazione inaccettabile.\nControversie.\nNel 2012, durante lo scandalo del cosiddetto \"Madoff dei Parioli\", in cui alle vittime venivano promessi investimenti finanziari redditizi che invece terminavano in perdite enormi, Sabina Guzzanti denuncia i truffatori e si costituisce parte civile. \nDurante uno spettacolo satirico del 2002 in cui criticava la giornalista Oriana Fallaci per le sue posizioni sull'Islam e sulla Guerra in Iraq, suscit\u00f2 polemiche la risposta data all'invettiva di un uomo fra il pubblico che aveva gridato \u00abti venisse un cancro\u00bb, a cui rispose improvvisando \u00abgi\u00e0 m'\u00e8 venuto e ti venisse anche a te e alla tu' mamma\u00bb. Fallaci, dopo un servizio del TG5 di Enrico Mentana che diede risalto all'episodio, replic\u00f2: \u00abgiovanotta, essendo una persona civile io le auguro che il cancro non le venga mai. Cos\u00ec non ha bisogno di quell'esperienza per capire che sul cancro non si pu\u00f2 scherzare\u00bb. Nel libro \"La forza della ragione\", Fallaci defin\u00ec poi Guzzanti \u00abun'imitatrice senza intelligenza e senza civilt\u00e0\u00bb e \u00abun'oca crudele che mi impersona con l'elmetto in testa e deride la mia malattia\u00bb.\nNegli anni successivi Guzzanti ha spiegato pi\u00f9 volte la vicenda, chiarendo di essere intervenuta al \u00abmonologo al social forum di Firenze in segno di solidariet\u00e0 perch\u00e9 la Fallaci aveva pesantemente insultato i partecipanti. Mentre recitavo un tizio fra il pubblico completamente ubriaco, cominci\u00f2 a urlare: \"che ti venisse un cancro\" riferendosi alla Fallaci di cui facevo la parodia. Io ho risposto qualcosa tipo: \"io gi\u00e0 ce l'ho, che venisse a te e a tua sorella\" tanto per farlo stare zitto e ho continuato a recitare\u00bb, specificando che i contenuti del monologo \u00abriguardavano ovviamente le posizioni della Fallaci sull'Islam e non riguardavano ovviamente la sua malattia\u00bb.\nOrientamento religioso.\nLa Guzzanti si dichiara buddista, aderente alla Soka Gakkai: \"Io pratico il buddismo da vent'anni e tutto quello che c'\u00e8 di bello e di importante nella mia vita \u00e8 legato al buddismo\".\nTeatro.\nI suoi spettacoli teatrali, di natura satirica, sono una carrellata di personaggi della politica e dello spettacolo, imitati con bravura e perfidia, cui la Guzzanti alterna brevi monologhi e intermezzi musicali.\nMonologo di un'ora e mezza che propone lo stile di ironica convention \"Forza Italia\" essendo nell'era di Berlusconi in cui lo stesso viene interpretato con un doppiopetto blu, alternato a personaggi gi\u00e0 conosciuti al pubblico dell'artista quali: la giornalista che monta i servizi e i contributi dell'immaginaria convention, la maga Tatiana, la casalinga, la rockstar Matilde, la psicologa della Usl, la suora, la speaker radiofonica, la scrittrice, la tossicodipendente, l'allora presidente della Camera Irene Pivetti e un omaggio a Moana Pozzi appena scomparsa.\nSpettacolo scritto a quattro mani con Curzio Maltese e della durata di due ore nelle quali l'artista racconta la situazione italiana dall'informazione, alla politica, alla televisione che sforna starlette ignoranti, senza dimenticare l'Annunziata, Ferrara, D'Alema e Berlusconi. Una satira intelligente che oltre alla risata offre spunti di riflessione e lascia un filo di malinconia."}
{"id": "94977", "revid": "2158354", "url": "https://it.wikipedia.org/wiki?curid=94977", "title": "Riga (disambigua)", "text": ""}
{"id": "94979", "revid": "1226", "url": "https://it.wikipedia.org/wiki?curid=94979", "title": "Ghirlandaio", "text": ""}
{"id": "94980", "revid": "1845951", "url": "https://it.wikipedia.org/wiki?curid=94980", "title": "Doolin", "text": "Doolin (in irlandese: \"D\u00falainn\"\u00a0) \u00e8 un villaggio costiero sull'Atlantico del Clare, nell'Irlanda occidentale. Nonostante le sue esigue dimensioni, comunque in crescita netta, \u00e8 una popolare destinazione turistica.\nPosizione.\nDoolin \u00e8 situata sulla costa scoglierosa del Clare occidentale, a pochi passi dal Burren e vicino alla localit\u00e0 termale di Lisdoonvarna.\nMa soprattutto \u00e8 una tappa quasi obbligata di passaggio per chi si reca alle famosissime Scogliere di Moher, che cominciano ad ergersi subito proprio il piccolo abitato e sono interamente e chiaramente visibili dal porto di Doolin.\nIl piccolo villaggio \u00e8 anche a brevissima distanza dalle altrettanto famose Isole Aran, visibili ad occhio nudo perfettamente in giornate chiare, tanto che \u00e8 uno dei tre porti che offre traghetti per le isole Aran (Galway e Rossaveal nella parte nord-occidentale della Baia di Galway sono gli altri due).\nIl fiume Aille scorre dalle colline del Burren attraverso Doolin entrando in mare proprio davanti \"Fisher Street\".\nMonumenti e luoghi d'interesse.\nIl villaggio in s\u00e9 non vanta monumenti particolari, essendo stato fino a poco tempo fa un tipico villaggio di pescatori.\nRimangono interessanti le varie abitazioni coloratissime, divisi in due autentici blocchi diversi, \"Roadford\" nella parte pi\u00f9 interna, e \"Fisherstreet\" situata dopo il ponte ed adiacente al porto ed al mare. Meritano menzione sicuramente anche i tre caratteristici e antichi pub sempre molto affollati di turisti e frequentati da gruppi di musica tradizionale irlandese per le loro \"live session\".\nFuori Doolin invece sono presenti siti di interesse di varia natura, geologica ed archeologica. Il Castello di Doonagore, ad esempio, \u00e8 un piccolo maniero situato su una collina sovrastante il villaggio. I resti della struttura sono ben conservati anche se non eccezionali, consistendo in una piccola torre con tetto spiovente e ci\u00f2 che rimane di un muro di cinta, ma la sua particolare posizione rende il castello molto interessante e, oltre ai meravigliosi paesaggi che mostra sul mare, assume un'aria spettrale durante il maltempo o la nebbia.\nAnche il Castello di Ballinalacken \u00e8 situato a breve distanza da Doolin.\nNumerosi sono anche i reperti archeologici preistorici, come varie fortificazioni in pietra o tombe, comuni a dire il vero anche alla vicinissima regione del Burren. Anche sulla vicina \"Crab Island\" \u00e8 situato un forte, ma del XIX secolo.\nA livello geologico, invece, destano molto interesse le \"Doolin Caves\" (\"Caverne di Doolin\"), aperte nel 2006 e visibili per intero, che presentano vari ambienti molto suggestivi ed ospitano una stalattite particolare che gli organizzatori dei tour all'interno definiscono come la pi\u00f9 grande dell'emisfero boreale.\nCultura.\nDoolin \u00e8 ben conosciuto come posto per la musica tradizionale irlandese, suonata spesso nelle sere nei tre pub presenti nell'abitato: inutile dire che per questo fatto, Doolin \u00e8 sempre affollata di turisti, specialmente stranieri. Non \u00e8 forse soltanto un modo di dire che a Doolin viene suonata la migliore musica folk d'Irlanda.\nTrasporti ed economia.\nDoolin \u00e8 di strada sulla tratta di pullman Limerick/Ennis, che si ferma sia alle scogliere che in paese nel suo tragitto per Galway. Il piccolo porto collega invece il villaggio alla pi\u00f9 piccola delle Aran, Inis O\u00edrr.\nEconomicamente il villaggio si \u00e8 sostentato per secoli con la pesca. La brulla conformazione del territorio, specialmente nelle zone calcaree del Burren, poco permette la coltivazione di alcunch\u00e9, mentre l'allevamento bovino e ovino viene praticato tutt'oggi, seppur con qualche difficolt\u00e0, dalle popolazioni dove sono riuscite a trasformare il tavolato calcareo in prato (operazione analoga hanno fatto col tempo gli abitanti delle Aran).\nOggigiorno l'attivit\u00e0 prevalente \u00e8 quella turistica e, di riflesso connesse a quest'ultima, quella navale e immobiliare. I traghetti che si recano ad Inis O\u00edrr sono, specie in alta stagione, molto affollati mentre lo spuntare di tenute, campeggi e nuove case sembra inarrestabile: in anni recenti (specialmente nel periodo 2000-4), Doolin ha infatti visto un lento incremento edilizio, specialmente di case destinate alla vacanza, che sono apparse intorno al villaggio. I risultanti lavori di costruzione, a parere di molte persone, hanno distrutto la calma rurale del villaggio.\nLe poche infrastrutture presenti sono, per quel che riguarda \"Roadford\", due pub, un ristorante, un caff\u00e8, alcuni ostelli, dei B&amp;B e un campeggio, mentre passando a \"Fisher Street\", il Pub O'Connor's, un ostello, negozi, ristoranti, takeaway ed altri bed and breakfast."}
{"id": "94983", "revid": "100676", "url": "https://it.wikipedia.org/wiki?curid=94983", "title": "Hiragana", "text": "Lo hiragana \u00e8 un sistema di scrittura sillabico utilizzato per la lingua giapponese.\nIn Giappone vengono utilizzati tre diversi tipi di scrittura: lo hiragana (\u5e73\u4eee\u540d), il katakana (\u7247\u4eee\u540d) e i kanji (\u6f22\u5b57). I primi due costituiscono la scrittura autoctona fonetica, detta kana, il terzo \u00e8 rappresentato dai caratteri ideografici di origine cinese, generalmente non dissimili da quelli utilizzati nel continente.\nLo hiragana \u00e8 facilmente distinguibile dal katakana per la sua forma corsiva, con tratti arrotondati, ben diversi dalle forme rigide dell'altro sillabario: scritti con i rispettivi sistemi, avremo \"hiragana\" \u3072\u3089\u304c\u306a e \"katakana\" \u30ab\u30bf\u30ab\u30ca. \"Hiragana\" significa \"carattere prestato di uso comune\", con riferimento all'origine dagli ideogrammi e alla sua forma corsiva.\nIl sistema di scrittura hiragana.\nNello hiragana, come nel katakana, ogni carattere non corrisponde a un fonema vocalico o consonantico, come avviene in molte lingue occidentali scritte con alfabeti, ma a un'intera sillaba (ad eccezione del carattere \u3093, che rappresenta il suono \"n\"). Vi sono sillabe formate da una sola vocale o da consonante e vocale; si dividono inoltre tradizionalmente in sillabe pure, impure, semipure, contratte.\nLe sillabe pure \"seion\" sono formate da una sola vocale, da una consonante che precede una vocale, e dalla \"n\" sillabica. Facendo seguire dal segno diacritico \"dakuten\" \u309b(anche detto \"nigori\", \"impurit\u00e0\") quelle sillabe pure la cui consonante \u00e8 sorda, si ottengono le corrispondenti sillabe impure \"dakuon\", nelle quali la consonante iniziale \u00e8 sonora: per esempio, \u304b \"ka\" diventa \u304c \"ga\", \u3057 \"shi\" diventa \u3058 \"ji\", \u3078 \"he\" diventa \u3079 \"be\". Facendo seguire le sillabe che cominciano per \"h\", inclusa \"fu\", dal segno diacritico \"handakuten\" \u309c(anche detto \"maru\", \"cerchio\"), si ottengono le sillabe semipure \"handakuon\", che hanno come consonante iniziale \"p\": quindi \u3078 \"he\" diventa \u307a \"pe\".\nLa combinazione fra due caratteri permette a volte di rappresentare una terza sillaba: si tratta delle sillabe contratte \"y\u014don\", nelle quali una delle sillabe \"ya, yu, yo\" (\u3083, \u3085, \u3087) \u00e8 scritta in piccolo dopo una sillaba che ha come vocale terminale la \"i\". La consonante della sillaba risultante sar\u00e0 palatalizzata: avremo, ad esempio, \u306b\u3083 \"nya\", \u308a\u3085 \"ryu\", \u3058\u3087 \"jo\".\nIl sillabario hiragana, al pari del katakana, \u00e8 propriamente composto dai 48 caratteri che rappresentano le sillabe pure, e spesso \u00e8 detto \u2013 arrotondando il numero \u2013 \"goj\u016bon\" \"i cinquanta suoni\"; ma a questi si aggiungono le 20 sillabe impure, le 5 sillabe semipure e le 36 sillabe contratte: in tutto 109 sillabe.\nLo hiragana viene utilizzato per parole per le quali non vi sono kanji, cio\u00e8 particelle come \"kara\" \u304b\u3089 \"da\", suffissi come \"san\" \u3055\u3093 \"signore, signora\". Lo hiragana \u00e8 anche usato per parole per le quali la forma ideografica kanji non \u00e8 conosciuta da chi scrive, o si presume che non sia conosciuta da chi legge, o \u00e8 troppo formale per il contesto in cui si scrive. Le inflessioni dei verbi e degli aggettivi si scrivono in hiragana: ad esempio, in \u98df\u3079\u307e\u3057\u305f \"tabemashita\" (\"mangiare\" al passato affermativo in forma gentile), dove \"tabe\"- \u00e8 la radice verbale e -\"mashita\" \u00e8 il verbo ausiliare, -\"bemashita\" \u00e8 scritto in hiragana, mentre solo la sillaba iniziale \"ta\"- della base verbale \u00e8 rappresentata con un kanji. Quest'uso \u00e8 detto \"okurigana\".\nSi chiama \"furigana\" un altro frequente uso dello hiragana, quello che ha il fine di rappresentare la pronuncia del kanji quando questo \u00e8 poco noto, o in ambito didattico: in questi casi il carattere fonetico \u00e8 scritto in piccolo sopra a quello ideografico (o accanto, se la scrittura \u00e8 verticale). \u00c8 utile precisare che i caratteri hiragana sono utilizzati per insegnare ai bambini a leggere e a scrivere nella scuola primaria, prima che essi imparino a riconoscere i kanji, vale a dire gli ideogrammi, di cui esistono oltre 50.000 variet\u00e0.\nTabella di traslitterazione dello hiragana secondo il sistema Hepburn.\nLa seguente tabella riporta i caratteri \"hiragana\" assieme alla loro romanizzazione in stile Hepburn.\nPronuncia in dettaglio.\nNella tabella sottostante si spiega la pronuncia in giapponese, suono per suono, tale per cui i suoni sono poi combinabili tra loro. Sotto la tabella si forniscono alcune informazioni sugli allungamenti vocalici, sui dittonghi arcaici e su alcuni accomodamenti dal Primo Cinese Medio.\nA questi suoni, si aggiunge la nozione di allungamento vocalico: quando due vocali identiche sono scritte di fila, si pronuncia un'unica vocale che dura leggermente di pi\u00f9: \u3042\u3042 aa /a:/, \u3044\u3044 ii /i:/, \u3046\u3046 uu /\u026f:/, \u3048\u3048 ee /e:/, \u304a\u304a oo /o:/. Volendo, nel sistema Hepburn l'allungamento vocalico si pu\u00f2 anche indicare con un trattino orizzontale detto \"macron\" sopra una singola vocale: \u0101, \u0113, \u012b, \u014d, \u016b. Un ultimo e diffusissimo allungamento vocalico \u00e8 presente nella combinazione -\u304a\u3046:\n\u304a\u3046, \u3069\u3046, \u3068\u3046, \u3053\u3046, \u3054\u3046, \u3082\u3046, \u306e\u3046, \u308d\u3046, \u305d\u3046, \u305e\u3046, \u307b\u3046, \u307c\u3046, \u307d\u3046, \u304d\u3087\u3046, \u304e\u3087\u3046, \u3061\u3087\u3046, \u307f\u3087\u3046, \u306b\u3087\u3046, \u3057\u3087\u3046, \u3072\u3087\u3046, \u3073\u3087\u3046, \u3074\u3087\u3046, \u308a\u3087\u3046 .\nLa combinazione \"ou\" si romanizza \u014d/oo e si pronuncia /o:/. la -u finale deriva dall'accomodamento finale di -/\u014b/ in cinese (conservato tuttora dal Primo Cinese Medio e Old Chinese), reso come */\u0169/ nasalizzato, poi /\u026f\u0303/ e infine assimilatosi. Un esempio famoso \u00e8 il nome dell'odierna capitale del Giappone, T\u014dky\u014d \u6771\u4eac \u3068\u3046\u304d\u3087\u3046, anticamente detta \"Edo\" \u6c5f\u6238. Oppure, deriva dalla mutazione di \"-au\" e \"-eu\" in \"-oo\", tale per cui l'accomodamento della pronuncia cinese si allontana da quella originale. Questo allungamento, insieme a \"\u016b/uu\", \u00e8 l'allungamento vocalico pi\u00f9 diffuso in giapponese.\nIl secondo, \"uu\" (\u3046\u3046, \u3086\u3046), si trova facilmente nei kanji (esattamente come \"oo\"), cio\u00e8 i sinogrammi presi a prestito dai giapponesi, e deriva dall'accomodamento dello stop senza rilascio udibile di suono *-p del Primo Cinese Medio: fu adattato come -fu, dopodich\u00e9 la consonante \u00e8 caduta ed \u00e8 rimasta solo a \"u\", che in svariati casi forma questo allungamento vocalico. La *-p \u00e8 individuabile in coreano, cantonese, vietnamita e in svariati dialetti cinesi onservativi come il cantonese (famiglia Yue) e svariati Minnan (e.g. l'Amoy Hokkien, il taiwanese, il Teochew, il Quanzhou, lo Shangtou e l'Hakka). Altri allungamenti vocalici presenti in parole native giapponesi derivano da cadute di consonanti, sillabe interne o semivocali durante l'evoluzione della lingua.\nMolti altri suoni che sono diventati sillabe derivano da accomodamenti della pronuncia del Primo Cinese Medio in giapponese (*-t, *-k) e sono reperibili nei kanji, ma non costituiscono casi particolari da prendere in analisi.\nTutti i dittonghi che iniziano con w-, se reperiti nei kanji, sono pure accomodamenti dal Primo Cinese Medio ed esistevano gi\u00e0 durante l'Old Japanese (la pronuncia della vocale era unica). Oggi, in tutto il vocabolario giapponese, questi dittonghi sono spariti eccetto per \"wa\". In katakana, degli esempi di sillabe con questi dittonghi arcaici, utili per fare paragoni con le lingue sino-xeniche, per ricostruire il Primo Cinese Medio o per sbrogliare delle mancate corrispondenze nella pronuncia tra giapponese e lingue sino-xeniche, sono \u30b0\u30ef(\u30f3) gwa(n), \u30af\u30ef(\u30f3) kwa(n), \u30b0\u30f1(\u30f3) gwe(n), \u30af\u30f1(\u30f3) kwe(n), \u30f1(\u30f3) we(n), \u30f0\u30f3 wi(n).\nTabella di traslitterazione dello hiragana secondo il sistema italiano.\nLa seguente tabella riporta i caratteri \"hiragana\" assieme alla loro romanizzazione in stile Hepburn.\nRicostruzione filologica dell'hiragana.\nUn lavoro di ricostruzione analogo a quello svolto nel katakana si pu\u00f2 fare anche per l'hiragana, che deriva dalla stilizzazione in blocco di alcuni sinogrammi, che in larga misura corrispondono con quelli che originano il katakana. La pronuncia del kanji in versione on'yomi viene scritta in hiragana per collegarla con la grafia della sillaba, a sua volta collegata al sinogramma. Laddove esistono pi\u00f9 lettore on'yomi, viene data quella pi\u00f9 simile alla sillaba odierna."}
{"id": "94986", "revid": "767487", "url": "https://it.wikipedia.org/wiki?curid=94986", "title": "Shaolin Soccer", "text": "Shaolin Soccer - Arbitri, rigori e filosofia zen () \u00e8 un film del 2001 diretto da Stephen Chow.\nTrama.\nFong, \"Gamba d'Oro\", campione di calcio, accetta di vendere la partita in cambio di soldi da parte del compagno di squadra Hung. In seguito verr\u00e0 aggredito e riporter\u00e0 dei danni permanenti ad un ginocchio, fatto che metter\u00e0 la parola fine alla sua carriera di calciatore.\nAlcuni anni dopo Fong, licenziato e ridotto al vagabondaggio, incontra uno studente di Shaolin kung-fu, Schizzo (\"Sing\"), \"la Possente Gamba d'Acciaio\". Schizzo \u00e8 un grande esperto di kung-fu, amareggiato dal fatto che la gente si disinteressi totalmente delle arti marziali. Per questo cerca di trovare il modo di renderle interessanti per il pubblico attuale. Dopo diversi tentativi disastrosi, i discorsi tra Fong e Schizzo fanno nascere nei due l'idea di abbinare il kung fu allo sport, fondando la squadra del Real Shaolin: cos\u00ec Fong potr\u00e0 prendersi la rivincita su Hung e Sing avr\u00e0 una formidabile pubblicit\u00e0 per il suo amato kung-fu.\nCome giocatori, Sing richiama i suoi cinque fratelli, anch'essi in passato esperti di kung-fu, che per\u00f2 col tempo hanno lasciato perdere il combattimento riducendosi a svolgere i mestieri pi\u00f9 vari. Dopo una prima e assai dura partita d'allenamento (grazie alla quale nei sei fratelli si risveglia lo spirito combattivo e vengono trovati altri giocatori) la squadra \u00e8 finalmente pronta.\nCon il susseguirsi degli incontri, la miscela di kung-fu e calcio porta il Real Shaolin in finale, dove li attende proprio la squadra di Hung, l'Infamitas United.\nQuest'ultimo, ricco e corrotto, non si fa scrupoli ad utilizzare sostanze dopanti sui suoi giocatori, che ricorrono anche a mosse scorrette (ma arbitro e guardalinee fanno finta di niente).\nLa squadra Shaolin si batte con valore, ma diversi giocatori vengono messi fuori dai giochi dalle scorrettezze degli avversari, fino a rimanere in sette e senza riserve, rischiando quindi di venire squalificati e perdere la partita. Finch\u00e9 non arriva Mei, ragazza innamorata di Sing ed esperta di Tai-chi: come portiere riesce a parare un colpo micidiale della squadra avversaria e lancia la palla a Sing, permettendogli di scagliare un tiro dalla potenza fenomenale, che travolge la squadra avversaria e segna il goal della vittoria.\nCon la vittoria del campionato, Hung viene arrestato per doping e la sua squadra squalificata, mentre Sing ha trovato l'amore e osserva soddisfatto gli abitanti della citt\u00e0 utilizzare le mosse del kung-fu, che ora tutti vogliono conoscere.\nVengono ampiamente utilizzati gli effetti speciali e le scene sono accompagnate da un'importante colonna sonora.\nProduzione.\nIn un'intervista eseguita da \"Premiere\" (una rivista statunitense) il regista Chow ha affermato di essersi ispirato alla famosa serie animata giapponese \"Captain Tsubasa\" nota in Italia con il titolo di \"Holly &amp; Benji\".\nDistribuzione.\nEdizione italiana.\nIl film, a cui, come nelle altre versioni distribuite in Europa, sono stati tagliati 20 minuti dalla Miramax. \u00c8 uscito nelle sale italiane l'11 aprile 2003 con il titolo \"Shaolin Soccer - Arbitri, rigori e filosofia zen\".\nL'adattamento italiano differisce dall'originale per l'aggiunta di alcune voci fuori campo, per il cambio di alcuni nomi e di diversi dialoghi, e infine per qualche modifica alla colonna sonora. Nella versione italiana, alle voci di molti dei personaggi vengono conferiti svariati idiomi delle regioni italiane, come romanesco, napoletano, sardo, toscano, calabrese, barese, lombardo o siciliano.\nAl doppiaggio hanno inoltre partecipato sei giocatori delle societ\u00e0 sportive Lazio e Roma: Damiano Tommasi, Giuseppe Pancaro, Marco Delvecchio, Sini\u0161a Mihajlovi\u0107, Angelo Peruzzi, e Vincent Candela, i quali hanno devoluto in beneficenza i ricavi dell'operazione.\nIl film ha avuto un buon successo di pubblico nei cinema italiani. In TV \u00e8 stato trasmesso il 31 ottobre 2006, nella versione col doppiaggio italiano su Rai 2 in prima serata (per la prima volta in Italia su un canale FTA) con scarsi dati di ascolti.\nSequel.\nNel 2008 \u00e8 stato realizzato in Giappone un sequel del film, prodotto ma non diretto da Chow, dal titolo \"Shaolin Girl\", con la ricomparsa di alcuni attori del cast."}
{"id": "94987", "revid": "154893", "url": "https://it.wikipedia.org/wiki?curid=94987", "title": "Antoni Gaudi", "text": ""}
