{"id": "128186", "revid": "599013", "url": "https://it.wikipedia.org/wiki?curid=128186", "title": "Daijir\u014d Kat\u014d", "text": "Carriera.\nInizi\u00f2 a gareggiare con le minimoto fin da bambino, diventando per quattro volte campione giapponese della categoria. Inizi\u00f2 le gare su pista nel 1992, e cinque anni pi\u00f9 tardi vinse il campionato nazionale di velocit\u00e0 nella classe 250. Esord\u00ec nel frattempo nel motomondiale nel 1996, come \"wild card\" della classe 250, concludendo terzo sul circuito casalingo di Suzuka. L'anno successivo venne nuovamente invitato a correre nel gran premio di casa, vincendo la gara. Kat\u014d esord\u00ec da pilota titolare in 250 nella stagione 2000, in sella a una Honda NSR 250 del team Gresini Racing; vincendo quattro gare, si piazz\u00f2 al terzo posto in campionato. Sempre nel 2000, alternandosi con il connazionale T\u014dru Ukawa alla guida di una Honda VTR1000SPW, la coppia vinse la 8 Ore di Suzuka, gara valida per il mondiale \"endurance\".\nNella stagione 2001, confermato dal team Gresini, vinse 11 gare e ottenne cos\u00ec il titolo mondiale della \"quarto di litro\" con 322 punti complessivi, superando il connazionale Tetsuya Harada e l'italiano Marco Melandri. Per la stagione 2002 pass\u00f2 alla neonata classe MotoGP, inizialmente in sella a una Honda NSR500 a due tempi, poi dalla gara di Brno gli venne affidata una RC211V a quattro tempi; con quest'ultima ottenne una \"pole position\" e due secondi posti (in Spagna dietro Valentino Rossi, e in Repubblica Ceca dietro Max Biaggi), concludendo al settimo posto della classifica generale e conquistando il titolo simbolico di \"rookie\" dell'anno. In questa stagione vinse per la seconda volta nella sua carriera la 8 Ore di Suzuka, stavolta condividendo la VTR1000SPW con lo statunitense Colin Edwards.\nNella stagione 2003 Kat\u014d rimase legato al team Gresini; tuttavia la casa madre Honda gli affid\u00f2, unico pilota al di fuori del \"factory team\", una RC211V ufficiale. Il 6 aprile, sul finire del terzo giro della gara inaugurale del motomondiale in Giappone, all'uscita della curva 130R, Kat\u014d perse il controllo della sua Honda e picchi\u00f2 violentemente la testa, il collo e la cassa toracica sul muro posto poche decine di metri prima della \"chicane\" Casio (detta \"del triangolo\"), a una velocit\u00e0 di circa 140\u00a0km/h: Kat\u014d mor\u00ec dopo due settimane di coma per infarto cerebrale, lasciando la moglie Makiko e i due figli, Ikko e Rinka. La salma di Kat\u014d venne inumata nel Cimitero del Tempio di Kanei-ji, a Tokyo.\nTutti i piloti della MotoGP dedicarono un minuto di silenzio in memoria di Kat\u014d nella successiva gara del campionato in Sudafrica, apponendo inoltre sulle proprie tute di gara il suo n\u00ba 74; tutto il team Gresini affront\u00f2 quel fine settimana con il lutto al braccio. Proprio il compagno di squadra del giapponese, lo spagnolo Sete Gibernau, riusc\u00ec a vincere la prova africana, dedicando allo scomparso pilota la sua vittoria. Nel luglio successivo, durante la 8 ore di Suzuka, la Honda ricord\u00f2 Kat\u014d mettendo il suo numero sulla moto di Tadayuki Okada e Ch\u014djun Kameya, mentre l'organizzazione della MotoGP decise per il ritiro il suo numero di gara; il 74 \u00e8 inoltre da allora cucito sulle tute di alcuni piloti del motomondiale che lo hanno conosciuto.\nNella citt\u00e0 di Misano Adriatico dove Kat\u014d trascorreva gran parte dell'anno, accanto all'autodromo cittadino, nel maggio del 2004 \u00e8 stata intitolata una via al pilota nipponico. Dopo l'incidente, il motomondiale non \u00e8 pi\u00f9 tornato a correre sul circuito giapponese di Suzuka."}
{"id": "128191", "revid": "1522738", "url": "https://it.wikipedia.org/wiki?curid=128191", "title": "Chupacabra", "text": "Il chupacabra o chupacabras (dallo spagnolo \"chupar\", \"succhiare\" e \"cabra\", \"capra\", dunque il \"succhia-capra\", da non confondersi con l'uccello chiamato succiacapre) \u00e8 un animale leggendario, appartenente alla mitologia contemporanea, che si vuole abiti in alcune zone delle Americhe. \u00c8 stato associato con apparizioni di un presunto animale sconosciuto a Porto Rico (dove si \u00e8 avuta notizia per la prima volta di tali apparizioni nel 1990), Messico e anche Stati Uniti d'America, specialmente tra le comunit\u00e0 latinoamericane di pi\u00f9 recente immigrazione.\nIl nome deriva dal fatto che sarebbe sua abitudine bere il sangue di capre e altri animali domestici, e infliggere loro particolari mutilazioni. Le descrizioni del chupacabra da parte dei presunti testimoni sono varie. Una delle rappresentazioni pi\u00f9 tipiche di un chupacabra \u00e8 quella di un animale piuttosto pesante, della taglia di un piccolo orso, con una fila di aculei dalla testa alla base della coda.\nPlausibilit\u00e0 scientifica.\nBiologi e addetti alla forestale vedono il chupacabra come una leggenda urbana e anche la criptozoologia in genere non prende in considerazione questo tipo di creature.\nIl mito del \"chupacabra\" \u00e8 stato messo in relazione con il ritrovamento di alcune carogne in Texas, che alcuni media hanno presentato come appartenenti a un canide sconosciuto, imparentato con il coyote, che potrebbe essere diffuso su un'area geografica ampia, sebbene in popolazioni piuttosto ridotte e perci\u00f2 poco conosciuto sino a oggi; in realt\u00e0 si pensava si trattasse di un coyote.\nIl ritrovamento di Cuero.\nL'ipotesi che il chupacabra sia una specie sconosciuta di canide \u00e8 stata introdotta in seguito al ritrovamento di carcasse prive di pelo nel 2005 a Elmendorf e nel 2007 a Cuero, in Texas. Nel 2005, un allevatore texano cattur\u00f2 un presunto chupacabra che somigliava a un incrocio tra un cane senza peli, un canguro e un topo gigante. Il presunto chupacabra di Cuero \u00e8 stato trovato dalla proprietaria di un ranch secondo la quale non poteva trattarsi di un animale conosciuto come un cane o un coyote.\nL'animale era privo di pelo, fatta eccezione per una striscia di rada peluria lungo il dorso, e non aveva denti incisivi. Osservando un foro nella gengiva, la donna ha avanzato l'ipotesi, zoologicamente non credibile, che attraverso di esso l'animale potesse succhiare il sangue alle sue vittime. La donna ha conservato la testa della bestia per farne un trofeo ed \u00e8 stato cos\u00ec possibile effettuare le analisi del DNA, compiute presso la Texas State University di San Marcos sotto la guida di Mike Forstner. L'esame ha dimostrato che l'animale era semplicemente un esemplare di coyote in et\u00e0 avanzata. La mancanza del pelo \u00e8 da attribuirsi a una malattia cutanea, gli incisivi erano evidentemente caduti e il foro poteva semplicemente corrispondere all'alveolo di un dente caduto.\nIl ritrovamento in Ucraina.\nIn Ucraina a partire dal 2009 hanno cominciato a circolare voci relative a un branco di chupacabre che \"succhiano il sangue\" nelle regioni di Leopoli, Kiev e Rivne (gli abitanti chiamano questo tipo di animale \"\u043a\u0440\u043e\u0432\u0435\u043d\u043e\u0439 \u0441\u043e\u0441\u0430\u0442\u0435\u043b\u044c\", \"il succhiatore del sangue\").\nNel 2009 presso l'ufficio regionale di polizia a Ternopil' arriv\u00f2 una denuncia, da parte di un gruppo di persone, in cui si testimoniava il ritrovamento di un animale morto simile a un chupacabra. Fototestimonianze della supposta presenza di numerosi branchi di chupacabre sono esibite in varie gazzette ufficiali. Di questo animale si \u00e8 parlato ad esempio nella gazzetta \u00ab\u0424\u0430\u043a\u0442\u044b \u0438 \u043a\u043e\u043c\u043c\u0435\u043d\u0442\u0430\u0440\u0438\u0438\u00bb, sul canale televisivo STB.\nAltri avvistamenti.\nSono stati segnalati presunti avvistamenti e aggressioni in Guatemala, Ecuador, Costa Rica e coste della Florida.\nLa taglia da 50\u00a0000 sterline.\nLa Capcom con la partecipazione di Jon Downes (criptozoologo e \"cacciatore di mostri\") ha offerto una ricompensa di 50\u00a0000 sterline, a chiunque sar\u00e0 in grado di portare prove inoppugnabili che dimostrino l\u2019esistenza del chupacabra o di altre creature mostruose e rare al contatto con l'uomo.\nNella cultura popolare e nei media.\nVoyager programma della Rai con Roberto Giacobbo dedica un servizio al mito del chupacabra.\nLo stesso Giacobbo ritorner\u00e0 a parlarne in una puntata del programma Freedom - Oltre il confine.\nDiversi libri di carattere scientifico o horror sono dedicati a questa creatura, ad esempio: \n\"Chupacabra: Creatura mitologica o reale?\" di Erika Di Cuonzo.\n\"La criptozoologia dalla A alla Z: l'Enciclopedia dei mostri Sasquatch, Chupacabras...\" di Loren Coleman.\n\"Curse of the Chupacabra\" di Michael Hebler.\nFilm e serie TV.\nDal 1996 oltre sette film di varia qualit\u00e0 e genere sono stati dedicati a questa creatura.\nIl chupacabra compare nell'ottavo episodio della quarta stagione della serie televisiva \"Grimm\".\nIl chupacabra viene citato nel quinto episodio della seconda stagione di The Walking Dead.\nNel terzo episodio della seconda stagione di \"Supernatural\" ai fratelli Winchester si consiglia di dedicarsi a cacciare un chupacabra \"due Stati pi\u00f9 in l\u00e0\".\nIl chupacabra \u00e8 protagonista anche nell'episodio 6x18 della serie TV \"Bones\".\nIl chupacabra \u00e8 il protagonista dell'undicesimo episodio della quarta stagione di \"X-Files\".\nAnimazione.\nIn una sequenza di \"Scooby-Doo e il terrore del Messico\", Scooby-Doo e i suoi amici si imbattono in un chupacabra.\nNel film \"Il Gatto con gli Stivali\", Gatto afferma che \u00e8 uno dei modi in cui lo chiamava la gente in passato. In una scena seguente, mentre insegue un gatto misterioso, una donna lo aggredisce con una scopa gridando \"Chupacabra!\" dopo che si \u00e8 schiantato su un balcone e ha accidentalmente rovesciato un vaso dopo essere scivolato da un tetto.\nNe \"Il Laboratorio di Dexter,\" Dexter e Dee-Dee vanno in Messico in cerca di Charlie, un chupacabra creato da Dexter per spaventare la sorella.\nIn Futurama, Fry si prende cura di un mostro succhia ossa che poi chiamer\u00e0 \"Mr. Peppy\" e rivelatosi ghiotto di pecore, soggetto ispirato dal chupacabra.\nNel film Hotel Transylvania 3 - Una vacanza mostruosa, in una scena si vede il chupacabra che chiede al bar della nave da crociera qualcosa che possa soddisfare la sua sete e il barista alla sua richiesta gli pone una capra.\nGiochi.\nNel gioco di carte Magic the gathering, set di Ixalan ci sono due carte creatura chiamate: \"Chupacabra in Agguato\" e \"Chupacabra Famelico\".\nWIZKIDS realizza una miniatura di chupacabra per i giochi di ruolo come D&amp;D, Pathfinder, e altri. \nChupacabra \"Survive the Night\" \u00e8 un gioco di dadi da . \nIn dal tramonto in alcune zone il giocatore deve difendersi dall'attacco dei chupacabra. Anche la quinta traccia della colonna sonora \u00e8 dedicata a questa creatura."}
{"id": "128194", "revid": "287204", "url": "https://it.wikipedia.org/wiki?curid=128194", "title": "Ragnarok", "text": ""}
{"id": "128197", "revid": "1318658", "url": "https://it.wikipedia.org/wiki?curid=128197", "title": "Giovanni Berlinguer", "text": "Biografia.\nFiglio dell'avvocato repubblicano Mario Berlinguer, di famiglia appartenente alla piccola nobilt\u00e0 sarda (titoli nobiliari: Cavaliere, m., Nobile mf., con trattamento di Don e di Donna per concessione il 29 marzo 1777 a Giovanni e Angelo Ignazio da Vittorio Amedeo III re di Sardegna), Giovanni si laurea a ventotto anni in Medicina e Chirurgia presso l'Universit\u00e0 di Roma ottenendo nel 1958 e nel 1964, rispettivamente, le abilitazioni all'insegnamento di Medicina sociale e di Igiene.\nNella sua carriera insegna a Sassari Medicina sociale fra il 1969 ed il 1974 ed Igiene del lavoro a Roma dal 1975 sino al 1999. Ma gi\u00e0 dall'inizio degli anni cinquanta diviene insieme al fratello Enrico una delle pi\u00f9 note personalit\u00e0 del Partito Comunista Italiano. Da studente \u00e8 fra il 1949 ed il 1953 segretario e presidente della UIS (Unione Internazionale Studenti).\nDal 1965 al 1969 \u00e8 Consigliere Provinciale di Roma e lo stesso anno \u00e8 membro - sino allo scioglimento - del Comitato Centrale del PCI, nelle cui liste viene eletto deputato alla Camera nel 1972, nel 1976 e nel 1979. Nel 1983 ottiene un seggio al Senato, eletto a Iglesias, confermato nel 1987 in Toscana. Sempre nel 1983 diviene Consigliere del Comune di Roma (carica ricoperta sino al 1985).\nDopo la \"svolta della Bolognina\" aderisce prima al Partito Democratico della Sinistra e poi ai Democratici di Sinistra (in entrambi i partiti \u00e8 stato ininterrottamente membro della direzione). Nei DS \u00e8 esponente di primo piano della corrente \"Per tornare a vincere\", espressione della sinistra del partito guidata da Fabio Mussi, in opposizione alla linea centrista della corrente Fassino e laico-cattolica di Enrico Morando. Nell'autunno del 2001 \u00e8 candidato della sua corrente, in forza della sua riconosciuta autorevolezza, a segretario dei DS, ma viene superato da Piero Fassino; Berlinguer mostra per\u00f2 una forza non indifferente, raccogliendo il 34,1% dei suffragi.\nNonostante uno scontro interno, dovuto alla sconfitta elettorale dello stesso anno ed alla richiesta di intese pi\u00f9 larghe che coinvolgano la societ\u00e0 civile (2002), la dignit\u00e0 di Berlinguer contribu\u00ec comunque a mantenere sostanzialmente uniti i DS e a non provocare ricadute negative nell'alleanza di centrosinistra, fra cui la possibilit\u00e0 di una nuova scissione a sinistra. Nel maggio 2007, in seguito all'accelerazione del processo di scioglimento dei DS - che porter\u00e0 alla nascita del Partito Democratico - lascia il partito ed aderisce a Sinistra Democratica di Fabio Mussi.\nFino al maggio 2009 Giovanni Berlinguer \u00e8 stato deputato al Parlamento europeo di Strasburgo, nel quale ha aderito al Partito Socialista Europeo, eletto nel 2004 per la lista di Uniti nell'Ulivo nella Circoscrizione Centro, ricevendo 148\u00a0000 preferenze. Era l'eurodeputato pi\u00f9 anziano e per questo \u00e8 stato nominato presidente del Parlamento prima dell'elezione di Josep Borrell (2004) e di Hans-Gert P\u00f6ttering (2007). A Strasburgo, \u00e8 membro della Commissione per la cultura e l'istruzione; della Delegazione alla commissione parlamentare mista UE-Messico; della Delegazione per le relazioni ed \u00e8 membro sostituto della Commissione per l'ambiente, la sanit\u00e0 pubblica e la sicurezza alimentare.\nPersonalit\u00e0 di primo piano della cultura italiana, ha contribuito con la sua attivit\u00e0 di docente e con i suoi numerosi libri a diffondere la cultura scientifica in settori decisivi della societ\u00e0 nazionale, e all'analisi critica del sistema sanitario italiano (nel 1959 pubblica \"La Medicina \u00e8 malata\", scritto insieme a Severino Delogu. Inoltre \u00e8 professore onorario della Universidad Autonoma de Santo Domingo (1992) e Doctor honoris causa della Universit\u00e9 de Montr\u00e9al (1996) e dell'Universit\u00e0 di Brasilia (1996); professore emerito dell'Universit\u00e0 di Roma (2002).\nInoltre ha ricoperto gli incarichi di Responsabile del primo Piano Sanitario Nazionale nel quadro del Programma di sviluppo economico approvato dal Parlamento; vicepresidente (1992-1995) e presidente (1999-2001) del Comitato Nazionale per la Bioetica oltre che membro del Consiglio sanitario nazionale (1994-1996). Ha fatto parte dell'International Bioethics Committee dell'UNESCO (2001-2007) e della Commission on the Social Determinants of Health dell'Organizzazione Mondiale della Sanit\u00e0 (2005-2008). \u00c8 stato relatore del primo progetto (2003) della Dichiarazione Universale sulla Bioetica dell'UNESCO (2005). Ha ricevuto dalla Presidenza della Repubblica italiana la Medaglia come Benemerito della Scienza e della Cultura Italiana.\nNegli anni della sua presidenza egli ha impresso al Comitato\nNazionale per la Bioetica (CNB) un notevole mutamento di strategia. La priorit\u00e0 non \u00e8 stata data pi\u00f9, secondo il paradigma prevalente, alla \u201cbioetica di frontiera\u201d, ma al suo legame con la \u201cbioetica\nquotidiana\u201d. Questo cambiamento ha comportato un'apertura dei \u201cpareri\u201d del CNB a contributi non solo specialistici, e quindi a rapporti nuovi con pubblici pi\u00f9 vasti di cittadini e non. I riflessi del mutato orientamento si sono fatti sentire a livello locale e nazionale, con significativi echi internazionali.\n\u00c8 morto a Roma all'et\u00e0 di 90 anni."}
{"id": "128199", "revid": "6340", "url": "https://it.wikipedia.org/wiki?curid=128199", "title": "Yggr", "text": ""}
{"id": "128204", "revid": "118239017", "url": "https://it.wikipedia.org/wiki?curid=128204", "title": "Genuine Progress Indicator", "text": "Il Genuine Progress Indicator (GPI), letteralmente \"indicatore del progresso autentico\" \u00e8 un indice innovativo, che misura lo sviluppo economico, integrando nella sua analisi i fattori ambientali e l'inquinamento creato e/o limitato e/o evitato a causa, o grazie, Tale indice \u00e8 usato nell'economia verde e nell'economia di assistenza sociale, \nI fautori di questo indice sostengono che il GPI \u00e8 una misura pi\u00f9 attendibile del progresso economico, poich\u00e9 considera tra i parametri fondamentali anche il consumo delle risorse naturali, il loro mancato o presente rinnovamento nel corso del tempo. \nDi conseguenza, il GPI sar\u00e0 zero se i costi economici, ad esempio, dell'inquinamento uguagliano i ricavi nella produzione di beni e di servizi, rimanendo invariati gli altri fattori. L'indice \u00e8 infatti calcolato distinguendo tra spese \"positive\" (che aumentano il benessere, come quelle per beni e servizi) e \"negative\" (ad esempio i costi di criminalit\u00e0, inquinamento, incidenti stradali). A differenza del PIL, pur non registrando flussi monetari, questo indice innovativo, considera anche tutte quelle attivit\u00e0 che contribuiscono ad accrescere il benessere di una societ\u00e0, per esempio il lavoro delle casalinghe o del volontariato.\nMotivazioni.\nLa maggior parte degli economisti valuta il progresso nel benessere dei popoli, confrontando il Prodotto Interno Lordo nel corso del tempo, ossia, confrontando la somma del valore annuale di tutti i beni e servizi prodotti all'interno di un paese negli anni successivi.\nInfatti tale indice \u00e8 inteso come valore della produttivit\u00e0 e/o del consumismo. Di fatto sopravvaluta la produzione ed il consumo di merci e servizi, escludendo il miglioramento del benessere umano. Simon Kuznets, l'inventore del concetto del PIL, nota nel suo primissimo rapporto al congresso degli Stati Uniti nel 1934:\nIn realt\u00e0 una misura sufficiente del progresso umano deve anche considerare la capacit\u00e0 della natura a fornire i servizi, soprattutto in funzione della sua capacit\u00e0 di rinnovamento. Questi concetti fanno parte di un ideale pi\u00f9 complesso e evoluto di progresso, che va oltre la tradizionale ed esclusiva stima della produzione industriale.\nInoltre Irving Fisher nel 1906 aveva intuito che \"\"il benessere economico dipende dal godimento psichico della vita non appena sono disponibili i beni\".\"\nFondamenti teorici.\nLa necessit\u00e0 del GPI di completare o sostituire gli indicatori quale il PIL \u00e8 stata evidenziata dalle analisi dello sviluppo economico degli anni '80. Secondo alcuni economisti, all'inizio degli anni '90 vi era la diffusa considerazione che lo sviluppo della massa monetaria iniziava a riflettere una perdita del benessere umano e psicologico.\nQuesto concetto \u00e8 il punto principale di contrasto tra i fautori dell'economia verde e i fautori dell'economia neoclassica. Gli economisti neoclassici sono consapevoli delle limitazioni del PIL nella misurazione del benessere umano, tuttavia considerano il PIL come un importante, bench\u00e9 imperfetto misuratore della crescita economica. Tuttavia il PIL tende ad essere segnalato come sinonimo del progresso economico dai giornalisti e dai politici, mentre GPI cerca di correggere questa semplificazione fornendo una misurazione pi\u00f9 equilibrata.\nAlcuni economisti, principalmente Herman Daly, John Cobb e Philip Lawn hanno affermato che l'incremento della produzione dei beni, e la conseguente espansione dei servizi, hanno entrambi costi e benefici, non solo benefici, che contribuiscono al PIL. Inoltre affermano che in alcune situazioni, tale espansione danneggia la salute, la cultura ed il benessere del popolo. Secondo questa visione, lo sviluppo che si crea violando l'ambiente e le sue risorse, e, in alcuni casi rendendo impossibile il suo rinnovamento, deve essere considerato negativo.\nL'economista Manfred Max-Neef ha introdotto il concetto di \"soglia ipotetica\" : quando i sistemi macroeconomici si espandono oltre un determinato limite, i benefici supplementari dello sviluppo vengono superati dai relativi costi dovuti all'eccessivo consumo delle risorse naturali, al crimine, alla riduzione del buco dell'ozono, ecc..\nSecondo il modello di Lawn, il costo dell'attivit\u00e0 economica comprende i seguenti effetti nocivi:\nAnche l'analisi dell'economista Robert Costanza sugli sconvolgimenti naturali e i loro costi mostrava, intorno al 1995, che un notevole degrado delle capacit\u00e0 naturali era causato in nome del profitto. \u00c8 vero, il PIL cresceva, ma tale crescita causava un grave rischio nel lungo periodo sotto forma di calamit\u00e0 naturali, di riduzioni degli utili, di perdita della biodiversit\u00e0, di inquinamento delle acque, ecc.\nTali effetti si sono maggiormente evidenziati nelle zone che hanno sofferto un disboscamento intensivo, come ad Haiti, in Indonesia ed alcune regioni costiere dell'India e del Sudamerica. Un esempio: la crescita intensiva dei gamberi in acquacoltura ha provocato la distruzione delle mangrovie e trasformato le coste in terre salate inutili all'agricoltura, ma hanno generato un significativo profitto per coloro che potevano controllare il mercato dell'esportazione dei gamberi.\nIl GPI tiene conto di questi problemi incorporando nel calcolo il concetto di sostenibilit\u00e0: Per esempio, l'attivit\u00e0 agricola che recupera le risorse idriche, tramite lo scolo del fiume, avr\u00e0 un pi\u00f9 alto GPI di quella attivit\u00e0 agricola che abbassa drasticamente il livello delle acque d'irrigazione pompandola esclusivamente dai pozzi.\nJohn Hicks (1946) ha precisato che lo scopo pratico di calcolo del reddito \u00e8 di indicare la quantit\u00e0 massima che la gente pu\u00f2 produrre e consumare senza insidiare la capacit\u00e0 di produzione e consumo per il futuro.\nRisultati.\nL'indice, che deriva dall'ISEW, \u00e8 stato proposto nel 1994 ed \u00e8 frutto dello studio di un gruppo di ricercatori ed economisti, tra cui Herman Daly, John Cobb e Philip Lawn.\nAlmeno undici paesi (tra cui Canada, Paesi Bassi, Austria, Inghilterra, Svezia e Germania) hanno ricalcolato il loro prodotto interno lordo usando il GPI. I dati, per i paesi UE e USA, mostrano che mentre il PIL \u00e8 cresciuto negli ultimi decenni, il GPI \u00e8 aumentato solo fino ai primi anni settanta, dopodich\u00e9 ha iniziato a decrescere."}
{"id": "128205", "revid": "112113098", "url": "https://it.wikipedia.org/wiki?curid=128205", "title": "Bloody Foreland", "text": "Il Bloody Foreland (nome ufficiale in gaelico irlandese Cnoc Fola che significa \"collina di sangue\") \u00e8 un promontorio situato nel punto pi\u00f9 nord-occidentale del Donegal e di conseguenza della Repubblica d'Irlanda dato che la contea \u00e8 la pi\u00f9 settentrionale del proprio paese. Fa parte dei luoghi ricompresi nell'area gaeltacht di Gaoth Dobhair.\nSpesso ci si riferisce come Cnoc Fola a tutta l'area costiera circostante, particolarmente aspra e suggestiva, formata da un litorale particolarmente aspro e pietroso e con viste ampie su gran parte dell'area nord-occidentale del Donegal.\nToponomastica.\nIl nome Bloody Foreland, che significa \"promontorio insanguinato\", \u00e8 una mera traduzione del significato del corrispettivo gaelico, \"Cnoc Fola\", che similarmente significa \"promontorio di sangue\". Il motivo per cui il luogo da sempre \u00e8 stato chiamato in questa maniera \u00e8 piuttosto dibattuto e basato su varie interpretazioni. Ad esempio c'\u00e8 chi sostiene che il nome derivi da un'antica battaglia svoltasi proprio sui territori costieri intorno al promontorio. A sostegno di questa interpretazione giunge il racconto folkloristico per il quale un condottiero particolarmente malvagio, \"Balor dall'Occhio Diabolico\" (\"Balor of the Devil Eye\") venne ucciso dal nipote Lugh L\u00e1mh Fhada proprio sul promontorio e la successiva marea di sangue fuoriuscita dall'occhio diabolico avrebbe ricoperto tutta la collina ricadendo in mare.\nMolto meno suggestivamente, il nome \u00e8 pi\u00f9 probabilmente sorto anticamente per la particolare esposizione del territorio ai tramonti, che in molte giornate tendono a colorare di un rosso vivo il tratto costiero; inoltre durante l'autunno il colore rosso \u00e8 garantito da uno spesso strato di felci. Nulla esclude che le leggende folkloristiche siano state ispirate da questi due fattori.\nTurismo.\nIl Bloody Foreland non \u00e8 tra i luoghi pi\u00f9 visitati n\u00e9 d'Irlanda n\u00e9 del Donegal anche se viene presentato dalla comunit\u00e0 di Gaoth Dobhair come una delle attrazioni principali della comunit\u00e0 ed \u00e8 molto apprezzato dai turisti. Il motivo principale per una visita al Bloody Foreland \u00e8 in genere il suo lato selvaggio e di posto alla fine del mondo, la bellezza naturalistica del posto, valorizzata dal \"coastal path\" che passa sul ciglio delle scogliere e a ridosso di grotte e faraglioni, cos\u00ec come soprattutto le splendide ed ampie viste che spaziano dal Donegal sud-occidentale fino a nord all'isola di Toraigh e a seconda dei punti anche Horn Head.\nFauna.\nL'area \u00e8 assiduamente popolata da molte specie di uccelli marini: gabbiani tridattili, sule e a volte pulcinelle di mare sono solo alcuni degli esemplari avvistabili con una certa frequenza. \nLa costa \u00e8 frequentata spesso da foche, mentre in mare sono visibili delfini e, pi\u00f9 al largo, anche balene."}
{"id": "128206", "revid": "2091899", "url": "https://it.wikipedia.org/wiki?curid=128206", "title": "Glenties", "text": "Glenties (\"Na Gleannta\" in gaelico irlandese, che significa semplicemente \"i glen\") \u00e8 un piccolo villaggio del Donegal, Irlanda. \nIl toponimo deriva direttamente dalla posizione dell'abitato, situato all'ingresso di due \"glen\" che si incontrano a nord-ovest della catena dei Monti Bluestack, nei pressi della confluenza dei due fiumi che li percorrono, nella zona costiera occidentale della contea di appartenenza.\nGlenties \u00e8 l'abitato pi\u00f9 popolato della parrocchia di Iniskeel, con una popolazione attuale di 869 abitanti. Ciononostante \u00e8 formato essenzialmente da una sola strada, un tratto della N56, con accanto due file di case, se si esclude qualche piccolo viottolo privato o comunque senza uscita.\nGlenties \u00e8 considerata la \"tidiest town\" d'Irlanda, in altri termini il villaggio pi\u00f9 grazioso e curato. Questo perch\u00e9 ha vinto la \"Irish Tidy Towns Competition\", una competizione che premia i centri irlandesi pi\u00f9 curati e puliti, ben cinque volte: 1958, 1959, 1960, 1962 e 1995, ottenendo comunque numerosi piazzamenti sul podio in altri anni. Ha ottenuto una medaglia d'argento inoltre alla competizione europea Entente Florale svoltasi a Gy\u0151r, Ungheria, nel 2005.\nStoria.\nPreistoria.\nL'area di Glenties \u00e8 abitata dall'uomo sin dall'era preistorica, come testimoniano molti siti archeologici composti da vari dolmen, tombe e forti circolari tutti appartenenti all'Et\u00e0 del Bronzo. Oltre ai vari dolmen della zona panoramica di Loughros, va segnalato un dolmen molto ben conservato, il Kilclooney Dolmen, nei pressi di Portnoo sulla verso Ardara., uno dei pi\u00f9 larghi in Irlanda.\nDal Medio Evo al XIX secolo.\nL'area entr\u00f2 a far parte delle baronie di Boylagh e Bannagh nel 1609, totalmente assegnata ai coloni scozzesi durante la \"Plantation of Ulster\".\nDivenne successivamente una gettonata meta di sosta nella strada tra Ballybofey e Killybegs, fattore da cui dipendeva il principale sostentamento economico del villaggio e della sua popolazione. L'abitato come lo conosciamo oggi fu costruito soltanto nel anni 1820 per rendere il villaggio una sorta di dimora estiva del Marchese di Conyngham a causa delle vaste tenute circostanti ricche di selvaggina da cacciare e per le possibilit\u00e0 di pesca. I principali edifici civili, come il tribunale ed il mercato, vennero costruito nel 1843 mentre l'edificio della Bank of Ireland nel 1880.\nGrande Carestia.\nCos\u00ec come per il resto della propria contea, che perse fra morti ed emigranti circa 40.000 persone tra il 1841 ed il 1851, anche Glenties fu colpita dalla Grande carestia irlandese. Una \"workhouse\" venne costruita sul luogo dov'\u00e8 ora situata la Comprehensive School nel 1846, servendo tutta la pi\u00f9 vasta area di Inniskeel. Un ospedale da 40 letti per i malati e i moribondi fu aggiunto poco dopo. Il signore locale, il Marchese di Conyngham, decise di dimezzare la popolazione del villaggio nel 1847, costretto dai costi crescenti della \"workhouse\". Soltanto colore che fossero stati in grado di mostrare titoli di propriet\u00e0 delle loro terre o contratti di affitto potevano rimanere. Gli altri furono costretti a salpare verso l'America o ad entrare nella \"workhouse\" di Glenties.\nXX secolo.\nLa prima met\u00e0 del secolo scorso fu contraddistinta dall'arrivo della ferrovia, completata nel 1895 e proveniente da Ballybofey. Nel 1903 fu creata la prima fornitura di acqua pubblica, sostituita poi nel 1925 dall'attuale che si rifornisce dal Lough Anna. Nel 1932 fu generata per la prima volta l'elettricit\u00e0 nell'abitato, che tuttavia raggiunse le zone rurali soltanto negli anni 1950.\nLe caserme della R.I.C. di Glenties furono attaccate numerose volte durante la Guerra d'indipendenza irlandese negli anni 1920 e 1921. Il 29 giugno 1921 un gruppo di Black and Tans si trovarono in un'imboscata mentre procedevano verso Ardara nella zona di Kilraine col risultato che molti persero la vita, compreso un Agente Devine.\nDue soldati dello Stato Libero d'Irlanda furono invece uccisi a Lacklea nel 1922 dall'IRA durante la Guerra civile irlandese.\nNel gennaio del 1944 un Sunderland Mark III della RAF si schiant\u00f2 nell'area di Croaghs sulle Bluestack Mountains, poco fuori Glenties, uccidendo sette dei dodici membri dell'equipaggio.\nNell'aprile 2006, l'informatore IRA Denis Donaldson \u00e8 stato assassinato dalla Real IRA in un remoto cottage vicino Derryloaghan, 8\u00a0km da Glenties.\nMonumenti e luoghi d'interesse.\nOltre alla posizione dell'abitato, situato a ridosso di due suggestivi glen e alla confluenza di due fiumi molto apprezzati per la pesca, l'Owenea e lo Stranaglough, Glenties annovera anche luoghi d'interesse nell'abitato e nelle zone circostanti.\nL'edificio che pi\u00f9 colpisce i visitatori di Glenties \u00e8 l'inusuale chiesa, la St Connell's, che fu costruita nel 1974 per rimpiazzare la vecchia chiesa. L'edificio ha un bizzarro tetto piatto che spiove ad angolo direttamente sul terreno. La campana originaria della vecchia chiesa \u00e8 stata installata nella nuova costruzione e tutt'oggi viene suonata nel campanile. St. Connell \u00e8 anche il patrono della parrocchia. Liam McCormack, architetto della chiesa, ha vinto per questo design eccentrico il premio europeo del 1974.\nIl villaggio \u00e8 molto importante e rinomato a livello turistico nonostante le sue dimensioni ed ospita un hotel (\"The Highlands\") ed un numero discreto di pub piuttosto affollati cos\u00ec come il night club 'Limelight' ben conosciuto a livello locale, costituendo uno dei ritrovi pi\u00f9 gettonati della contea. Ci sono inoltre tantissime case vacanze sia dentro che soprattutto fuori dall'abitato, prese d'assalto soprattutto l'estate da turisti e visitatori soprattutto per la bellezza dei paesaggi circostanti.\nNell'abitato \u00e8 presente inoltre una statua in memoreia del 'Poeta Navigatore', Patrick MacGill, nato proprio a Glenties, situata sul ponte sul fiume al centro del villaggio.\nIl St. Connell's Museum and Heritage Center ha una discreta collezioni di artefatti sulla storia locale, tra i quali della Carestia. Il museo prende il nome da St. Connell Caol, che fond\u00f2 un insediamento monastico sulla Inishkeel Island nel VI secolo. Nel museo c'\u00e8 inoltre una mostra sul cardinale Patrick O'Donnell, oggetti derivati dalle riprese di \"Ballando a Lughnasa\" ed una esposizione piuttosto ampia sulla County Donegal Railways Joint Committee. \u00c8 presente inoltre una sala lettura con una buona collezione di archivi locali.\nSport.\nIl club locale affiliato alla Gaelic Athletic Association (GAA), il Naomh Conaill (che significa St. Connell), raggruppa squadre di ogni et\u00e0 e si occupa prevalentemente di calcio gaelico. \u00c8 uno dei club con pi\u00f9 tradizione e pi\u00f9 radicati della contea, specialmente per quel che riguarda il calcio gaelico.\nCultura.\nGlenties \u00e8 stato il villaggio che ha ispirato la controparte fittizia di Ballybeg, ambientazione di numerose opere di Brian Friel. Il suo romanzo \"Ballando a Lughnasa\", divenuto un film interpretato da Meryl Streep nel 1994, era ad esempio ambientato a Ballybeg.\nTra Glenties e il piccolo villaggio di Fintown \u00e8 ancora operativa, prettamente a scopo turistico, un tratto dell'antica ferrovia a binario ristretto chiusa ufficialmente dalla County Donegal Railways Joint Commitee. Il tratto faceva parte della pi\u00f9 ampia linea ferroviaria tra Glenties e Stranorlar: aperto il 3 giugno 1895, venne definitivamente dismesso il 15 dicembre 1947 perch\u00e9 non pi\u00f9 economicamente redditizia. Il tratto oggi aperto, l'unico in tutto il Donegal, percorre circa cinque chilometri da una stazione all'altra in maniera circolare in un paesaggio molto suggestivo sul Lough Finn. Paradossalmente fu il primo ad essere chiuso negli anni '40.\nGlenties confina con un'ampia \"gaeltacht\" che la circonda totalmente. \u00c8 impossibile accedere sia a Glenties che Portnoo e Narin senza oltrepassare zone in cui si parli gaelico come prima lingua ed anzi si pu\u00f2 tranquillamente dire che l'area in cui l'inglese, peraltro non di molto, \u00e8 lingua pi\u00f9 diffusa \u00e8 molto pi\u00f9 ristretta rispetto alle zone circostanti dove il gaelico \u00e8 prima lingua. L'importanza di questa \"gaeltacht\", di cui gi\u00e0 ad esempio la vicina Fintown fa parte, \u00e8 notevole poich\u00e9 \u00e8 la pi\u00f9 vasta d'Irlanda.\nInfrastrutture e trasporti.\nOltre alla gi\u00e0 citata Fintown Railway che tuttavia \u00e8 utilizzata solo a scopo turistico, Glenties non ha altri collegamenti se non stradali su gomma. \u00c8 attraversata di netto dalla N56 (che costituisce di fatto il tracciato per intero della Main Street del villaggio), importante arteria di tutto il Donegal occidentale per quanto spesso molto stretta.\nOltre al trasporto privato, la Bus \u00c9ireann, gestita dalla McGeehan's Coaches, fornisce tratte per Letterkenny, Ballybofey, Dungloe, Ardara, Killybegs e Donegal Town."}
{"id": "128207", "revid": "111433", "url": "https://it.wikipedia.org/wiki?curid=128207", "title": "Vani (mitologia)", "text": "I Vani (in norreno \"Vanir\", al singolare \"Vanr\") costituiscono una delle due stirpi divine della mitologia norrena. L'altra, molto pi\u00f9 conosciuta, \u00e8 quella degli Asi, o \"Aesir\". Dopo una lunga guerra, e avendo come ostaggio H\u0153nir e M\u00edmir, i Vani sono diventati alleati degli Asi ed insieme lotteranno contro le forze distruttive di Hel nel Ragnar\u01ebk.\nTeorie storiciste.\nNel 1904 lo studioso Bernhard Salin propose un'interpretazione letterale dell'\u00abinvasione degli Asi\u00bb (come l'aveva narrata da Snorri Sturluson nella Saga degli Ynglingar e nel Prologo dell'Edda) ed essa rest\u00f2 per molti anni il modello comunemente accettato dalla maggior parte degli studiosi della religione scandin\u00e0va.\nOvvero il racconto di Snorri (la guerra tra gli Asi e i Vani e la loro riconciliazione), avrebbe conservato, seppur deformato, il ricordo di autentici avvenimenti storici. \nSi riteneva insomma che gli antenati dei Germani fossero effettivamente migrati dal Mar Nero alla Scandinavia e qui avessero lottato contro una popolazione autoctona. Gli Asi sarebbero stati gli d\u00e8i degli invasori proto-germanici (gli indoeuropei), i Vani gli d\u00e8i adorati dalle genti autoctone della Scandinavia.\nA lungo la maggior parte degli studiosi era persuasa che il racconto snorriano della migrazione degli Asi e della guerra contro i Vani rispecchiasse anche avvenimenti pi\u00f9 antichi, se non addirittura l'invasione dei popoli indoeuropei nei territori del nord Europa. I bellicosi Asi sarebbero stati gli d\u00e8i degli indoeuropei, mentre i Vani, divinit\u00e0 pi\u00f9 pacifiche e di carattere agricolo, sarebbero stati gli d\u00e8i delle popolazioni neolitiche preesistenti.\nSuccessivamente Jan De Vries e Georges Dum\u00e9zil soprattutto, che dedic\u00f2 un'intera carriera alla comparazione dei miti, arrivarono a dimostrare che la struttura del pantheon germanico apparteneva in realt\u00e0 al pi\u00f9 antico pensiero mitico indoeuropeo.\nSe questa mitologia originaria si sia poi sovrapposta e confusa, deformandosi, a fatti storici realmente accaduti, resta nell'oscuro delle ipotesi e delle probabilit\u00e0 storiche.\nIdentificazioni varie.\nIl culto delle divinit\u00e0 legate alla fecondit\u00e0 potrebbe essere indicativo dell'antica religione praticata dalle popolazioni autoctone locali, che praticavano l'agricoltura, e che abitavano la Penisola scandinava meridionale, lo Jutland e/o la Germania settentrionale prima dell'arrivo degli indoeuropei, con i quali si fusero e/o scontrarono prima (durante il III millennio a.C.) per dare origine poi alle popolazioni proto-germaniche e germaniche.\nIn questo caso quindi i Vani si collegano come resti delle precedenti forme di culto.\nTacito, nella sua \"Germania\" ricorda del culto speciale dedicato a Nerthus (Herthum) da alcune trib\u00f9 germaniche occidentali come i Longobardi, i Reudigni, Auioni, Angli, Varni (il cui nome, che significava \"difensori\", curiosamente, ricorda il termine \"Vanir\"), Eudosi, Suardoni e Nuitoni.\nI Longobardi ad esempio adoravano Frea (Frigg), la moglie di Odino, considerandola la Madre Terra, cos\u00ec come gli Angli avevano, anche in epoche cristiane, il culto della divinit\u00e0 madre, rappresentata sempre dalla terra.\nNerthus, dea della fertilit\u00e0, gi\u00e0 presso i Germani, era quindi una ancestrale sorta di dea madre, ricordata da Tacito con il culto di un sacro carro.\nProbabilmente tale divinit\u00e0 fu identificata poi con altre divinit\u00e0, magari quelle di origine indoeuropea, con le quali si fuse e confuse.\nNella mitologia norrena la divinit\u00e0 Nj\u00f6rdr viene spesso identificata con questa divinit\u00e0 ancestrale. Secondo altri studiosi tale divinit\u00e0 \u00e8 stata anche identificata con la dea norrena J\u01ebr\u00f0, (che alcuni studiosi ipotizzano essere la sorella senza nome di Nj\u00f6rd e nella madre di Freyr e Freya).\nPossiamo notare poi che anche il dio Freyr si diceva viaggiasse ogni anno su un carro accompagnato da una sacerdotessa che benediceva i campi. \nMa Freyr \u00e8 identificato con Ingui (Yngvi) il cui culto era praticato nelle aree tribali che Tacito descrive nel suo \"De origine et situ Germanorum\" come popolate dalle trib\u00f9 degli Ingevoni, che da lui si ritenevano discese.\nLa dea Terra era poi identificata come la madre della divinit\u00e0 (per certi versi ermafrodita) Tuisto, dal quale, secondo Tacito, deriva Manno, fondatore del popolo germanico e progenitore delle tre trib\u00f9 germaniche: Ingaevones, Herminones e Istaevones, ovvero i tre rami dei germani occidentali.\nSecondo Rives (1999), il fatto che antichi popoli germanici sostenessero di discendere da un dio nato dalla terra (Tuisto) venne usato da Tacito per supportare l'ipotesi che fossero un popolo indigeno.\nTutte queste considerazioni possono indurre ad ipotizzare un culto ancestrale di divinit\u00e0 legate alla terra ed alla fecondit\u00e0, dai quali discesero divinit\u00e0 come i Vani, coltivato dalle popolazioni pre-indoeuropee che adoravano questa divinit\u00e0 della fecondit\u00e0 e della Terra e praticato nelle stesse zone dove vissero probabilmente i discendenti di queste popolazioni autoctone che nei secoli si mischiarono con quelle degli invasori indoeuropei e si ramificarono nelle varie trib\u00f9 germaniche, con maggior diffusione fra gli Ingevoni, nella zona compresa fra la riva destra dell'Elba, lo Jutland ed il Mare del Nord."}
{"id": "128208", "revid": "1226", "url": "https://it.wikipedia.org/wiki?curid=128208", "title": "Mjolnir", "text": ""}
{"id": "128209", "revid": "9416", "url": "https://it.wikipedia.org/wiki?curid=128209", "title": "Indicatore del Progresso Genuino", "text": ""}
{"id": "128210", "revid": "122985636", "url": "https://it.wikipedia.org/wiki?curid=128210", "title": "Giorgio Scerbanenco", "text": "Biografia.\nNato a Kiev, nell'allora Russia imperiale, da padre ucraino, che era venuto in Italia per studi, e madre italiana, Scerbanenco all'et\u00e0 di sei mesi si trasfer\u00ec in Italia, dapprima a Roma, poi a 16 anni a Milano al seguito della madre. Il padre, professore di latino e greco, fu ucciso durante la rivoluzione russa, mentre la madre mor\u00ec pochi anni pi\u00f9 tardi. Fu costretto per motivi economici ad abbandonare gli studi e non complet\u00f2 nemmeno le elementari. La scrittura fu da subito una passione. Lo stesso Scerbanenco racconta che la madre \"all'ospedale era molto felice che io scrivessi, non doveva avere alcun senso pratico e non si preoccupava che io non avessi in mano nessun mestiere\". Scerbanenco pratic\u00f2 molti mestieri, dall'operaio al conducente di ambulanze, prima di arrivare al mondo dell'editoria.\nDopo un periodo alla Rizzoli come redattore, nel 1937 assunse l'incarico di caporedattore dei periodici Mondadori, incarico che mantenne fino al 1939. Su \"Grazia\" teneva la rubrica della \"posta del cuore\" con lo pseudonimo di Luciano. Per Mondadori pubblic\u00f2 anche la serie di romanzi di \"Arthur Jelling\". In questo periodo collabor\u00f2 anche con importanti quotidiani: \"L'Ambrosiano\", la \"Gazzetta del Popolo\", il \"Resto del Carlino\" e con il \"Corriere della Sera\". Nel settembre 1943 fugg\u00ec in Svizzera, insieme a buona parte della redazione del \"Corriere\", dove rimase fino alla fine della guerra.\nTornato in Italia, Scerbanenco rientr\u00f2 alla Rizzoli come direttore del periodico letterario femminile \"Novella\", su cui cur\u00f2 una rubrica di \"posta del cuore\". Sempre per Rizzoli fond\u00f2 la rivista \"Bella\", su cui teneva la rubrica \"La posta di Valentino\". Ma la rubrica pi\u00f9 famosa fu quella per \"Annabella\", intitolata \"La posta di Adrian\". Leggendo la posta diretta a tutte queste rubriche, in cui le lettrici raccontavano i propri casi personali e spesso difficili, Scerbanenco venne a contatto con le angosce e le rabbie della gente comune. Questa esperienza di storie vissute e dolorose ha avuto una importanza decisiva nella maturazione dello stile \"noir\" di Scerbanenco, particolarmente crudo e amaro.\nSempre ritenendosi di madrelingua italiano, l'essere considerato \"straniero\" fu un grave cruccio che lo accompagn\u00f2 durante tutta la sua esistenza. Di questa esperienza parla diffusamente nel saggio autobiografico \"Io, Vladimir Scerbanenco\". Trascorse gli ultimi anni della sua vita a Lignano Sabbiadoro, dove scrisse e ambient\u00f2 alcuni romanzi (\"La sabbia non ricorda\", \"Al mare con la ragazza\") e moltissimi racconti. La figlia Cecilia ha donato alla biblioteca comunale della citt\u00e0 friulana l'archivio dello scrittore. Mor\u00ec nell'ottobre del 1969, all'apice del suo successo, in seguito ad un arresto cardiaco. Venne sepolto al cimitero maggiore di Milano.\nNel 2018 viene pubblicato \"L'isola degli idealisti\", per l'editore La nave di Teseo, scritto in giovent\u00f9 e conservato per cinquant'anni dalla moglie Teresa Bandini, prima di entrare in possesso del figlio Alan Scerbanenko che lo passer\u00e0 alla sorella Cecilia Scerbanenco, figlia di Nunzia Monnanni, ultima donna dello scrittore. Alla sua memoria \u00e8 dedicato il pi\u00f9 importante premio italiano per la letteratura poliziesca e noir: il premio Scerbanenco.\nCarriera letteraria.\nScrittore di incredibile prolificit\u00e0 e versatilit\u00e0, Scerbanenco ha spaziato magistralmente in ogni campo della narrativa di genere: western, fantascienza (\"Il paese senza cielo\", \"Il cavallo venduto\", \"L'anaconda\") e letteratura rosa, ma fu con il giallo che raggiunse una discreta fama, fino ad essere da taluni indicato come uno degli scrittori pi\u00f9 importanti di questo genere. Infatti non vi \u00e8 dubbio che sia da considerare tuttora il maestro ideale di tutti i giallisti italiani, almeno a partire dagli anni settanta. I suoi romanzi riletti oggi appaiono, al di l\u00e0 di alcune trovate 'ad effetto' e delle trame talvolta semplicistiche, uno spaccato umano e amaro dei nostri anni sessanta e rivelano un'Italia difficile, contraddittoria, persino cattiva, ansiosa di emergere, ma disincantata, certo lontana dalla immagine edulcorata e brillante che spesso viene data degli anni del boom economico.\nDal 1934 diventa redattore dei periodici Rizzoli, scrivendo decine di racconti e di articoli. In particolare \"Il Secolo Illustrato\" ospita nel 1936-1937 una rubrica di narrativa \"Gangsters e GMen\" dedicata a storie di azione ambientate nelle citt\u00e0 americane. Su questa rubrica Scerbanenco pubblica 7 racconti con lo pseudonimo Denny Sher, Sheer nel primo racconto. In questi anni diventa giornalista professionista. In quel periodo, mentre a Milano stava traslocando da una casa all'altra, cominci\u00f2 a frequentare assiduamente Canzo, Villa Magni-Rizzoli, il lago del Segrino e il Triangolo Lariano \u2013 classiche localit\u00e0 della villeggiatura milanese dell'epoca \u2013, da cui trasse molta dell'ispirazione per i suoi romanzi e in cui ambient\u00f2 la gran parte delle scene fuori Milano.\nIl suo primo romanzo giallo fu \"Sei giorni di preavviso\" del 1940, in cui ide\u00f2 la figura di \"Arthur Jelling\"; il successo arriv\u00f2 per\u00f2 con la quadrilogia dedicata a Duca Lamberti, un giovane medico radiato dall'Ordine e condannato al carcere per aver praticato l'eutanasia ad una vecchia signora, malata terminale. Lamberti in seguito diventa una sorta di investigatore privato che collabora con la questura di via Fatebenefratelli a Milano, in particolare con il commissario di origini sarde Luigi C\u00e0rrua, poi promosso alla carica di questore. La serie di \"Duca Lamberti\", iniziata con \"Venere privata\" nel 1966, porta l'autore a un successo di critica e di pubblico, grazie anche alle molte versioni cinematografiche e ai riconoscimenti internazionali. Nel 1968 \"Traditori di tutti\" viene riconosciuto quale miglior romanzo straniero dal prestigioso premio francese \"Grand prix de litt\u00e9rature polici\u00e8re\". I romanzi raccontano di una Milano e di un'Italia che sta cambiando in cui si mischiano in modo inestricabile il nuovo benessere e i disagi sociali, i vecchi quartieri a cavallo con la campagna e i luoghi simbolo della ricca citt\u00e0. A conferma della fama raggiunta, tre dei romanzi della serie sono stati portati sullo schermo cinematografico.\nNel 2006 \u00e8 stata realizzata dal regista Stefano Giulidori una docufiction sulla sua vita, con interviste e testimonianze di chi l'ha conosciuto. \u00c8 stata presentata al Noir in Festival di Courmayeur 2006.Nel 2007 l'editore Garzanti pubblica una antologia di racconti di alcuni tra i pi\u00f9 noti scrittori noir italiani dedicata al personaggio pi\u00f9 famoso di Scerbanenco, Duca Lamberti, intitolandola \"Il ritorno del Duca\". Molte sue opere sono state ripubblicate negli ultimi anni: nel 1994 escono \"I milanesi ammazzano al sabato\", \"Noi due e nient'altro\", \"Appuntamento a Trieste\" e \"Cinquecentodelitti\". Nel 1995 sono stati dati alle stampe \"Lupa in convento\", \"Cinque casi per l'investigatore Jelling\", \"Le principesse di Acapulco\", \"Le spie non devono amare\", \"Al mare con la ragazza\" e \"Non rimanere soli\". Nel 1996 escono ancora \"Ladro contro assassino\", \"Millestorie\", \"Storie del futuro e del passato\". Infine nel 1999 escono \"I ragazzi del massacro\", \"Al servizio di chi mi vuole\", \"La ragazza dell'addio\".\nOpere.\nGli elenchi qui sotto sono tratti dal \"Dizionario bibliografico del giallo\", vol. III, a cura di R. Pirani, M. Mare, M.G. de Antoni, Pirani Bibliografica Editrice, 1998."}
{"id": "128211", "revid": "287204", "url": "https://it.wikipedia.org/wiki?curid=128211", "title": "Louisburgh", "text": "Louisburgh (\"Cluain Cearb\u00e1n\" in gaelico irlandese) \u00e8 un piccolo ma importante villaggio nel angolo sud-occidentale della Baia di Clew, nel Mayo. Si ritiene sia il luogo di nascita di Grace O'Malley, della quale ospita oggi un'\"Interpretive Centre\",\nOltre ad essere molto vicina alle foreste di Delphi e Old Head, la caratteristica principale geografica del posto \u00e8 l'incredibile variet\u00e0 di catene montuose che circondano la localit\u00e0, precisamente Croagh Patrick ad est, gli Sheaffrey e il Mweelrea a sud; l'Oceano Atlantico ad ovest e la Baia di Clew a nord chiudono un paesaggio selvaggio e spettacolare. Originariamente fu un paese pianificato prima di essere costruito, ed ancora oggi conserva alcune caratteristiche ottocentesche di stile e proporzioni.\nLouisburgh \u00e8 costruita sul fiume Bunowen, parte del quale \u00e8 un importante punto di pesca del salmone. \u00c8 questa caratteristica che attira visitatori, assieme al vicino molo di Roonagh Pier, circa a 6\u00a0km, punto d'imbarco dei traghetti per Clare Island e Inishturk. Ogni anno si tiene un festival della musica tradizionale, il \"Louisburgh F\u00e9ile Chois Cuain\"."}
{"id": "128214", "revid": "1226", "url": "https://it.wikipedia.org/wiki?curid=128214", "title": "Prodotto Interno Lordo", "text": ""}
{"id": "128216", "revid": "767487", "url": "https://it.wikipedia.org/wiki?curid=128216", "title": "Luci della citt\u00e0", "text": "Luci della citt\u00e0 (\"City Lights\") \u00e8 un film muto del 1931 scritto, prodotto, diretto e interpretato da Charlie Chaplin.\nConsiderato dai critici e da molti registi una delle migliori pellicole mai prodotte, \u00e8 tra i film pi\u00f9 famosi di Chaplin, scelto per la preservazione nel 1991 dal National Film Registry della Biblioteca del Congresso degli Stati Uniti.\nTrama.\nIn una citt\u00e0 americana si sta svolgendo una pomposa cerimonia per il disvelamento di una nuova statua: \"Pace e Prosperit\u00e0\". Sollevato il velo una grande ilarit\u00e0 coglie la popolazione: sulle ginocchia della dea Giustizia stava dormendo un vagabondo senzatetto, Charlot, e le autorit\u00e0 cercano maldestramente di scacciarlo. Nel pomeriggio Charlot incontra una fioraia cieca che, sentendo sbattere la portiera di una Rolls-Royce mentre lui le passa davanti sul marciapiede, lo crede un milionario e gli chiede di comprare un fiore; lui ne rimane affascinato e le compra il fiore.\nLa stessa sera il vagabondo salva per caso un vero milionario che, ubriaco, vuole gettarsi nel fiume, e che per ringraziarlo lo porta dapprima a casa e poi in un locale per festeggiare insieme. Nel tornare a casa di mattina presto incontra nuovamente la ragazza e decide di comprare tutti i suoi fiori con l'aiuto del milionario, quindi la riaccompagna a casa con la macchina dell'amico.\nAl risveglio per\u00f2, il milionario muta improvvisamente umore: la sua bonomia e amicizia da ubriaco si tramutano in freddezza e indifferenza da sobrio, tanto che fa cacciare via il vagabondo. Charlot torna a passeggiare per la citt\u00e0: incontra la fioraia e poi, nel pomeriggio, anche il milionario di nuovo ubriaco, dal quale per\u00f2 non spera di trovare pi\u00f9 aiuto, dal momento che \u00e8 in partenza per l'Europa. Deciso a trovare i soldi per curare la cecit\u00e0 della ragazza e il suo debito d'affitto, ella lo crede sempre milionario, trova lavoro come netturbino anche se ben presto lo perder\u00e0 per essere arrivato in ritardo dopo essere andato a trovarla durante la pausa pranzo.\nUn uomo lo vede e gli propone di guadagnare dei soldi combattendo un incontro di boxe truccato e spartendosi la vincita, ma all'ultimo scappa perch\u00e9 ricercato dalla polizia, lasciando nei guai il vagabondo costretto a combattere un incontro vero.\nDopo aver perso il combattimento per k.o. sia pure valorosamente, si imbatte nuovamente nel milionario che, riconoscendolo perch\u00e9 brillo, lo porta a casa per festeggiare. Qui intanto sono penetrati due malviventi intenzionati a derubare il milionario, ma la solita tragicomica sequela di gag vedr\u00e0 Charlot, accusato di furto, scappare con in mano i soldi che il ricco amico, poco prima di venire colpito dai due ladri, gli aveva dato per la fioraia. Arrivato dalla ragazza le consegna tutti i soldi che le consentiranno di saldare i debiti e di operarsi per riacquistare la vista. Il vagabondo la saluta con la consapevolezza che di l\u00ec a poco sar\u00e0 arrestato per furto.\nQualche tempo dopo Charlot esce di prigione e cammina sconsolato per la citt\u00e0. La fioraia nel frattempo ha riacquistato la vista, ha aperto un bel negozio di fiori e vive nella speranza di reincontrare il suo benefattore, che \u00e8 ancora convinta essere un facoltoso milionario. Davanti alla sua vetrina passa Charlot, schernito da alcuni strilloni: non lo pu\u00f2 riconoscere, e ne ha solo piet\u00e0. Quando per\u00f2 lui si volta e la vede, rimane incredulo a fissarla; la fioraia esce dal negozio per offrirgli un fiore in regalo insieme a una moneta. Lui fa per fuggire ma infine accetta il fiore. Lei lo avvicina e gli prende la mano (come aveva sempre fatto) per dargli anche la moneta e cos\u00ec, tenendogli la mano, lo riconosce: \u00e8 lui il suo benefattore? \u00c8 lui. \u00abPotete vedere ora?\u00bb le domanda il vagabondo; \u00abS\u00ec, ora posso vedere\u00bb risponde la donna commossa.\nProduzione.\nQuando nel 1929 Charlie Chaplin cominci\u00f2 a pensare al suo nuovo film, il sonoro era diventato ormai pressoch\u00e9 irrinunciabile per qualsiasi regista dell'epoca. Sydney, fratello e manager del famoso \"tramp\", non esit\u00f2 a proporgli l'idea di una pellicola sonorizzata, ma Charlie era molto scettico rispetto alla nuova invenzione e tent\u00f2 in tutti i modi di restare alla pantomima che lo aveva reso celebre. Fino al 1940 (con \"Il grande dittatore\") present\u00f2 solo film muti.\nDecise infatti di continuare con il muto e di realizzare \"City Lights\", quello che diventer\u00e0 il suo film pi\u00f9 apprezzato dalla critica.\nQuesta volta la leading-lady sarebbe stata Virginia Cherrill, graziosa ventiduenne bionda, che avrebbe impersonato una fioraia cieca. Chaplin raccont\u00f2 di averla conosciuta a un incontro di boxe nel 1928 e di averla scritturata immediatamente per il suo imminente lavoro.\nVarie vicissitudini coinvolsero Charlie durante la realizzazione di \"Luci della citt\u00e0\". Una tra le pi\u00f9 importanti: la fioraia avrebbe dovuto scambiare il piccolo vagabondo per un milionario ma Chaplin non sapeva come ottenere tale risultato. Prima di trovare una soluzione rifece la scena svariate volte, provando i pi\u00f9 svariati espedienti. Tale scena alla fine \u00e8 divenuta la pi\u00f9 ripetuta nella storia del cinema, per un totale di 342 ciak.\nLa prima.\nIl film fu proiettato per la prima volta il 30 gennaio 1931 a Los Angeles, presso il \"Los Angeles Theater\".\nAlbert Einstein and\u00f2 alla prima del film negli Stati Uniti in compagnia dello stesso Chaplin. Quando gli spettatori li videro, si alzarono in piedi applaudendoli calorosamente. Allora pare che Chaplin abbia mormorato ad Einstein: \"Vede, applaudono me perch\u00e9 mi capiscono tutti; applaudono lei perch\u00e9 non la capisce nessuno\".\nCaratteristiche.\nNel film \"Chaplin sconosciuto\" viene dato ampio spazio alla lavorazione del film. In particolare, Chaplin \u00e8 accusato di essere un nevrotico perfezionista anche dai suoi collaboratori, che per\u00f2 avevano per lui una grande ammirazione. Anche in questo film a causa di queste sue manie gli aneddoti non mancano:\nRiconoscimenti.\nNel 1998 l'American Film Institute l'ha inserito al settantaseiesimo posto della classifica dei migliori cento film statunitensi di tutti i tempi e dieci anni dopo, nella lista aggiornata, \u00e8 salito all'undicesimo posto.\nNel 2000 fu inserito al trentottesimo posto delle migliori cento commedie statunitensi, nel 2002 fu inserito al decimo posto dei migliori cento film sentimentali statunitensi, nel 2006 al trentatreesimo posto dei cento film pi\u00f9 commoventi del cinema americano e nel 2008 al primo posto delle migliori dieci commedie romantiche statunitensi."}
{"id": "128220", "revid": "125676906", "url": "https://it.wikipedia.org/wiki?curid=128220", "title": "Isole Sparse dell'oceano Indiano", "text": "Le Isole Sparse dell'oceano Indiano (in francese \u00celes \u00c9parses de l'oc\u00e9an Indien) sono un distretto delle Terre australi e antartiche francesi, comprendenti 4 isole coralline ed 1 atollo dell'oceano Indiano e prive di popolazione autoctona.\nIn base alla legge francese n\u00b0 2007-224 del queste isole ricadono sotto la giurisdizione delle Terre australi e antartiche francesi, di cui costituiscono il quinto distretto.\nGeografia.\nTre delle isole (\"Europa\", \"Gloriose\", \"Juan de Nova\") e l'atollo \"Bassas da India\" si trovano nel canale del Mozambico, mentre una quarta isola \u2013 \"Tromelin\" \u2013 \u00e8 situata ad oltre 300\u00a0km ad est del Madagascar, in pieno oceano Indiano.\nLa superficie totale delle isole \u00e8 di circa 132\u00a0km\u00b2, di cui soltanto 43\u00a0km\u00b2 costantemente sopra il livello del mare.\nLe isole non hanno una popolazione autoctona permanente. Dal 1973, allo scopo di esercitare costantemente la sovranit\u00e0 francese sui territori, su ciascuna delle isole di \"Gloriose\", \"Juan de Nova\" ed \"Europa\" \u00e8 distaccato un piccolo presidio delle forze armate francesi (composto da 14 militari) ed un gendarme (che esercita \"de jure\" la sovranit\u00e0). Su \"Tromelin\" la sovranit\u00e0 \u00e8 invece esercitata dal capo della missione meteorologica.\nLe isole sono state dichiarate riserve naturali ed ospitano delle stazioni meteorologiche (tranne \"Bassas da India\"). Le stazioni di \"Gloriose\", \"Juan de Nova\" ed \"Europa\" sono automatizzate. Il centro di rilevamento sull'isola \"Tromelin\", \u00e8 di grande interesse per la previsione dei cicloni che minacciano Madagascar, Riunione e Mauritius. Ciascuna isola, tranne \"Bassas da India\", ha una pista di atterraggio di oltre 1.000\u00a0m.\nLe isole Gloriose sono composte da due isole sabbiose circondate da una barriera corallina \u2013 l'Isola Gloriosa (\"\u00cele Glorieuse\" o \"Grande Glorieuse\") e l'Isola del Giglio (\"\u00cele du Lys\" o \"Petite Glorieuse\") \u2013 e da tre isolotti rocciosi (\"Rocher du Sud\", \"Roches Vertes\" e \"\u00cele aux Crabes\" o \"\u00cele aux \u00c9paves\").\nLe isole Sparse con La Riunione e Mayotte estendono la Zona Economica Esclusiva (ZEE) francese su un milione di chilometri quadrati di oceano Indiano occidentale.\nLe risorse naturali delle isole Sparse comprendono essenzialmente la pesca, inoltre sulle isole Gloriose e Tromelin vi sono guano, fosfati e palme da cocco.\nStoria.\nLe isole Sparse dell'oceano Indiano sono state scoperte tra il XVI e il XVIII secolo; le isole Juan de Nova, Bassas da India e Europa sono integrate come dipendenze della colonia di Madagascar il in esecuzione di una legge del .\nIn vista dell'indipendenza del Madagascar (avvenuta il ), il sono staccate dalla \"Colonia del Madagascar e sue dipendenze\" le isole Tromelin, Gloriose, Juan de Nova, Europa e Bassas da India che sono integrate al Minist\u00e8re des Outre-mer.\nInfine, la legge n\u00b0 2007-224 del modifica le legge n\u00b0 55-1052 (che creava le TAAF) e aggiunge le isole Bassas da India, Europa, Gloriose, Juan de Nova e Tromelin alle TAAF.\nComore, Madagascar, Mauritius e Seychelles contestano la sovranit\u00e0 francese sull'area. \nAmministrazione.\nDal \u2013 indipendenza del Madagascar \u2013 al , le isole erano sotto l'autorit\u00e0 del Minist\u00e8re des Outre-mer e amministrate dal prefetto del dipartimento di Riunione.\nDal le isole sono amministrate dal prefetto, amministratore superiore delle Terre australi e antartiche francesi, residente a Riunione.\nIl prefetto, amministratore superiore delle TAAF, \u00e8 affiancato da un segretario generale che funge anche da \"Capo del Distretto delle Isole Sparse\", quest'ultimo \u00e8 affiancato da un \"aggiunto\".\nIn conformit\u00e0 col nuovo Statuto del 2007, le \"isole Sparse\" sono state soppresse da Riunione e sono state aggiunte a Terres australes fran\u00e7aises con l'aggiornamento N\u00ba VI-1 dei codici ISO 3166-1.\nPer contrastare le pretese territoriali dei paesi limitrofi (Comore, Madagascar, Mauritius e Seychelles), la Francia mantiene una guarnigione di 15 persone (14 militari e 1 gendarme) sulle Isole Gloriose, Juan de Nova e Europa.\nMauritius reclama Tromelin; il Madagascar rivendica le rimanenti 4 isole (Bassas da India, Europa, Gloriose e Juan de Nova); inoltre le Comore e le Seychelles reclamano le isole Gloriose."}
{"id": "128222", "revid": "1226", "url": "https://it.wikipedia.org/wiki?curid=128222", "title": "Felicit\u00e0 Interna Lorda", "text": ""}
{"id": "128227", "revid": "767487", "url": "https://it.wikipedia.org/wiki?curid=128227", "title": "Thundorf", "text": "Thundorf (toponimo tedesco; , localmente o &lt;ref name=\"po/ks\"&gt;Obrist/Kristol, 2005, p. 873f.&lt;/ref&gt;) \u00e8 un comune svizzero di 1\u00a0459 abitanti del Canton Turgovia, nel distretto di Frauenfeld.\nGeografia fisica.\nThundorf \u00e8 situato ai piedi del Wellenberg, a est della citt\u00e0 di Frauenfeld.\nOrigini del nome.\nIl nome Thundorf, gi\u00e0 \"Tuomsdorof\" (&lt;\"*tuomesdorf\"), \u00e8 composto dal genitivo dell'antroponimo alto tedesco antico \"Duomo\" (*\"Tuomo\") e dal sostantivo \"dorf\"\u201a \"casale, podere, villaggio\".\nStoria.\nThundorf \u00e8 menzionato per la prima volta nell'888 come \"Tuomsdorof\"; nel 1995 ha inglobato i comuni soppressi di Lustdorf e Wetzikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "128229", "revid": "287204", "url": "https://it.wikipedia.org/wiki?curid=128229", "title": "Tabasco (salsa)", "text": "Il Tabasco \u00e8 una salsa piccante ricavata dall'omonima cultivar di peperoncino della specie \"Capsicum frutescens\". La salsa, il cui nome deriva dall'omonimo stato del Messico, \u00e8 prodotta dall'azienda statunitense \"McIlhenny Company\", con sede ad Avery Island in Louisiana, che ne detiene il brevetto fin dal 1870 ed \u00e8 proprietaria del marchio \"Tabasco Sauce\".\n\u00c8 la prima salsa piccante prodotta industrialmente negli Stati Uniti, a partire dal 1859, e tutt'oggi \u00e8 una delle pi\u00f9 note: secondo \"Package Facts\" nel 1992 aveva una quota di mercato del 26,6%. La salsa originaria viene commercializzata con l'etichetta \"Tabasco Pepper Sauce\", e la McIlhenny nel tempo ha ampliato la sua gamma di salse Tabasco per far fronte alla concorrenza, portando la scelta a otto diversi tipi di salse e abbassando quasi sempre la piccantezza rispetto alla salsa originale, tranne nel caso della salsa Tabasco habanero, che arriva ad 8000 SU.\nLa quasi totalit\u00e0 dei tipi di questa salsa \u00e8 prodotta con aceto di alcool (\"distilled vinegar\") e non con aceto di vino bianco.\nStoria.\nNel 1849 il \"New Orleans Daily Delta\", un quotidiano di New Orleans in Louisiana, riportava la lettera di un visitatore alla piantagione del colonnello Maunsell White, in cui si diceva: \"I must not omit to notice the Colonel's pepper patch, which is two acres in extent, all planted with a new species of red pepper, which Colonel White has introduced into this country, called Tobasco red pepper. The Colonel attributes the admirable health of his hands to the free use of this pepper\". \"Tobasco\" era una erronea trascrizione dello stato messicano di Tabasco.\nIl Colonnello produsse la prima salsa dai peperoncini \"Tobasco\" nel 1859, anno in cui ne apparvero anche delle pubblicit\u00e0. All'incirca nello stesso periodo diede la ricetta e alcuni peperoncini ad un amico, Edmund McIlhenny, che inizi\u00f2 anch'esso a coltivarli ad Avery Island. Durante la guerra civile americana, nel 1863, McIlhenny e famiglia fuggirono a San Antonio, in Texas. Al suo ritorno, nel 1865, trov\u00f2 la piantagione distrutta, ma alcune piante si erano inselvatichite, permettendogli cos\u00ec di ricostruire la piantagione dai loro semi. Cinque anni dopo brevettava la sua salsa \"Tabasco\", e nel 1872 apriva a Londra un ufficio per la vendita in Europa.\nNel 1889 Heinz imit\u00f2 la salsa, col nome di \"Heinz's Tabasco Pepper Sauce\", senza tuttavia riuscire a competere con quella di McIlhenny. Il figlio di Edmund McIlhenny, John, eredit\u00f2 l'azienda nel 1890, quando una cattiva annata rovin\u00f2 il raccolto. Fortunatamente vi erano abbastanza riserve di peperoncini fermentati per continuare la vendita. Dato che John non riusc\u00ec a trovare in Messico dei frutti che rispondessero alle sue esigenze, da allora la compagnia ha esteso le sue coltivazioni sotto contratto in Honduras, Colombia e altri stati dell'America centromeridionale. Nel 1898 B. F. Trappey, un altro imprenditore della Louisiana, ex impiegato di McIlhenny, cominci\u00f2 a coltivare tabasco dai semi di Avery Island. La sua \"B. F. Trappey and Sons\" produsse la sua salsa, anch'essa chiamata \"Tabasco\". I McIlhenny li citarono in giudizio e dopo una lunga controversia, ottennero il copyright sul marchio \"Tabasco\" nel 1906.\nIl marchio registrato non imped\u00ec alle altre compagnie di usare il nome \"Tabasco\" nei loro prodotti: nel 1911 la \"Joseph Campbell Company\", quella delle famosa zuppa immortalata da Andy Warhol, inizi\u00f2 la vendita del \"Campbell's Tabasco Ketchup\", definendolo l'\"appetitosa piccantezza della Salsa Tabasco in forma pi\u00f9 delicata\". Notando il successo commerciale del Tabasco di McIlhenny, molti altri produttori in Louisiana si lanciarono nel mercato, e solo nel 1929 la McIlhenny Company ottenne l'esclusiva sul nome Tabasco, vincendo una causa contro Trappey.\nParticolarit\u00e0.\nDato che \"Tabasco\" \u00e8 il nome di uno stato messicano, l'uso esclusivo del nome in altra area geografica \u00e8 un fatto curioso, ma non unico: una situazione equivalente si ha riguardo a un prodotto IGP detto \"salsa calabra\", registrato in Spagna.\nLa ricetta.\nInnanzitutto si dovrebbero utilizzare esclusivamente le piante di \"Capsicum frutescens\" cultivar \"Tabasco\", ben maturi e freschi. Le coltivazioni di McIlhenny hanno un bastone dipinto dello stesso rosso di cui devono apparire i frutti: n\u00e9 quelli pi\u00f9 verdi, n\u00e9 quelli pi\u00f9 maturi vengono usati. Ad ogni modo vanno bene anche i normali pepe di Caienna o i \"Thai Dragon\", entrambi cultivar di \"Capsicum annuum\", anche se cambia ovviamente il sapore. Ne esistono anche varianti con Scotch Bonnet o Habanero (cultivar di \"C. chinense\"), molto pi\u00f9 piccanti. Qui comunque si riporta, per quanto nota, la ricetta originale, di cui si mantengono segrete le esatte quantit\u00e0 e i tempi di stagionatura della salsa finita.\nPreparazione.\nPer il macerato, tritare i peperoncini, inclusi i semi, in maniera abbastanza fine. Aggiungere il sale e lasciare in un contenitore sterile chiuso con un tovagliolo pulito. Lasciar fermentare almeno un mese, meglio se pi\u00f9 a lungo: l'originale fermenta per tre anni. Quando la fermentazione si ferma mettere il macerato in un nuovo contenitore, aggiungere l'aceto e lasciar riposare almeno una settimana. Dopo di che mettere il composto in un colino, e spremerne il liquido. Imbottigliare e conservare in frigo, aggiungendo eventualmente del sale.\nVariet\u00e0.\nIl Tabasco viene attualmente prodotto in otto variet\u00e0:"}
{"id": "128230", "revid": "22475", "url": "https://it.wikipedia.org/wiki?curid=128230", "title": "Cammino hamiltoniano", "text": "Nel campo matematico della teoria dei grafi, un cammino in un grafo (orientato o non orientato) \u00e8 detto hamiltoniano se esso tocca tutti i vertici del grafo una e una sola volta. Determinare se questo cammino esista \u00e8 un problema NP-completo. In termini rigorosi, la determinazione di un cammino hamiltoniano \u00e8 la ricerca di una permutazione formula_1 dei nodi tale che formula_2 per ogni formula_3 dove con E si intende l'insieme di archi del Grafo.\nSi ha un ciclo hamiltoniano quando in un cammino hamiltoniano esiste un arco che collega l'ultimo vertice con il primo, realizzando cos\u00ec un ciclo che visita tutti i vertici per poi ritornare al punto di partenza.\nUn grafo che contenga almeno un ciclo hamiltoniano viene detto grafo hamiltoniano.\nQuesti particolari cammini hanno preso il nome da William Rowan Hamilton che invent\u00f2 un gioco da tavolo, il puzzle di Hamilton o icosian game, che consisteva nel trovare un cammino chiuso sul bordo di un dodecaedro.\nTeorema di Bondy-Chv\u00e1tal.\nIl migliore risultato relativo ai cicli hamiltoniani \u00e8 dovuto a Bondy e Chv\u00e1tal che nel 1976 provarono l'omonimo teorema che generalizza i risultati precedenti di Dirac e di Ore. \nL'enunciato utilizza la definizione di chiusura di un grafo che viene di seguito richiamata.\nChiusura di un grafo.\nSia formula_4 un grafo di formula_5 vertici. La chiusura di formula_4, formula_7, si costruisce aggiungendo degli archi a formula_4 che permettano di connettere due vertici non adiacenti formula_9 e formula_10 e tali che formula_11. L'aggiunta di archi continua ricorsivamente finch\u00e9 non \u00e8 possibile pi\u00f9 trovare dei vertici che soddisfino la relazione sopra scritta.\nEnunciato.\nUn grafo formula_4 \u00e8 Hamiltoniano se e solo se la sua chiusura formula_7 \u00e8 Hamiltoniana. "}
{"id": "128234", "revid": "1522738", "url": "https://it.wikipedia.org/wiki?curid=128234", "title": "Wallis e Futuna", "text": "Il territorio di Wallis e Futuna (in francese \"Territoire des \u00eeles Wallis et Futuna\"; in uveano e futuniano: \"\u2018Uvea mo Futuna\") \u00e8 una collettivit\u00e0 d'oltremare francese, composto principalmente da tre isole vulcaniche tropicali (Wallis, Futuna e Alofi) con scogliere areali che si trovano nella parte sud dell'oceano Pacifico, fra le isole Figi e Samoa con abitanti al censimento del 2018.\nStoria.\nAnche se vennero scoperte dagli olandesi e dai britannici nel XVII e XVIII secolo, furono i francesi i primi europei a stabilirsi in questo territorio, con l'arrivo di missionari nel 1837, tra cui Pierre Bataillon che convertirono la popolazione al cattolicesimo. Il 5 aprile 1842, essi chiesero la protezione della Francia a seguito della ribellione di parte della popolazione locale. Il 5 aprile 1887, la regina Amelia di 'Uvea (sull'isola di Wallis) firm\u00f2 un trattato ufficiale che stabiliva il protettorato francese. I re di Sigave e Alo, sulle isole di Futuna e Alofi, firmarono anch'essi un trattato che stabiliva un protettorato francese, il 16 febbraio 1888. Le isole vennero poste sotto l'autorit\u00e0 della colonia francese della Nuova Caledonia.\nNel 1917, i tre regni tradizionali vennero annessi alla Francia e trasformati nella Colonia di Wallis e Futuna, sempre sotto l'autorit\u00e0 della Nuova Caledonia.\nNel 1959, gli abitanti delle isole votarono per diventare un territorio d'oltremare francese, in vigore dal 1961, ponendo quindi fine alla subordinazione alla Nuova Caledonia.\nPolitica.\nIl territorio \u00e8 diviso nei tre regni tradizionali (\"royaumes coutumiers\"): Uvea (sull'isola di Wallis), Sigave (sulla parte ovest dell'isola di Futuna), e Alo (sull'isola di Alofi e sulla parte est di Futuna). Uvea \u00e8 ulteriormente suddiviso in tre distretti: Hahake, Hihifo, e Mu'a. Il capoluogo del territorio \u00e8 Mata Utu, sull'isola di Wallis (che \u00e8 anche la pi\u00f9 popolosa).\nIn quanto territorio francese, \u00e8 governato secondo la costituzione francese del 28 settembre 1958: usa il sistema legale francese, ed il suffragio \u00e8 universale per i maggiori di 18 anni. Il viene eletto tramite voto popolare per un mandato di cinque anni; l'alto amministratore viene nominato dal presidente della Repubblica, su consiglio del Ministero degli interni francese; i presidenti del Governo Territoriale e dell'Assemblea territoriale vengono eletti dai membri dell'assemblea.\nIl capo di Stato \u00e8 il presidente francese (da maggio 2017 Emmanuel Macron), e viene rappresentato da un alto amministratore (Herv\u00e9 Jonathan dal 2021). Il capo del governo \u00e8 il presidente dell'Assemblea territoriale (in carica dal 2019 \u00e8 Atoloto Kolokilagi). Il Consiglio dei territori \u00e8 formato dai re dei tre regni tradizionali e di tre membri nominati dall'Alto amministratore su indicazione dell'Assemblea territoriale.\nIl ramo legislativo consiste di un'Assemblea territoriale unicamerale (o \"Assembl\u00e9e territoriale\") con 20 seggi; i membri vengono eletti con voto popolare per un mandato di cinque anni. Wallis e Futuna eleggono un senatore al Senato francese ed un deputato per l'Assemblea nazionale francese.\nLa giustizia viene in genere amministrata secondo il diritto francese, da un tribunale di prima istanza a Mata Utu, ma i tre regni tradizionali amministrano la giustizia secondo le leggi tradizionali (solo per illeciti non penali). La corte di appello si trova a Numea, nella Nuova Caledonia.\nIl territorio partecipa al Segretariato delle comunit\u00e0 del Pacifico.\nSovrani tradizionali.\nLe isole sono divise in tre regni tradizionali, i cui attuali sovrani sono:\nGeografia.\nWallis e Futuna si trova a circa due terzi della distanza tra le Hawaii e la Nuova Zelanda, alle coordinate .\nIl territorio comprende l'isola di Wallis (la pi\u00f9 popolosa), l'isola di Futuna, la disabitata isola di Alofi (sembra che la popolazione di Alofi sia stata sterminata dalla popolazione cannibale di Futuna nel corso di una singola incursione nel XIX secolo), e 20 isolotti disabitati, per un totale di 274\u00a0km\u00b2 con 129\u00a0km di linea costiera. Il punto pi\u00f9 elevato \u00e8 il monte Singavi (sull'isola di Futuna) con 524\u00a0m.\nLe isole hanno una stagione calda e piovosa da novembre ad aprile, ed una secca e fredda da maggio a ottobre. Le piogge accumulano da 2.500 a 3.000 millimetri ogni anno. L'umidit\u00e0 media \u00e8 dell'80% e la temperatura media di 26,6\u00a0\u00b0C.\nSolo il cinque percento del territorio dell'isola \u00e8 arabile; piantagioni permanenti coprono un altro 20%. La deforestazione (resta solo una piccola parte della foresta originale), ampiamente dovuta al continuo uso di legname come principale fonte di combustibile, \u00e8 un grave problema. Come conseguenza del continuo abbattimento delle foreste, il terreno montagnoso di Futuna \u00e8 particolarmente soggetto all'erosione. Non ci sono insediamenti permanenti su Alofi a causa della mancanza di fonti naturali d'acqua dolce.\nLe Wallis e Futuna sono composte dalle seguenti isole:\nEconomia.\nL'economia del territorio \u00e8 limitata alla tradizionale agricoltura di sussistenza, con circa l'80% della forza lavoro che trae sostentamento dalle coltivazioni (noci di cocco e verdura), dall'allevamento (principalmente maiali) e dalla pesca commerciale. Circa il 4% della popolazione \u00e8 impiegata dal governo. Le entrate derivano dai sussidi del governo francese, dalle licenze di pesca concesse a Giappone e Corea del Sud, dalle tasse sull'importazione e dalle rimesse dei lavoratori emigrati in Nuova Caledonia.\nNel 1995 il prodotto interno lordo aveva una parit\u00e0 di potere d'acquisto di circa 28,7 milioni di dollari, circa 2.000$ pro capite. Il territorio ha entrate per circa 20 milioni di dollari l'anno e spese per circa 17.\nL'industria comprende produzione della copra, manifatture, pesca e legname. I prodotti agricoli comprendono frutto dell'Albero del pane, igname, taro, banane, maiali e capre. Nel 1995, circa 370.000 dollari in merci (copra, frutto del pane, igname, radici di taro e manufatti) sono stati esportati, e circa 13,5 milioni di dollari di beni (alimentari, beni di consumo, equipaggiamento da trasporto, carburante, vestiti) sono stati importati, principalmente da Francia, Australia e Nuova Zelanda.\nIl territorio usa il Franco CFP, come i territori francesi della Nuova Caledonia e della Polinesia Francese; il Franco CFP (XPF) \u00e8 agganciato all'Euro al tasso di 1.000 XPF = 8,38 \u20ac.\nDemografia.\nLa popolazione totale del territorio al censimento del 2003 era di 14.944 abitanti (67,4% sull'isola di Wallis, 32,6% sull'isola di Futuna), in grande maggioranza di etnia polinesiana, con una piccola percentuale di discendenza francese. Pi\u00f9 di 16.000 Wallisiani e Futuniani vivono come emigranti in Nuova Caledonia, il che \u00e8 pi\u00f9 della popolazione totale di Wallis e Futuna. La stragrande maggioranza degli abitanti professa la religione cattolica. La popolazione parla sia francese che wallisiano o futuniano, le lingue polinesiane indigene. Met\u00e0 della popolazione totale (sia uomini che donne) sopra i 15 anni \u00e8 in grado di leggere e scrivere.\nCultura.\nLa cultura di queste isole \u00e8 tipicamente polinesiana. Soprattutto la musica di Wallis e Futuna ha una ricca tradizione.\nTrasporti e comunicazioni.\nNel 1994, il territorio aveva 1.125 telefoni, una stazione radio AM e due stazioni televisive.\nL'isola di Wallis ha circa 100 chilometri di strade, di cui 16 asfaltati, mentre l'isola di Futuna ne ha solo 16, tutti non asfaltati. Il territorio ha due porti principali, Leava (su Futuna), e Mata Utu, che d\u00e0 supporto alla sua flotta di marina mercantile, consistente di tre navi per un totale di 92.060 tonnellate di stazza: due navi passeggeri ed una petroliera. Ci sono due aeroporti, uno con una pista asfaltata di circa 2.000 metri, e uno con una pista sterrata di 1.000 metri.\nIl codice nazionale (e TLD internet) \u00e8 .wf."}
{"id": "128235", "revid": "110157", "url": "https://it.wikipedia.org/wiki?curid=128235", "title": "Tobel-T\u00e4gerschen", "text": "Tobel-T\u00e4gerschen (toponimo tedesco) \u00e8 un comune svizzero di 1\u00a0594 abitanti del Canton Turgovia, nel distretto di M\u00fcnchwilen.\nStoria.\nIl comune di Tobel-T\u00e4gerschen \u00e8 stato istituito nel 1999 con la fusione dei comuni soppressi di T\u00e4gerschen e Tobel; capoluogo comunale \u00e8 Tobel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\n\u00c8 servito dalle stazioni di T\u00e4gerschen e di Tobel-Affeltrangen sulla ferrovia Mittelthurgaubahn."}
{"id": "128238", "revid": "1884099", "url": "https://it.wikipedia.org/wiki?curid=128238", "title": "Collettivit\u00e0 d'oltremare", "text": "La collettivit\u00e0 d'oltremare (in francese \"Collectivit\u00e9s d'outre-mer\") o COM \u00e8 una suddivisione territoriale della Francia; sono state introdotte dalla revisione costituzionale del 28 marzo 2003 per designare alcuni territori della Repubblica francese il cui statuto \u00e8 retto dall'articolo 74 della Costituzione. La loro lista raggruppa i vecchi TOM e le altre collettivit\u00e0 territoriali a statuto particolare.\nElenco.\nEsistono cinque collettivit\u00e0 d'oltremare:\nCollegamenti esterni.\nsito ufficiale"}
{"id": "128241", "revid": "1543377", "url": "https://it.wikipedia.org/wiki?curid=128241", "title": "Vestfold", "text": "La contea di Vestfold (\"Vestfold fylke\" in norvegese) era una contea norvegese situata al sud del paese. Confinava con le contee di Buskerud e Telemark. La sua capitale era T\u00f8nsberg, la citt\u00e0 pi\u00f9 antica della Norvegia e la sua citt\u00e0 pi\u00f9 popolata era Sandefjord. Dopo la citt\u00e0-contea di Oslo, Vestfold era la contea pi\u00f9 piccola per superficie. Dal 1\u00ba gennaio 2020 le contee di Telemark e Vestfold sono state unite nella contea di Vestfold og Telemark.\nVestfold \u00e8 anche una regione tradizionale e distretto elettorale norvegese.\nOrigini del nome.\n\"Vestfold\" \u00e8 il vecchio nome della regione che \u00e8 stato ripreso in tempi moderni. \"Fold\" era il vecchio nome di Oslofjord, e il significato del nome \"Vestfold\" \u00e8 \"la regione ad ovest di \"Fold\"\". Dal 1821 al 1919, la contea era chiamata Jarlsberg og Larvik \"amt\".\nIn epoca vichinga, Vestfold si riferiva anche a Eiker, Drammen, Kongsberg e Lier.\nLe Vestfold Hills sul ghiacciaio S\u00f8rsdal in Antartide prendono il nome dalla contea.\nStoria.\nStoria vichinga.\nIl \"Vestfold\" \u00e8 menzionato per la prima volta in una fonte scritta nell'813, quando i re danesi erano nel Vestfold per reprimere una rivolta tra i F\u00fcrst. Potrebbero esserci fino a sei centri politici a Vestfold. A quel tempo Kaupang, che si trovava a Tj\u00f8lling vicino a Larvik, esisteva da decenni e aveva un capo. Kaupang, che risale all'era vichinga, \u00e8 ritenuta la prima citt\u00e0 della Norvegia, sebbene T\u00f8nsberg (che risale al 900 circa) sia la citt\u00e0 pi\u00f9 antica della Norvegia ancora esistente. A Borre, c'era un sito per un altro capo. Questo sito aveva capi per pi\u00f9 di cento anni prima dell'813.\nI tumuli di pietra di M\u00f8len sono stati datati all'et\u00e0 vichinga. I tumuli di Haugar nell'attuale centro di T\u00f8nsberg hanno stato datato al periodo vichingo. A Farmannshaugen, a Sem sembra che ci siano state attivit\u00e0 all'epoca, mentre l'attivit\u00e0 a Oseberghaugen e Gokstadhaugen risale ad alcuni decenni pi\u00f9 tardi.\nUna fonte inglese dell'890 circa racconta il viaggio di Ottar (\"Ottar fra H\u00e5logaland\") \"dal nord pi\u00f9 lontano, lungo \"Norvegr\" via Kaupang e Hedeby, fino in Inghilterra\", in cui Ottar colloca Kaupang nella terra del Dane - \"danenes land\". Bj\u00f8rn Brandlien dice che \"nella misura in cui Harald H\u00e5rfager raccolse un regno dopo la battaglia di Hafrsfjord alla fine del IX secolo \u2014 che in particolare \u00e8 collegato a Avaldsnes \u2014 non sembra aver fatto una cos\u00ec grande impressione su Ottar\". Kaupang \u00e8 menzionato sotto il nome di (\"Kaupangen i Skiringssal\") nei racconti di Ottar.\nNel decimo secolo, i re locali si stabilirono. Il re o il suo difensore civico risiedevano nella vecchia corte reale di S\u00e6heim i Sem, oggi tenuta di Jarlsberg (\"Jarlsberg Hovedg\u00e5rd\") a T\u00f8nsberg. La fattoria Haugar (dal vecchio \"haugr\" nordico, che significa collina o tumulo) divenne la sede di Haugating, il \"ting\" (parlamento) di Vestfold e uno dei luoghi pi\u00f9 importanti della Norvegia per l'annuncio dei re.\nSi dice che la famiglia di Harald Fairhair, che fu probabilmente il primo re di Norvegia, provenisse da questa zona.\nI re danesi sembrano essere stati deboli in Vestfold dalla met\u00e0 del IX secolo fino alla met\u00e0 del X secolo, ma il loro dominio fu rafforzato alla fine del X secolo. Sembra che abbiano cercato di controllare la regione fino al XIII secolo.\nCaccia alla balena.\nLa caccia alle balene era un'importante attivit\u00e0 industriale ottocentesca nelle citt\u00e0 costiere come Larvik, T\u00f8nsberg e Sandefjord, che era il centro mondiale per la moderna industria baleniera. Non solo gli uomini della contea di Vestfold costituivano praticamente tutto l'equipaggio della flotta baleniera norvegese, ma molti erano anche coinvolti nell'industria della caccia alle balene in altre nazioni. Ad esempio, la prima fase della moderna caccia alle balene australiana era quasi interamente basata sui lavoratori di Larvik, la prima stazione di caccia alle balene nelle Isole Faroe \u00e8 stata fondata da abitanti di Sandefjord, Larvik ha svolto un ruolo simile per le Isole Shetland. T\u00f8nsberg ha avviato gran parte dell'industria della caccia alle balene in Islanda e alle Ebridi.\nIl pi\u00f9 grande insediamento nel territorio d'oltremare britannico della Georgia del Sud e delle Isole Sandwich Meridionali, \"Grytviken\", fu fondato da Carl Anton Larsen di Sandefjord il 16 novembre 1904. Le spedizioni dell'abitante di Sandefjord Nils Larsen in Antartide all'inizio del XX secolo portarono all'annessione norvegese dell'isola Bouvet (1927) e dell'isola Pietro I (1929). Una baia sull'isola Pietro I \u00e8 infatti chiamata baia di Sandefjord in onore della citt\u00e0 natale dell'esploratore.\nIl porto di Sandefjord \u00e8 ora sede del \"Southern Actor\", l'unico caccia-balene dell'epoca baleniera moderna ancora nel suo ordine originale.&lt;ref name=\"https://snl.no/Sandefjord\"&gt;&lt;/ref&gt; La nave museo \u00e8 di propriet\u00e0 del Sandefjord Whaling Museum, l'unico museo europeo dedicato alla caccia alle balene.\nGeografia fisica.\nVestfold si trova sulla sponda occidentale dell'Oslofjord, e prima della fusione con il Telemark, confinava con la contea di Buskerud a nord e con la contea di Telemark a ovest. Confina con lo Skagerrak nel Mare del Nord sia a sud che a est. Aveva una superficie totale di 2.157 chilometri quadrati e una costa di 980 chilometri. La vetta pi\u00f9 alta era il Vestfjellet a 634 m s.l.m., Ospitava anche 1.407 isole, tra cui N\u00f8tter\u00f8y (60\u00a0km quadrati), l'isola pi\u00f9 grande di Vestfold, e Tj\u00f8me (39\u00a0km quadrati), la seconda isola per estensione.\nVi sono un totale di 634 laghi d'acqua dolce nell'ex contea di Vestfold, con una superficie totale di 79 chilometri quadrati. Tra i grandi laghi abbiamo Farris, Eikeren, Goksj\u00f8, Hallevannet, Akersvannet e altri. Vestfold costituiva lo 0,7% della superficie totale della Norvegia.\nGeologia.\nIl terreno soffice della contea \u00e8 composto da variet\u00e0 di morena e terreni sedimentari. L'era glaciale ha lasciato gran parte del Vestfold sotto il livello del mare e il terreno pi\u00f9 coltivato si trova sulle terrazze marine. L'argilla marina e la sabbia coprono la maggior parte dei paesi pi\u00f9 bassi del sud-ovest e del nord. La morena di Vestfold, una continuazione della morena di \u00d8stfold a Moss, \u00e8 una formazione formata dal ghiaccio che si estende come una cresta di ghiaia coesa attraverso la contea, da Horten a est a M\u00f8len a sud.\nAree protette.\nIl Parco Nazionale di F\u00e6rder \u00e8 stato il primo parco nazionale della ex contea quando la decisione \u00e8 stata formalizzata dal re Harald V il 23 agosto 2013. Il centro visitatori \u00e8 al Verdens Ende (\"fine del mondo\") ed \u00e8 stato ufficialmente aperto dalla regina Sonja il 26 giugno 2015. Il parco nazionale si trova nei comuni di N\u00f8tter\u00f8y e Tj\u00f8me ed \u00e8 composto da 325 chilometri quadrati di oceano e 15 chilometri quadrati di terra. Si estende da Orm\u00f8y a nord al faro di F\u00e6rder a sud. \u00c8 uno dei due parchi nazionali marini della Norvegia ed \u00e8 composto da coste, scogliere, isole e fondali marini.\nM\u00f8len,a Larvik, ospita la pi\u00f9 grande spiaggia di pietra della Norvegia ed \u00e8 un antico luogo di sepoltura composto da 230 tumuli, alcuni dei quali superano i 35 metri di diametro. Gli scavi hanno datato le pile di rocce a circa il 250 d.C. \u00c8 stato il primo geoparco globale dell'UNESCO nei Paesi nordici quando \u00e8 stato istituito nel 2008. M\u00f8len \u00e8 una delle attrazioni turistiche pi\u00f9 popolari di Larvik. Ospita oltre un centinaio di specie di rocce, tra cui la pietra nazionale norvegese, Larvikite, che prende il nome dalla zona. \u00c8 un habitat cruciale per gli uccelli marini, dove sono state registrate oltre 316 specie di uccelli.\nComuni.\nLa contea di Vestfold era suddivisa in 14 comuni (\"Kommuner\") fino al 2014, poi ridotti a 8 (in grassetto quelle ancora esistenti):\nEconomia.\nLe industrie tradizionali di Vestfold erano principalmente la caccia alle balene e la costruzione di navi. Per oltre 50 anni nel diciannovesimo secolo, Sandefjord e in parte T\u00f8nsberg sono state il centro mondiale dell'industria della caccia alle balene. Tuttavia, la caccia alle balene fin\u00ec negli anni '60 e l'industria delle costruzioni navali si \u00e8 gradualmente ridotta dagli anni '80. La tecnologia dell'informazione \u00e8 attualmente un settore in crescita e la contea ospita grandi negozi online come Komplett, MPX.no e netshop.no. Il 18,9% dell'area totale della ex contea viene utilizzata per l'agricoltura. Il 70% delle terre agricole viene utilizzato per la coltivazione di cereali. L'area agricola di Vestfold costituisce il cinque percento delle aree coltivate della Norvegia. Tuttavia, per area, Vestfold costituisce solo lo 0,7 per cento della superficie terrestre della Norvegia.\nIl turismo estivo \u00e8 un settore importante nel Vestfold, soprattutto nelle localit\u00e0 costiere come Sandefjord, Tj\u00f8me e Stavern, dove la popolazione aumenta notevolmente nel periodo estivo. Le principali attrattive turistiche nel Vestfold sono il cimitero di Borre, il maggior sito funerario nel nord Europa, i villaggi di \u00c5sg\u00e5rdstrand, Karljohansvern a Horten e Fredriksvern a Stavern, il Museo della caccia alle balene di Sandefjord, il geoparco di M\u00f8len a Larvik e la fortezza di T\u00f8nsberg (\"Slottsfjellet\") a T\u00f8nsberg.[8]\nInfrastrutture e trasporti.\nNell'ex contea del Vestfold passano una ferrovia che inizia a Drammen e finisce a Skien e la strada europea E18. Ci sono due traghetti internazionali, entrambi operati dalla Color Line, uno da Larvik a Hirtshals (Danimarca) e uno da Sandefjord a Str\u00f8mstad (Svezia), quest'ultimo operato anche dalla Fjord Line. Nell'ex contea \u00e8 presente inoltre l'aeroporto di Sandefjord-Torp, tra i maggiori della Norvegia."}
{"id": "128243", "revid": "111373", "url": "https://it.wikipedia.org/wiki?curid=128243", "title": "Baar (Svizzera)", "text": "Baar (toponimo tedesco) \u00e8 un comune svizzero di 24\u00a0129 abitanti del Canton Zugo; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBaar \u00e8 servito dall'omonima stazione sulla ferrovia Thalwil-Zugo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Baar ha sede la squadra di pallanuoto SC Frosch Aegeri."}
{"id": "128244", "revid": "1543377", "url": "https://it.wikipedia.org/wiki?curid=128244", "title": "Tra due fuochi (romanzo)", "text": "Tra due fuochi (\"A World Between\") \u00e8 un romanzo di fantascienza del 1979 di Norman Spinrad.\nTrama.\nIl pianeta Pacifica \u00e8 un mondo dalle caratteristiche rare ed affascinanti. Non sono per\u00f2 unicamente le sue bellezze naturali incontaminate, i suoi pescosi fiumi e i suoi placidi mari a farne una meta irrinunciabile, ma soprattutto gli accoglienti e cordiali abitanti.\nI Pacificani sono stati capaci di costruire, in seguito alla colonizzazione del pianeta, una societ\u00e0 dai tratti semplici ma al contempo altamente civilizzata e molto equilibrata, al limite dell'utopia. La loro \u00e8 una democrazia diretta in cui tutti i cattadini partecipano alle decisioni attraverso l'esercizio del voto elettronico, in tempo reale, grazie al collegamento telematico.\nIl grande sviluppo dei media ha fatto di Pacifica il centro nevralgico dei mass media tra tutti i pianeti collegati alla rete: l'industria dei media garantisce di fatto la risorsa pi\u00f9 esportata, attraverso la produzione di programmi di largo consumo, come ad esempio quelli prodotti a Godzillaland, dove vengono girati film con la partecipazione di veri dinosauri.\nLa popolazione del pianeta \u00e8 aperta e tollerante; il rapporto di potere tra i sessi \u00e8 anch'esso equilibrato, con una leggera prevalenza femminile.\nSu questo vero e proprio \"eden\" apparentemente cos\u00ec prossimo alla perfezione si stanno tuttavia addensando minacciose nubi dallo spazio.\nSi tratta di due grandi astronavi in rapido avvicinamento da direzioni diverse, ognuna delle quali - seppure priva di armamenti - porta il seme della distruzione della libera societ\u00e0 di Pacifica.\nI seguaci della \"Scienza Trascendentale\", con la scusa di condividere con i Pacificani le proprie avanzatissime scoperte scientifiche, mirano ad instaurare una societ\u00e0 di tecnocrati a forte prevalenza maschile, come hanno gi\u00e0 fatto su molti altri pianeti, senza mai fallire. \nLe \"Femocratiche\" sono portatrici, all'opposto, di un'ideologia che nel corso del tempo ha condotto quasi ovunque alla supremazia femminile, con la riduzione dei maschi ad un ruolo marginale, fino ad uno stato di semi schiavit\u00f9.\nA dover fronteggiare, all'improvviso, la duplice minaccia si trovano Carlotta Madigan e Royce Lindblad, ovvero la presidentessa di Pacifica e suo marito, che riveste il ruolo di ministro dei Media.\nLa singolare coppia di protagonisti dovr\u00e0 difendersi non solo dalla minaccia esterna ma perfino dai dissidi coniugali che l'impatto con queste nuove ideologie \"sessiste\" far\u00e0 esplodere ovunque nella tranquilla societ\u00e0 pacificana. Ben presto il pianeta Pacifica, \"bombardato\" con abili trasmissioni propagandistiche dalle opposte fazioni, si trover\u00e0 sull'orlo di una inedita guerra civile.\nTemi.\nI temi sociali rilevanti affrontati nel romanzo sono due, la discriminazione sessuale ed il potere dei mass media. La prima questione - che attualmente si definisce meglio con \"pari opportunit\u00e0\", nel periodo nel quale fu scritto il romanzo (gli anni settanta del XX secolo), era vissuta in modo pi\u00f9 conflittuale, e nel romanzo \u00e8 drammatizzata come una vera \"guerra dei sessi\".\nIl secondo \u00e8 un tema rimasto di attualit\u00e0, in particolare per l'uso sempre pi\u00f9 pervasivo che viene fatto della televisione per scopi politici."}
{"id": "128247", "revid": "1543377", "url": "https://it.wikipedia.org/wiki?curid=128247", "title": "Cham (Svizzera)", "text": "Cham (toponimo tedesco) \u00e8 un comune svizzero di 16\u00a0216 abitanti del Canton Zugo; ha lo status di citt\u00e0.\nGeografia fisica.\nCham \u00e8 situato sullo sponda settentrionale del lago di Zugo, a circa 5,5\u00a0km da Zugo. .\nOrigini del nome.\n il paese venne chiamato \"Chama\", toponimo attestato dall'858. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nL'agricoltura e l'artigianato sono state nel corso della storia le principali fonti di entrate economiche di Cham. La Lorze, il fiume che attraversa la cittadina uscendo dal lago di Zugo, ha sempre assunto un ruolo fondamentale nello sviluppo economico del comune. Il primo mulino ad acqua di cui si hanno notizie, fu costruito sulle rive del fiume nel 1279 e attorno al 1641 cominci\u00f2 ad operare una fabbrica per la tintura e il candeggio dei tessuti.\nNel 1657, sfruttando il corso d'acqua della Lorze, prese l'avvio la fabbricazione della carta in una cartiera . Con il prosperare dell'attivit\u00e0 la cartiera, , venne parzialmente meccanizzata nel 1720 e nel 1840 vi fu installata la prima macchina continua per la fabbricazione della carta. L'azienda ha continuato la sua espansione nel settore delle carte speciali diventando nel XX secolo la \"Papierfabrik Cham AG\" .\nNel 1866 l'americano Henry Page, trasferitosi in Svizzera per lanciare in Europa il suo nuovo metodo per produrre il latte condensato, ha fondato la \"Anglo-Swiss Condensed Milk Co.\". Ben presto il successo di mercato port\u00f2 l'azienda a produrre altri prodotti derivati dal latte . Nel 1905 si fuse con la \"Farine Lact\u00e9e Henri Nestl\u00e9\" per dare luogo alla famosa azienda di prodotti derivati dal latte, la Nestl\u00e9. La Nestl\u00e9 \u00e8 oggi un'azienda multinazionale e ha spostato la sua sede centrale a Vevey, presso Losanna; a Cham rimane tuttora la sede storica dell'azienda.\nInfrastrutture e trasporti.\nCham \u00e8 servito dall'omonima stazione sulla ferrovia Zugo-Lucerna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Cham ha sede la squadra di calcio Sportclub Cham."}
{"id": "128248", "revid": "838137", "url": "https://it.wikipedia.org/wiki?curid=128248", "title": "Akershus", "text": "La contea di Akershus (\"Akershus fylke\" in norvegese) era una contea norvegese situata nel sud-est del paese. Confinava con le contee di Hedmark, Oppland, Buskerud, Oslo e \u00d8stfold. Confinava anche, per un breve tratto, con la contea svedese di V\u00e4rmland. Dal 1\u00ba gennaio 2020 fa parte della contea di Viken.\nAkershus costituisce anche una regione tradizionale e collegio elettorale norvegese.\nInformazioni generali.\nAkershus era la seconda contea per popolazione dopo quella di Oslo. La capitale era Oslo: la citt\u00e0 non ne faceva parte, ma molte sue periferie s\u00ec. Essa prendeva il nome dall'omonima fortezza, eretta in difesa di Oslo. Lo stemma, risalente al 1987, mostrava una gabbia della fortezza di Akershus.\nAkershus divenne feudo nel XVI secolo e includeva anche le contee di Hedmark, Oppland, Buskerud e Oslo, nonch\u00e9 i comuni di Askim, Eidsberg e Tr\u00f8gstad nella contea di \u00d8stfold. Nel 1662, Akershus divenne un \"amt\" e nel 1685 Buskerud fu separato da Akershus e divenne un \"amt\". Nel 1768, anche Hedmark e Oppland furono separati da Akershus per diventare Oplandenes \"amt\", e Askim, Eidsberg e Tr\u00f8gstad furono trasferiti a \u00d8stfold. Nel 1842, anche la citt\u00e0 di Christiania (Oslo) divenne un \"amt\" separato. Nel 1919, il termine amt fu nuovamente cambiato in \"fylke\" (contea). Nel 1948, Aker, il comune pi\u00f9 grande e popoloso di Akershus, fu trasferito nella contea di Oslo. La contea, dopo il 1948, era costituita da due regioni differenti, una ad est ed una ad ovest di Oslo. La regione occidentale, pi\u00f9 piccola, comprendeva solo i comuni di Asker e B\u00e6rum. La parte orientale era pi\u00f9 vasta, e corrisponde agli antichi territori di Follo e Romerike. L'Akershus include anche una parte del lago Mj\u00f8sa.\nLa contea comprendeva il sito storico di Eidsvoll, a 48 chilometri a nord di Oslo: vi fu ratificata la costituzione norvegese del 1814. D'altro canto le terre ereditarie dell'erede al trono si trovano a Asker.\nA sud di Eidsvoll si trova l'Aeroporto di Oslo-Gardermoen. Le principali linee ferroviarie norvegesi, che collegano Oslo al resto del paese, attraversavano la contea da un capo all'altro. La contea era inoltre attraversata dalle strade europee E6, E16 ed E18.\nComuni.\nLa contea di Akershus comprendeva 22 comuni:"}
{"id": "128250", "revid": "1305772", "url": "https://it.wikipedia.org/wiki?curid=128250", "title": "Gish (album)", "text": "Gish \u00e8 il disco d'esordio del gruppo di rock alternativo statunitense Smashing Pumpkins, pubblicato nel 1991 dalla Caroline Records. Il leader della band Billy Corgan ha descritto \"Gish\" come un album veramente spirituale.\nIl disco fu registrato tra il dicembre del 1990 ed il marzo del 1991 presso gli Smart Studios di Butch Vig a Madison, nel Wisconsin, e pubblicato il 28 maggio 1991.\nIl disco.\nIn questo primo album le sonorit\u00e0 espresse dalla band si avvicinano molto al metal della fine degli anni settanta; le atmosfere sono cupe e pesanti, le linee di basso semplici ma efficaci; le chitarre contribuiscono all'equilibrio dei pezzi tramite sonorit\u00e0 distorte all'inverosimile, che richiamano le tipiche sonorit\u00e0 grunge e noise, mentre la batteria punta a coprire ogni angolo silenzioso a colpi di charleston.\nLa particolare impostazione vocale di Corgan (voce e chitarra), chiaramente influenzata dal dream pop ed i testi dedicati ad amori tormentati ma soprattutto riflessivi fino all'autodistruzione fanno il resto. Uno stile unico, che richiama certamente atmosfere gothic senza per\u00f2 farne proprie fino in fondo le sonorit\u00e0 principali.\nIl nome dell'album deriva da quello di una delle regine del cinema muto, l'attrice Lillian Gish. In un'intervista, Billy Corgan spiegava: \"Mia nonna mi diceva che una delle cose pi\u00f9 memorabili che fossero capitate nella sua vita era il giorno in cui Lillian Gish era passata in treno per il suo paesino, mia nonna viveva in mezzo al niente, questo spiega la specialit\u00e0 dell'evento.\"\n\"I Am One\", \"Rhinoceros\", \"Bury Me\", e \"Daydream\" appaiono gi\u00e0 nei primi demo registrati dalla band, risalenti agli inizi del 1989.\nJames Iha ha affermato di aver acquistato la sua prima chitarra Gibson Les Paul in occasione della registrazione di \"Gish\". Iha ha continuato ad usare quasi esclusivamente questo modello di chitarra fino all'album \"Adore\", del 1998.\nAlla pubblicazione, \"Gish\" si attest\u00f2 al 195\u00ba posto delle classifiche di vendita Billboard 200 negli Stati Uniti, in seguito ottenne il disco di platino, avendo venduto oltre un milione di copie. Nel 2011 \u00e8 rientrato in classifica al 146\u00ba posto superando cos\u00ec il risultato originario. Fino all'uscita di \"Smash\" degli Offspring, era l'album pi\u00f9 venduto in assoluto per una casa discografica indipendente.\nFormazione.\nHanno partecipato alle registrazioni, secondo le note dell'album:\nTracce.\nTutti i brani sono di Billy Corgan, eccetto dove indicato:\nIn realt\u00e0 \"Daydream\" dura 2:00, dopodich\u00e9 da 2:08 a 3:08 \u00e8 possibile ascoltare la traccia fantasma \"I'm Going Crazy\"."}
{"id": "128251", "revid": "466539", "url": "https://it.wikipedia.org/wiki?curid=128251", "title": "Franz J\u00e4gerst\u00e4tter", "text": "Biografia.\nNato da Rosalia Huber e Franz Bachmeier in un paese dell'Alta Austria, crebbe presso la nonna Elisabeth Huber, perch\u00e9 i genitori erano troppo poveri per sposarsi. Dopo che il padre perse la vita nel primo conflitto mondiale, Rosalia spos\u00f2, nel 1917, un altro contadino benestante di nome Heinrich J\u00e4gerst\u00e4tter, che adott\u00f2 Franz. Quando il padre adottivo mor\u00ec senza figli nel 1933, Franz ne eredit\u00f2 la propriet\u00e0. Nello stesso anno Franz riconobbe la paternit\u00e0 di una figlia nata da Theresia Auer.\nLa mattina del 9 aprile 1936, gioved\u00ec santo, spos\u00f2 Franziska Schwaninger (1913-2013), una ragazza profondamente religiosa conosciuta l'anno precedente ad un ballo nella vicina Hochburg-Ach, e and\u00f2 in viaggio di nozze a Roma, dove la coppia ricevette, in udienza plenaria, la benedizione di papa Pio XI. I due sposi si promisero di recarsi nella capitale italiana in pellegrinaggio ogni dieci anni nel giorno del loro anniversario. Il matrimonio segn\u00f2 una svolta nella sua vita, fino ad allora disordinata. La preghiera e la lettura della Bibbia divennero consuetudine quotidiana per Franz e Franziska. Dal matrimonio nacquero tre figlie, Rosalia (1937), Maria (1938) e Aloisia (1940).\nLo studio della letteratura sacra e la frequentazione della chiesa cattolica lo portarono alla convinzione che la sua fede fosse incompatibile con il nazionalsocialismo. Dopo l\"'Anschluss\" dell'Austria alla Germania nazista, il 12 marzo 1938, J\u00e4gerst\u00e4tter rifiut\u00f2 l'incarico di sindaco che gli era stato offerto. In occasione del plebiscito sull'annessione, il 10 aprile, fu l'unico a votare \"no\" nel suo paese. J\u00e4gerst\u00e4tter espresse la sua resistenza al nazionalsocialismo anche non partecipando pi\u00f9 alla vita pubblica del paese e rifiutando facilitazioni offerte dal partito nazista.\nNell'estate del 1940 J\u00e4gerst\u00e4tter venne arruolato dalla Wehrmacht ma il sindaco di Sankt Radegund, a causa della situazione familiare di Franz (la moglie, dopo la nascita della terza figlia, si era ammalata), ottenne il suo rientro dalla caserma di Braunau am Inn. Nell'ottobre del 1940 egli venne richiamato alle armi per la formazione come recluta presso Enns. Su richiesta del suo Comune, venne per\u00f2 dichiarato \"insostituibile\" e pot\u00e9 tornare alla famiglia e al lavoro agricolo. Nell'estate del 1941, alla morte del sacrestano della sua parrocchia, lo sostitu\u00ec su richiesta del parroco.\nL'esperienza negativa nell'esercito e il programma nazionalsocialista sull'eutanasia, che conobbe in quel periodo, rafforzarono la sua decisione di non tornare alla vita militare. Dichiar\u00f2 anche apertamente che, come cattolico credente (nel frattempo era diventato terziario francescano), non poteva prestare servizio militare, poich\u00e9 lottare per lo Stato nazionalsocialista sarebbe stato contrario alla sua coscienza. Il suo ambiente cerc\u00f2 di dissuaderlo, ricordandogli le responsabilit\u00e0 verso la propria famiglia ma i suoi princ\u00ecpi non vennero indeboliti. Perfino il vescovo di Linz, Josephus Calasanz Flie\u00dfer, gli consigli\u00f2 di desistere dall'obiezione di coscienza.\nLa moglie Franziska lo sostenne in questa decisione, bench\u00e9 conscia delle conseguenze.\nIl 23 febbraio 1943 ricevette la terza chiamata alle armi presso la citt\u00e0 di Enns, dove si present\u00f2 il 1\u00ba marzo. Dopo aver manifestato l'intenzione di obiettare venne trasferito nella prigione militare per gli indagati di Linz. Solo l\u00ec seppe che anche altre persone rifiutavano il servizio militare e che opponevano resistenza al nazionalsocialismo. Il 4 maggio venne trasferito a Berlino-Tegel. L\u00ec si rifiut\u00f2 ancora di ritirare la sua obiezione di coscienza. Il 6 luglio il Tribunale di Guerra del Reich di Berlino-Charlottenburg lo condann\u00f2 a morte per sovversione dell'esercito. Il tribunale non prese in considerazione la sua disponibilit\u00e0 ai servizi di sanit\u00e0. Venne ghigliottinato il 9 agosto 1943 a Brandeburgo sulla Havel. Dopo la fine della guerra, l'urna con le sue ceneri fu portata a Sankt Radegund per essere tumulata il 9 agosto 1946 nel piccolo cimitero accanto alla chiesa parrocchiale. Una lettera autografa del beato, scritta pochi giorni prima dell'esecuzione, \u00e8 custodita e visibile a Roma.\nRiconoscimenti.\nLa vita di J\u00e4gerst\u00e4tter non trascorse senza contraddizioni e soluzioni di continuit\u00e0. Da un lato fu gaudente in giovent\u00f9, un trascinatore nelle risse fra ragazzi dei paesi vicini, possedette per primo una moto nel suo paesino, ebbe una figlia illegittima, da lavoratore in Donawitz perse quasi la fede, poi per\u00f2 espresse l'intenzione di entrare in convento. Su consiglio del suo parroco rimase un contadino, scrisse poesie, forse testimoni\u00f2 per un bambino sventurato e fu in seguito un padre di famiglia amorevole.\nLa sua morte rimase a lungo controversa. A sua moglie Franziska fu pi\u00f9 volte rimproverata parte della responsabilit\u00e0 nella morte del marito, non avendolo dissuaso dall'obiezione di coscienza. Dato che J\u00e4gerst\u00e4tter non fu un membro della resistenza, a sua moglie venne riconosciuta una pensione da vedova secondo la legge austriaca sulle vittime di guerra solo nel 1950, dopo aver ricevuto molti rifiuti, e solo dopo molte resistenze il suo nome venne accettato fra le vittime della guerra nel mausoleo di Sankt Radegund.\nBench\u00e9 avesse tentato di vivere la sua vita coerentemente alla sua fede, anche nella Chiesa cattolica J\u00e4gerst\u00e4tter venne rifiutato da molti, poich\u00e9 perseguiva un'idea diversa da praticamente tutti gli altri fedeli e religiosi. Un articolo su di lui che doveva apparire sul Giornale della Chiesa di Linz nel 1946 venne bloccato prima della pubblicazione su indicazione del vescovo Flie\u00dfer.\nSolo dopo alcuni decenni inizi\u00f2 una lenta opera di rielaborazione e di valorizzazione della vita di J\u00e4gerst\u00e4tter. Il libro di Gordon Charles Zahn \"In Solitary Witness. The life and death of Franz J\u00e4gerst\u00e4tter\" ispir\u00f2 il movimento pacifista cristiano Pax Christi negli USA, e rafforz\u00f2 Daniel Ellsberg nel suo impegno contro la guerra del Vietnam. Axel Corti gir\u00f2 nel 1971 un film dal titolo \"Der Fall J\u00e4gerst\u00e4tter (Il caso J\u00e4gerst\u00e4tter)\", che origin\u00f2 alcune discussioni. Il ruolo principale venne interpretato dal noto attore austriaco Kurt Weinzierl.\nNel 1993 la Posta austriaca lo onor\u00f2 con l'uscita di un francobollo commemorativo, e la sua fattoria venne dichiarata monumento nazionale. Nel 1997 il Tribunale di Berlino annull\u00f2 la sentenza di morte pronunciata contro di lui. Il compositore ceco Pavel Smutn\u00fd (* 1975) scrisse nel 1998/1999 una \"Missa Heroica\" per contribuire alla causa di beatificazione.\nPer spiegare la condotta di J\u00e4gerst\u00e4tter molti fecero riferimento \"alle sue relazioni con il cugino testimone di Geova. Essi rifiutano di prendere parte a guerre di ordine temporale, nell'attesa di un conflitto in cui dovranno impegnare tutte le loro forze per riportare una vittoria eterna; ecco perch\u00e9 un gran numero di essi vennero condannati a morte per aver rifiutato di prendere parte alle guerre hitleriane. Non c'\u00e8 da meravigliarsi che quella gente di campagna, guidata dal buon senso, abbia potuto attribuire l'obiezione di coscienza di J\u00e4gerst\u00e4tter all'influenza del cugino.\"\nBeatificazione.\nNel 1997 venne iniziata la causa di beatificazione su base diocesana. Come postulatore venne nominato Manfred Scheuer, allora vescovo di Innsbruck. Il 1\u00ba giugno 2007 papa Benedetto XVI ha autorizzato la pubblicazione del decreto che riconosce il suo martirio, aprendo cos\u00ec le porte alla sua beatificazione.\nIl 26 ottobre 2007 presso il duomo di Linz venne proclamato beato.\nFilm biografico.\n\"La vita nascosta - Hidden Life\" (\"A Hidden Life\") \u00e8 un film del 2019, scritto e diretto da Terrence Malick, che narra la vita dell'obiettore di coscienza austriaco, martirizzato dai nazisti nel 1943 e poi beatificato nel 2007.\nBibliografia.\nIn lingua italiana:\nIn lingua tedesca:"}
{"id": "128253", "revid": "110157", "url": "https://it.wikipedia.org/wiki?curid=128253", "title": "H\u00fcnenberg", "text": "H\u00fcnenberg (toponimo tedesco) \u00e8 un comune svizzero di 8\u00a0827 abitanti del Canton Zugo.\nGeografia fisica.\nH\u00fcnenberg comprende una parte del lago di Zugo.\nStoria.\nNel 1935 localit\u00e0 di Sankt Wolfgang, fino ad allora frazione di Zugo, fu assegnata a H\u00fcnenberg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "128261", "revid": "254059", "url": "https://it.wikipedia.org/wiki?curid=128261", "title": "Distretto di Muri", "text": "Il distretto di Muri \u00e8 un distretto del Canton Argovia, in Svizzera. Confina con i distretti di Lenzburg a ovest e di Bremgarten a nord, con il Canton Zurigo (distretto di Affoltern) e con il Canton Zugo a est e con il Canton Lucerna (distretti di Lucerna a sud e di Hochdorf a ovest). Il capoluogo \u00e8 Muri.\nComuni.\nAmministrativamente \u00e8 diviso in 19 comuni:"}
{"id": "128262", "revid": "104458", "url": "https://it.wikipedia.org/wiki?curid=128262", "title": "Beinwil", "text": ""}
{"id": "128264", "revid": "1005847", "url": "https://it.wikipedia.org/wiki?curid=128264", "title": "Muri (disambigua)", "text": ""}
{"id": "128267", "revid": "2077074", "url": "https://it.wikipedia.org/wiki?curid=128267", "title": "Camillo Sivori", "text": "La sua produzione, esclusivamente violinistica, comprende una cinquantina di composizioni. Fu uno dei maggiori virtuosi dell'Ottocento e tenne concerti nelle Americhe e in tutta Europa. A Parigi un critico lo defin\u00ec \"Paganinetto\", mentre in Germania fu definito ironicamente \"Il sosia di Paganini\".\nBiografia.\nEsord\u00ec a Genova nel 1827 di fronte ai reali di casa Savoia.\nCamillino fu amico e ultimo allievo di Paganini con cui studi\u00f2 nel 1823-24. Fu allievo anche di Giacomo Costa (1762-) e di Agostino Delle Piane (1786-1831) anch'egli allievo di Paganini tra il 1805-1809 durante il suo soggiorno a Lucca; del Costa fu allievo anche Paganini.\nTra gli altri, usava un violino, ora detto \"Il Sivori\". Questo strumento, ancora oggi conservato presso il Municipio di Genova, \u00e8 una copia precisa del celebre Guarneri del Ges\u00f9, il \"Cannone\" (il violino preferito da Paganini), fatta a Parigi dal liutaio Jean-Baptiste Vuillaume (1798-1875) nel 1834 e donato dal liutaio a Paganini. Fu acquistato dal Sivori nel 1840 per 500 franchi e il ricavato fu donato al liutaio.\nI due strumenti sopra citati sono di propriet\u00e0 del comune di Genova, avuti per donazione e lascito testamentario.\nLa sua carriera concertistica ebbe un'impennata dal 1841 quando inizi\u00f2 a presentarsi in pubblico come erede dell'arte paganiniana. Ad esempio usava smontare tutte le corde tranne quella del Sol che accordava in Si bemolle per eseguire la Cantata sulla Preghiera (M.S.23), una trascrizione di Paganini dal Mos\u00e8 di Rossini. Eseguiva la musica del suo maestro adattandola alle proprie esigenze. Avendo le dita corte aveva difficolt\u00e0 ad eseguire alcuni passaggi (armonici doppi), mentre aveva un'intonazione perfetta e molta agilit\u00e0 con la mano sinistra.\nAutore di molti pezzi per violino e pianoforte, scrisse anche 12 capricci per violino solo (Op.25).\nA Camillo Sivori Paganini dedic\u00f2 un concertino per violino e chitarra, di cui si \u00e8 perso l'originale, alcuni pezzi tra cui sei cantabili e minuetti a valtz per quartetto con chitarra.\nGli sono inoltre dedicati un teatro a Finale Ligure (SV) e un cinema a Genova.\nSivori muore nel 1894 e riceve sepoltura nel Cimitero di Staglieno, all'interno del Pantheon."}
{"id": "128271", "revid": "599013", "url": "https://it.wikipedia.org/wiki?curid=128271", "title": "Sil", "text": ""}
{"id": "128272", "revid": "1318658", "url": "https://it.wikipedia.org/wiki?curid=128272", "title": "SIL International", "text": "SIL International (\"Summer Institute of Linguistics\", Istituto estivo di linguistica) \u00e8 un'organizzazione non governativa, di confessione cristiana evangelica che ha l'obiettivo principale di studiare, sviluppare, documentare le lingue minoritarie e di tradurre la Bibbia in queste lingue per poter diffondere il pi\u00f9 largamente possibile il messaggio evangelico.\nInoltre fornisce risorse e ricerche attraverso Ethnologue.com.\nIl SIL \u00e8 un'organizzazione gemellata con Wycliffe Bible Translators, un'agenzia impegnata nella traduzione della Bibbia nelle lingue minoritarie.\nLa sede del SIL International \u00e8 locata a Dallas, Texas.\nPresente anche in America Latina, \u00e8 attiva presso migliaia di comunit\u00e0 linguistiche del Terzo mondo, le cui lingue non sono ancora scritte.\nStoria.\nIl SIL International, originariamente Istituto estivo di linguistica, fu fondato nel 1934 negli Stati Uniti da William Cameron Townsend (1896\u00a0\u2013 1982), precedentemente un missionario in Guatemala presso la Chiesa dei Discepoli di Cristo. La sua zona d'origine \u00e8 il Middle West americano.\nInizi\u00f2 come una sessione estiva di studio in Arkansas nel 1934 per formare i missionari e dar loro rudimenti di linguistica, antropologia e traduzione.\nDa un nucleo originario si sono poi formati i Wycliffe Bible Translators.\nDagli anni '50 al 1987 i corsi del SIL sono stati ospitati dall'Universit\u00e0 dell'Oklahoma a Norman. L'accordo tra l'universit\u00e0 e il SIL venne rotto nel 1987 dopo una controversia riguardo al coinvolgimento delle attivit\u00e0 missionarie del SIL con i governi dell'America Latina.\nI corsi del SIL sono ora tenuti in diverse localit\u00e0 sparse per il mondo.\nPersonale.\nIl personale del SIL si compone di circa 5300 membri o volontari ingaggiati presso dei progetti di sviluppo in seno a delle comunit\u00e0 di lingue minoritarie in giro per il mondo.\nUno dei ricercatori pi\u00f9 celebri del SIL fu Kenneth L. Pike (1912\u20132000), successore di William C. Townsend (1896\u20131982), che \u00e8 stato una delle principali figure della storia del SIL. \u00c8 stato presidente del centro di ricerca nel periodo 1942-1979 e poi presidente emerito fino alla sua morte, nel 2000.\nIl presidente del SIL \u00e8 Carolyn P. Miller, in carica dal 1999.\nLinguistica.\nSebbene abbia impiegato un grosso sforzo per studiare le minoranze linguistiche, SIL ha la tendenza di andare, a volte arbitrariamente, contro le comuni classificazioni e le consolidate teorie linguistiche (e spesso anche contro la maggior parte delle stesse comunit\u00e0 linguistiche) nel riconoscere lingue separate l\u00ec dove vi sono solo dialetti o variet\u00e0 di una stessa lingua (questo \u00e8 accaduto ad esempio per la classificazione del fiammingo e di alcuni dialetti dello svedese come lo scanico), o, viceversa, considerando in un'unica entit\u00e0 variet\u00e0 linguistiche piuttosto diverse tra loro (come ad esempio il berbero nefusi della Tripolitania, classificato insieme a quello di Zuara ed alle parlate berbere del sud della Tunisia).\nL'apporto del SIL alla linguistica si riassume essenzialmente in due punti: da una parte un censimento delle lingue del mondo (www.ethnologue.com), classificate geneticamente; dall'altra la condivisione gratuita delle informazioni raccolte anche a chi non fa parte del SIL.\nRiconoscimenti internazionali.\nIl SIL ha lo status di osservatore presso l'UNESCO e l'ONU e fornisce personale insegnante e materiali educativi per programmi linguistici a diverse istituzioni di studi superiori.\nNegli USA, ad esempio, l'Universit\u00e0 Biola, il Moody Bible Institute, l'Houghton College, l'Universit\u00e0 del Nord Dakota, il Northwest Christian College, il Bryan College, l'Universit\u00e0 del Texas ad Arlington, l'Universit\u00e0 dell'Oregon e il Seminario Teologico di Dallas.\nAltre universit\u00e0 con i programmi SIL sono la Trinity Western University in Canada e la Charles Darwin University in Australia.\nL'indirizzo della sede internazionale \u00e8:\nCritiche.\nA una conferenza dell'Inter-American Indian Institute a M\u00e9rida, Yucat\u00e1n (Messico), nel novembre 1980, alcuni delegati denunciarono il Summer Institute of Linguistics, accusandolo di usare un nome scientifico per coprire la sua missione di divulgazione della dottrina protestante e una visione capitalistica che era estranea alle tradizioni indigene.\nNel 1979, fu ufficialmente concluso l'accordo del SIL con il governo messicano, ma esso continu\u00f2 ad essere attivo in quel paese. Lo stesso successe nel 1980 in Ecuador, anche se vi rimase una presenza rappresentativa. Nei primi anni '90, l'appena formata \"Organization of Indigenous People of Ecuador\" (CONAIE), chiese un'altra volta l'espulsione del SIL dal paese. Negli anni '80, il SIL fu espulso da Brasile, Ecuador, Messico e Panama, e sottoposto a restrizioni in Colombia e Per\u00f9. Il SIL opera in molti di questi paesi.\nIl SIL \u00e8 stato accusato in passato di favorire gli interessi delle multinazionali statunitensi nel mondo, in particolare nel Sud America, ovunque ci siano risorse da sfruttare. Il presidente dell'Ecuador Jaime Rold\u00f3s Aguilera denunci\u00f2 le relazioni esistenti fra il SIL e la potentissima famiglia Rockefeller per rubare le terre agli indigeni sudamericani e promuovere le perforazioni petrolifere.\nLa linguista Patience Epps accusa il SIL di funzionare come organizzazione missionaria e di mettere a rischio le lingue locali causandone la morte in Brasile.\nRisorse per il pubblico.\nIl SIL mette a disposizione del pubblico.\nL'Ethnologue, pubblicato dal SIL, assegna un codice di tre lettere a tutte le lingue. La 14\u00aa edizione, pubblicata nel 2000, comprende 7148 codici di lingue, che generalmente non coincidono con l'ISO 639-2.\nLa 15\u00aa edizione, pubblicata nel 2005, comprende 7299 codici, questi codici aggiornati coincidono in buona parte con il nuovo ISO 639-3. Le differenze tra le due versioni sono visibili in http://www.ethnologue.com/codes.\nNel 2009 \u00e8 stata pubblicata la 16\u00aa edizione di Ethnologue, che contiene 6.909 codici. Questa edizione di Ethnologue \u00e8 la seconda che utilizza lo standard ISO 639-3 per gli identificatori di lingua. In questa edizione i codici sono basati sullo standard adottato inizialmente pi\u00f9 la serie di richieste di modifica adottate nel 2006 (rilasciate ad agosto 2007) e la serie di richieste di modifica adottate nel 2007 (pubblicate a gennaio 2008)."}
{"id": "128273", "revid": "125956808", "url": "https://it.wikipedia.org/wiki?curid=128273", "title": "Red Canzian", "text": "Conosciuto principalmente per essere stato bassista e voce dei Pooh dal 1973 al 2016 nonch\u00e9 autore insieme a Valerio Negrini e Stefano D'Orazio di una parte delle canzoni del gruppo, nel corso della sua carriera ha pubblicato anche tre dischi da solista: Io e Red (1986), L'istinto e le stelle (2014) e Testimone del tempo (2018).\nBiografia.\nNasce il 30 novembre 1951 a Quinto di Treviso da Giovanni e Caterina Schiavinato, in una villa nobiliare in cui la sua famiglia, economicamente non agiata, viveva insieme ad altre. Trascorre l'infanzia a Quinto e l'adolescenza a Treviso.\nComincia a suonare la chitarra in piena epoca beat e nella seconda met\u00e0 degli anni sessanta partecipa ad alcuni concorsi in Veneto, quando approda nel gruppo musicale dei Prototipi, formato da alcuni amici d'infanzia che lo convincono ad entrare nella band dopo averlo sentito cantare. Il complesso si guadagna da vivere, per una stagione estiva, nei locali della Riviera; al ritorno a Treviso il produttore Pino Massara decide di cambiare il nome del gruppo musicale in Capsicum Red.\nCon il gruppo trevigiano Red pubblica un LP progressive intitolato \"Appunti per un'idea fissa\", uscito nel 1972 per l'etichetta Bla Bla (la stessa del primo Franco Battiato sperimentale). L'anno precedente i Capsicum Red avevano pubblicato due 45 giri (\"Ocean\" e \"Tarzan\") e partecipato al Festivalbar 1971; una delle loro canzoni (\"Ocean\") era stata scelta come sigla del programma televisivo della Rai \"...e ti dir\u00f2 chi sei\", condotto da Enza Samp\u00f2. \u00c8 proprio durante il Festivalbar che avviene il primo incontro fra i Pooh e Red, che rimangono ore a parlare di musica.\nSuccessivamente, a causa del servizio di leva, alcuni componenti del gruppo sono costretti a lasciare e il gruppo dei Capsicum Red si scioglie. Red milita per un breve periodo negli Osage Tribe, dopodich\u00e9 partecipa al provino per entrare a far parte dei Pooh.\nNei Pooh.\nAnni settanta.\nIl 15 febbraio 1973 viene convocato dai Pooh, che stanno cercando un bassista per sostituire Riccardo Fogli e hanno gi\u00e0 visionato pi\u00f9 di trecento musicisti. Il provino avviene nella lavanderia di un albergo di Roncobilaccio in cui c'era una parete con tantissimi rotoli di carta igienica e proprio per questo di buona acustica. Red si presenta senza basso, tuttavia c'\u00e8 un Fender bianco lasciato da Fogli: pur non avendo mai suonato il basso, Red dimostra di possedere talento, e da quel giorno entra a far parte dei Pooh. Tre settimane pi\u00f9 tardi avviene il cambio con Riccardo e, dopo un po' di prove a Roncobilaccio e un paio di concerti al Sud, debutta con una tourn\u00e9e negli Stati Uniti, coi pezzi in scaletta imparati a furia di sentire le cassette del gruppo. Al ritorno dagli USA, viene ufficialmente ammesso nel gruppo.\nIl ritorno in Italia porta i Pooh nuovamente in sala d'incisione per \"Parsifal\". Al giovane debuttante Red vengono affidate le parti vocali di \"Come si fa\", \"Solo cari ricordi\", la prima e l'ultima strofa di \"L'anno, il posto, l'ora\". Successivamente interpreta \"Eleonora mia madre\" (con Roby) e \"Il tempo, una donna, la citt\u00e0\" (con Roby e Dodi) dal disco \"Un po' del nostro tempo migliore\", mentre a causa dei dissapori con Giancarlo Lucariello si ritrova a non cantare neanche un brano di \"Forse ancora poesia\".\nNel 1977 produce, suona il basso e scrive alcuni pezzi per il duo Genova &amp; Steffan, il gruppo nel quale milita un suo ex compagno dei Capsicum Red. Red non partecipa alla lavorazione dei due singoli dei Mediterraneo System di Valerio Negrini. Il suo ruolo di autore delle musiche prende il via con \"Il suo tempo e noi\" del 1977, in seguito porta a Facchinetti la bozza su cui lavorare de \"Il ragazzo del cielo\", una suite rock-progressive che parla del primo volo trans-oceanico di Lindbergh, inclusa nel disco \"Boomerang\" del 1978.\nAnni ottanta.\nNe segue un filone che porta Canzian a scrivere almeno un brano per album e vedono la luce \"Susanna e basta\" (1979), cantata per\u00f2 da Dodi e Roby, \"Gatto di strada\" (1980), \"Replay\" (1981), \"Colazione a New York\" (1983), \"Lettera da Berlino Est\" (1983), \"Stella del sud\" (1984), \"Amore e dintorni\" (1986). Nel 1986 incide il suo primo LP da solista, intitolato \"Io e Red\" e nel quale partecipano come autori grandi artisti come Paolo Conte, Enrico Ruggeri e Roberto Vecchioni.\nIn questo LP compaiono come ospiti anche gli altri Pooh, che suonano in alcuni brani o scrivono i testi di alcune canzoni: il batterista Stefano D'Orazio in \"Canzoni per mestiere\" e Valerio Negrini in \"Noi quelli veri\", \"Frontiere\". Nel brano \"Con gli occhi chiusi\" si invertono i ruoli: Marco Tansini firma le musiche e Red scrive il testo. Indimenticabile \"Capita a volte che poi ci si trovi soli\", scritta insieme ad Enrico Ruggeri e cantata come solista da Red. Le cantanti femminili che duettano con Red nel disco sono Loredana Bert\u00e8 in \"Tu no\", Betty Vittori in \"Con gli occhi chiusi\" e la compagna di Red nella vita, Delia Gualtiero, in \"Noi quelli veri\". Nel 1986 Red scrive anche il brano \"Rosso Natale\" inserito in una raccolta di artisti vari pubblicata a scopo benefico. Il singolo \"Sogno messicano\" viene scelto dalla RAI come sigla dei Mondiali di calcio del 1986. Sul finire degli anni ottanta compone alcune delle hit pi\u00f9 sensuali del gruppo: \"Citt\u00e0 di donne\" (1987), \"Ti dir\u00f2\" e \"Linea calda\", entrambe del 1988.\nAnni novanta.\nIl ruolo di Red nei Pooh prende sempre pi\u00f9 spazio e lo porta a firmare negli anni novanta alcuni dei brani pi\u00f9 importanti della discografia del gruppo, scritti in coppia col fedele D'Orazio. E nasce il filone denominato \"le canzoni di Canzian\" dedicato alla compagna Bea, che nel frattempo ha preso il posto di Delia Gualtiero nel cuore di Red: \"Stare senza di te\" (1992), \"Tu dove sei\" (1994), \"Cercando di te\" (1996), \"Io ti aspetter\u00f2\" (1999).\nAnni 2000.\nNel 2000 col brano \"Stai con me\" per la prima volta un singolo destinato al commercio \u00e8 scritto da Red; in precedenza, esclusa \"Canter\u00f2 per te\" di Dodi Battaglia incisa nel 1980, i singoli erano sempre stati scelti fra i brani di Roby Facchinetti. A \"Stai con me\" seguono \"Portami via\" (2001), \"Capita quando capita\" (2004) e \"Il cielo non finisce mai\" (2006).\nAnni 2010.\nNel 2010 Red ha presentato la \"Fondazione Q\", che si occupa di giovani musicisti, producendo senza fini di lucro il loro primo progetto discografico. Di questa fondazione, di cui Red \u00e8 il direttore, fanno parte Elvio Chiatellino e Marina Quadro e ha come obiettivo di \"dare un vestito a un cantante che entra nudo\" grazie a un team di esperti che aiutano i giovani artisti prescelti a realizzare il proprio lavoro a 360 gradi, dall'aspetto prettamente musicale a quello psicologico dello stare sul palco. La Fondazione, inoltre, ha precisato Canzian \"non \u00e8 contro i talent show, ma va loro in aiuto, occupandosi di certi aspetti che vengono a volte lasciati fuori\".\nEsce nelle librerie il 24 aprile 2012 \"Ho visto sessanta volte fiorire il calicanto\", autobiografia in cui Red si racconta per la prima volta parlando di s\u00e9, della sua infanzia tra Quinto di Treviso e Treviso, del suo mestiere di musicista, della sua famiglia, delle sue passioni, della sua scelta vegana e dei suoi sogni.\nIl 30 settembre 2014 esce il suo secondo album da solista, dal titolo \"L'istinto e le stelle\". Il progetto comprende un cd con 12 brani inediti, un DVD contenente un docufilm sulla lavorazione dell'album girato tra Milano, la Val Badia e Villa Corner della Regina, presso Treviso, e un booklet di ben 72 pagine. L'album \u00e8 anticipato dai singoli \"Corro verso te\" e \"Ogni giorno \u00e8 un altro giorno che ti amo\".\nDopo i Pooh.\nDal 2018 ai giorni nostri.\nRed Canzian partecipa al Festival di Sanremo 2018 con il brano \"Ognuno ha il suo racconto\", piazzandosi in finale al 15\u00ba posto. Il brano anticipa il nuovo album intitolato \"Testimone del tempo\", uscito il 16 febbraio 2018 e anche il tour omonimo che ha avuto inizio il 2 maggio 2018 a Cascina.\nDall'8 giugno 2018 \u00e8 giurato e coach nel programma \"Ora o mai pi\u00f9\" su Rai 1, condotto da Amadeus. Nella prima edizione ha come allievo il cantante Marco Armani, mentre nella seconda l'ex componente dei Gazosa, Jessica Morlacchi.\nIl 31 luglio debutta con Red in Blue, uno spettacolo nel quale racconta la sua vita attraverso le canzoni, accompagnato dall'Istituzione Sinfonica Abruzzese diretta dal M\u00b0 Stefano Fonzi e dal trio ritmico composto da Phil Mer alla batteria, Andrea Lombardini al basso, Daniel Bestonzo al pianoforte.\nPartecipa alla registrazione del concept album \"Hotel Disamore\", di Miki Porru, pubblicato il 1\u00ba febbraio 2019 insieme a Isbella D'emery, Delia Gualtiero, Arianna Cleri, Monia Russo, Paul Manners, Tony Suriano, Paolo Schianchi, Giancarlo Gianise, Alvaro D'apollonio, per il quale disegna la piantina all'interno del booklet, interpreta le canzoni \"Prima o poi\" (insieme allo stesso Miki Porru e agli altri ospiti), e \"Due parole\" (interamente, con Miki Porru che fa due brevi cori)\nIl 31 luglio 2019 si esibisce in un grande concerto a Marzano di Nola seguito da migliaia di persone.\nNel 2022 andr\u00e0 in scena lo spettacolo \"Casanova Operapop\", dedicato alla Venezia del '700, tratto dal romanzo \"Giacomo Casanova - La sonata dei cuori infranti\" di Matteo Strukul.\nVince la seconda edizione del programma televisivo \"Il cantante mascherato\" del 2021, come personaggio del Pappagallo.\nVita privata.\nIn passato ha avuto storie d'amore con Marcella Bella nel 1973, con Patty Pravo nel 1976, con Loredana Bert\u00e8 nel 1977, con Mia Martini e con Serena Grandi.\nRed Canzian \u00e8 sposato dal 9 luglio 2000 con Beatrice \"Bea\" Niederwieser e ha una figlia, Chiara, mentre Bea ha un figlio, Philipp Mersa, il quale poi, quando debutter\u00e0 nel mondo della musica come batterista, si far\u00e0 chiamare semplicemente Phil Mer.\nChiara, nata nel 1989 dal primo matrimonio di Red con Delia Gualtiero (compagna del musicista dal 1980, sposata il 29 giugno 1986 e da cui si \u00e8 separato nel 1992), oltre ad essere la ragazza immortalata sulla copertina del cd \"Ascolta\", nel 2008 ha esordito nel mondo della musica con il singolo \"Novembre '96\".\nCon la prima moglie Delia, Red ha collaborato anche musicalmente, come produttore dei suoi dischi.\nPhil, nato nel 1982 e figlio di Beatrice, \u00e8 batterista di un gruppo rock (Capsicum Tree, che sono stati prodotti da Canzian per il loro album d'esordio \"Eternal Life\") e turnista: ha suonato, infatti, nelle tourn\u00e9e di diversi artisti, tra cui Pino Daniele, Patty Pravo, Malika Ayane, Francesco Renga e Pooh.\nRed ha acquistato gli studi di registrazione di Carimate nei quali i Pooh incidevano i dischi, trasformandoli nei Morning Studios.\nNel 1992, complice un libro sui bonsai comperato in autogrill, diventa un appassionato di questo settore e decide di pubblicare un manuale sulla coltivazione dei bonsai. Nel 1997 invece raccoglie le sue esperienze personali e le sue conoscenze sui fiori spontanei in un altro libro.\nCon la figlia Chiara e il figliastro Philipp incide nel 1998 il singolo \"Il calcio del sorriso\", inno della squadra di calcio del Treviso.\nVive dal 1986 in una villa sulle sponde del fiume Sile a Sant'Elena di Silea (TV), sulle cui sponde Canzian \u00e8 nato e cresciuto. Dopo essere stato vegetariano per 13 anni, dal 2009 \u00e8 diventato vegano per motivi etici.\nDiscografia.\nSi ricordano inoltre i seguenti brani:\nAltri impegni.\nProduttore.\nHa prodotto tre dischi dell'ex moglie Delia Gualtiero e gli album di Giovanni Danieli, Miki Porru, Marco Armani e Lipstick. Inoltre nel maggio del 2014 esce una compilation prodotta da Red Canzian con le migliori Tribute Band dei Pooh. Il progetto si chiama Pooh Tribute Band Project ed \u00e8 un doppio cd con le 25 migliori tribute band dei Pooh selezionate direttamente da Red Canzian. A seguito di questa iniziativa, le tribute band facenti parti della compilation, hanno ricevuto formalmente l'investitura di tribute band ufficiali dei Pooh con tanto di consegna di un logo specifico e linee guida per un corretto utilizzo.\nRed Canzian e la natura.\n\u00c8 un grande amante della natura, un grande coltivatore di \"bonsai\" (ha un'azienda agricola) e questa sua passione si trova nei libri che ha pubblicato: \"Magia dell'albero\" (1992), \"Storie di vita e di fiori\" (1996), \"Magia dell'albero\" (2007), \"I bonsai - La natura in miniatura\", \"Un albero per la vita\" e \"Bonsai\".\nRed Canzian e la pittura.\nDipinge da sempre: disegna con la mano sinistra, anche se scrive con la destra. La sua vena artistica ha attraversato due fasi: negli anni settanta ha dipinto opere naif ispirato dai pittori slavi; oggi \u00e8 un postimpressionista fine '800 e fra le sue influenze indica Giuseppe Ciardi, che ha vissuto a Quinto di Treviso e del quale ha studiato a fondo la tecnica dei colori. In tutti i quadri di Red c'\u00e8 l'acqua, un elemento naturale per chi come lui \u00e8 nato e abita in riva al Sile.\nRed Canzian e l'alimentazione.\nVegetariano dal 1996 e vegano dal 2009 per motivi etici e salutistici, \u00e8 uno dei sostenitori italiani di People for the Ethical Treatment of Animals, ed ha realizzato per l'organizzazione il video \"Pareti di vetro\", versione italiana di un progetto cominciato da Paul McCartney, amico e collega di Red. Con la figlia Chiara, Red ha scritto il libro di cucina \"Sano Vegano Italiano\", promosso tramite un tour gastronomico con men\u00f9 interamente vegani in molti ristoranti della penisola.\nStrumentazione.\n\u00c8 stato uno dei primi bassisti italiani ad utilizzare il basso fretless, impressionato direttamente da Jaco Pastorius durante i concerti al Bottom Line di New York e nel 1978 ha fatto il primo assolo della discografia pop italiana nel brano \u2018Ci penser\u00f2 domani\u2019: il brano fu registrato con un Dynacord, rubato in studio poco dopo l'incisione, cos\u00ec Red prese il suo basso Gibson Grabber e con un cacciavite rimosse tutti i tasti, poi con l'aiuto di un amico liutaio riemp\u00ec gli spazi vuoti con della cera fino a ottenere un suono del tutto simile a un classico basso fretless. Qualche anno pi\u00f9 tardi, assieme a Pier Luigi Cazzola della Laurus, ha costruito un basso a 5 corde (in fibra di carbonio) molto particolare. Le 3 corde superiori (Si, Mi e La) hanno i tasti fino all'ottava posizione, mentre le altre (Re e Sol) sono senza tasti per tutta la tastiera. Questo per rispondere alla sua esigenza di suonare pezzi solistici e di accompagnamento col suono tipico del senzatasti.\nOltre ai modelli Laurus a cinque corde, fretless e non, Red suona prevalentemente bassi a quattro corde tradizionali. Tra i modelli pi\u00f9 utilizzati ci sono il Rickenbacker 4001, il Fender Jazz Bass, il Fender Precision Bass e il Music Man Stingray. Nell'esecuzione dei brani dei Pooh del periodo \"beat\" (come \"Piccola Katy\" e \"Vieni fuori\") ha invece suonato spesso un H\u00f6fner \"a violino\", noto principalmente come \"Beatle Bass\", in quanto il prestigioso strumento \u00e8 tuttora uno dei modelli pi\u00f9 utilizzati da Paul McCartney. Inoltre, possiede anche diversi e prestigiosi strumenti di liuteria artigianale (tra cui un Luca Orati Signature Jazz Bass) e altri modelli B.C. Rich, Armas e Danelectro (di cui possiede un particolare, e usatissimo nei primi anni '70, basso a doppio manico) oltre al gi\u00e0 citato Grabber, in passato basso di punta di Gibson e a un ES-335 Bass.\nRed suona anche la chitarra (acustica o elettrica), il flauto dolce e il pianoforte. \u00c8 anche un abile contrabbassista, violinista e violoncellista. Sponsorizza la Mark Bass, nota azienda del settore dell'amplificazione.\nRiconoscimenti e premi.\nDi seguito risultati discografici e riconoscimenti conseguiti durante la permanenza nei Pooh:\nOltre a questi riconoscimenti, Red Canzian ha anche ricevuto alcuni premi per la sua partecipazione al Festival di Sanremo 2018 e conseguente tour, tra cui il \"Fiorino delle Arti\""}
{"id": "128276", "revid": "1543377", "url": "https://it.wikipedia.org/wiki?curid=128276", "title": "Assemblee di Dio", "text": "Il nome Assemblee di Dio \u00e8 usato da chiese evangeliche di fede pentecostale nel mondo.\nIn Italia ci sono diversi chiese sotto il nome di \"Assemblee di Dio\", per\u00f2 senza essere la stessa denominazione:"}
{"id": "128284", "revid": "1310927", "url": "https://it.wikipedia.org/wiki?curid=128284", "title": "Real Sporting de Gij\u00f3n", "text": "Il Real Sporting de Gij\u00f3n, noto anche come Sporting Gij\u00f3n o Sporting, \u00e8 una societ\u00e0 calcistica spagnola con sede nella citt\u00e0 di Gij\u00f3n, nelle Asturie.\nFondato nel 1905, vanta 42 partecipazioni alla massima serie spagnola e milita dal 2017 in Segunda Divisi\u00f3n, la seconda categoria del calcio nazionale, al di sotto della quale non \u00e8 mai scesa nel corso della propria storia.\nStoria.\nFondazione ed esordi.\nIl club fu fondato nel luglio 1905 con il nome di \"Sporting Gijon\u00e9s\" da Anselmo L\u00f3pez, primo presidente del sodalizio. La prima partita di cui si abbia notizia ufficiale fu disputata nel 1907 a Oviedo. Il club riceve nel 1912 il club riceve l'appellativo reale da Alfonso XIII e diventa cos\u00ec \"Real Sporting Club Gijon\u00e9s\", ottenendo il diritto di aggiungere la corona reale al proprio stemma. Nel 1916 cambia nuovamente nome in \"Real Sporting de Gij\u00f3n\", denominazione che conserva attualmente, dopo aver trascorso il periodo dal 1941 al 1970 come \"Real Gij\u00f3n\" a causa del divieto imposto dal regime franchista verso i termini di origine straniera.\nDopo diverse partecipazioni al campionato regionale delle Asturie, vinto per 10 volte (di cui 8 consecutive), nella stagione 1928-29 esordisce nella \"Segunda Divisi\u00f3n\" nazionale, ottenendo un buon quarto posto. La squadra \"rojiblanca\" trascorre tutti gli anni '30 nella divisione cadetta, prima dell'interruzione delle attivit\u00e0 calcistiche nel 1936 a causa della guerra civile spagnola.\nLe prime esperienze in Liga (1944-1969).\nNel 1944 ottiene per la prima volta la promozione in \"Primera Divisi\u00f3n\", vincendo il campionato cadetto. La prima permanenza in massima divisione dura tre anni, fino alla retrocessione del 1948. Torna in \"Primera\" nel 1951, inaugurando un decennio di alti e bassi fra la prima e la seconda categoria. Una nuova retrocessione nel 1958-1959 apr\u00ec un periodo difficile per il club, che nel 1961 corre il rischio di scendere, per la prima volta nella storia, in terza divisione; la discesa viene evitata grazie al ripescaggio ai danni del Club Deportivo Condal. La squadra deve cos\u00ec attendere un altro decennio per tornare ad assaporare la \"Primera Divisi\u00f3n\", riconquistata solo nel 1970.\nIl \"Periodo d'oro\" (1970-1992).\nLa promozione apre un periodo d'oro per lo Sporting, che negli anni '70 e '80 riesce a consolidarsi come una presenza fissa nella massima serie spagnola e ad ottenere buoni risultati tanto in campionato che in coppa. Nel 1977-1978 il club si classifica quinto in campionato, miglior risultato fino ad allora, ottenendo il diritto di partecipare per la prima volta ad una competizione europea, la Coppa UEFA dell'anno successivo. La stagione 1978-79 \u00e8 ancora pi\u00f9 memorabile: il club \"rojiblanco\" si laurea vicecampione di Spagna, migliorando il proprio record e termimando il campionato a quattro lunghezze dal campione. Sostenuto dai gol di Quini, che diventer\u00e0 il massimo goleador della storia del club, l'anno dopo conclude in terza posizione, prima della cessione dell'attaccante al nel 1980. Nel 1981 e nel 1982 il team asturiano inoltre \u00e8 finalista della Coppa del Re, venendo sconfitto in entrambe le occasioni, prima dal e poi dal .\nFra il 1982 ed il 1992 il club partecipa inoltre per altre tre volte alla Coppa UEFA. Saranno sei le partecipazioni totali alla competizione, in cui arrivano quattro eliminazioni ai sedicesimi di finale e un'eliminazione agli ottavi di finale, l'ultima delle quali nel 1991-1992. Nello stesso periodo lo Sporting, pur non riuscendo a raggiungere le vette degli anni precedenti, ottiene comunque quasi stabilmente dei buoni piazzamenti in campionato, in particolare concludendo al quarto posto nel 1984-85 e nel 1986-1987.\nRetrocessione, crisi finanziaria e nuova promozione (1993-2007).\nDal 1992 i risultati della squadra tendono a peggiorare, e nel 1994-95 lo Sporting si salva solamente vincendo lo spareggio contro il . Nel 1997-1998 gli asturiani non riescono tuttavia ad evitare la retrocessione in \"Segunda Divisi\u00f3n\" dopo 21 anni, con un bilancio di 2 vittorie e 7 pareggi in 38 partite.\nIl club rimane per dieci stagioni consecutive in seconda serie, e nei primi anni 2000 attraversa una grave crisi finanziaria, che nel 2001 lo costringe a vendere la storica \"Escuela de F\u00fatbol de Mareo\", da sempre sede del prolifico vivaio della societ\u00e0, al comune. Nel 2005, dopo aver accumulato un debito di ben 51 milioni di Euro, avvia la procedura di fallimento.\nNel 2006 \u00e8 nominato allenatore Manuel Preciado, e la situazione finanziaria del club lentamente si stabiliza. Il 15 giugno 2008 lo Sporting consegue nuovamente la promozione in \"Primera Divisi\u00f3n\", a dieci anni dall'ultima apparizione.\nAnni recenti (2009- ).\nGli asturiani riescono ad assestarsi per qualche anno nella massima divisione, ottenendo alcuni risultati di prestigio: il 2 aprile 2011 lo Sporting batte per 1-0 il allo Stadio Santiago Bernab\u00e9u, mettendo fine alla serie di nove anni senza sconfitte interne per le squadre di Jos\u00e9 Mourinho. Nel 2010-11 la squadra ottiene un ottimo decimo posto.\nNel 2011-2012 il club vive tuttavia una stagione tribolata. Il 31 gennaio 2012 Preciado \u00e8 esonerato e il suo sostituto Javier Clemente non riesce a evitare la retrocessione, arrivata all'ultima giornata.\nIl 4 maggio 2014 il ruolo di allenatore passa ad Abelardo Fern\u00e1ndez, dopo l'esonero di Jos\u00e9 Ram\u00f3n Sandoval. Qualche settimana dopo lo Sporting perde la semifinale dei play-off per la promozione nella Liga contro il . Il tecnico rinnova il contratto per altri due anni, guidando nel 2014-2015 la squadra ad una nuova autorevole promozione in massima serie, a distanza di tre anni dall'ultima apparizione, grazie al primo posto in \"Segunda Divisi\u00f3n\", con due sole sconfitte subite.\nIn vista della stagione 2015-2016 \u00e8 battuto il record di 22.906 abbonamenti, stabilito nel 1982-1983: furono 23.400 i tagliandi sottoscritti. La stagione inizia con un pari a reti bianche in casa contro il . La salvezza \u00e8 conseguita all'ultima giornata, battendo per 2-0 il .\nNell'agosto 2016 il record di abbonati \u00e8 nuovamente battuto, con 24.078 tagliandi. Nel gennaio 2017, a met\u00e0 di una stagione difficile, Abelardo \u00e8 esonerato dopo aver ottenuto solo 5 punti in 15 partite. L'arrivo di Cesc Rubi al suo posto non riesce ad evitare il ritorno in Segunda Divisi\u00f3n dopo due anni. Da allora lo Sporting milita nella categoria cadetta, dopo aver sfiorato la promozione nel 2017-2018, sconfitto solo in semifinale dei play-off dal .\nColori e simboli.\nColori.\nFin dalla sua fondazione, lo Sporting Gij\u00f3n assunse come distintivi i colori bianco e rosso della bandiera cittadina, a sua volta derivati dalla vecchia bandiera di autorizzazione all'attivit\u00e0 portuale attribuita dal Re di Spagna alle province marittime. La squadra adott\u00f2 fin dalle sue origini questi due colori in una combinazione a strisce verticali in seguito molto diffusa nel calcio spagnolo (lo Sporting fu il primo club iberico ad utilizzarla) e rimasta poi immutata nel corso degli anni. Piccole variazioni sono state introdotte nei pantaloncini e nei calzettoni, tradizionalmente azzurri (combinazione usata tutt'ora) ma in passato anche provati in varianti bianche o nere.\nStemma.\nLo stemma del club si caratterizza per un \"design\" molto semplice: all'interno di uno scudo a forma di triangolo rovesciato le due lettere dorate S e G sono poste sopra uno sfondo a strisce bianche e rosse. Sulla sommit\u00e0, una corona indica lo status \"Real\" della squadra. Questa versione dello stemma, in uso fino dagli anni '30, \u00e8 stata recuperata nel 1978 ed ulteriormente semplificata, ma non alterata nella sostanza, nel 1997.\nStrutture.\nStadio.\nIl Real Sporting de Gij\u00f3n gioca le proprie partite casalinghe nello Stadio El Molin\u00f3n, che \u00e8 il pi\u00f9 vecchio del calcio professionistico spagnolo, essendo stato inaugurato nel 1908. Inserito nel \"Parque de Isabel la Cat\u00f3lica\", pu\u00f2 contenere 29.800 spettatori, mentre le dimensioni del terreno di gioco sono 105 x 70 metri. Rientra attualmente nella Categoria 3 UEFA.\nRistrutturato diverse volte, la prima delle quali nel 1917, nel corso della sua lunga storia, l'impianto ha ospitato, insieme al vecchio stadio Carlos Tartiere di Oviedo, le partite del gruppo B del . Si sono giocate qui tutte le gare del primo turno dei futuri vice-campioni della Germania Ovest, compresa quindi quella molto contestata contro l'Austria, che \u00e8 passata alla storia come \"Patto di non belligeranza di Gij\u00f3n\".\nLa sede della squadra si trova alla Scuola Calcio di Mareo, dove sono situati i campi di allenamento della prima squadra e di tutte le giovanili. Il vivaio \u00e8 uno dei pi\u00f9 importanti di tutta la Spagna e ha sfornato campioni del calibro di Abelardo, Luis Enrique e David Villa (capocannoniere agli Europei 2008 e goleador \"all-time\" della nazionale spagnola).\nSociet\u00e0.\nSettore giovanile.\nCome la grande maggioranza delle societ\u00e0 calcistiche spagnole, anche lo Sporting Gij\u00f3n dispone di una societ\u00e0 filiale, denominata \"Real Sporting de Gij\u00f3n B\". Fondata nel 1960, fu in precedenza nota come \"Club Deportivo Gij\u00f3n\" (fino al 1979) e come \"Sporting de Gij\u00f3n Atl\u00e9tico\" (1979-1991) prima di assumere l'attuale denominazione. Nella stagione 2020-21 milita in Segunda Divisi\u00f3n B, la terza serie della piramide calcistica nazionale.\nAllenatori e presidenti.\nDi seguito sono riportati gli allenatori del club:\nPartecipazione ai campionati e ai tornei internazionali.\nCampionati nazionali.\nIl miglior piazzamento nella Liga \u00e8 il secondo posto dell'edizione 1978-1979, mentre il peggiore \u00e8 il ventesimo del 1997-1998.\nDalla stagione 1928-1929 alla 2020-2021 il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha superato il primo turno in due occasioni: nella Coppa UEFA 1978-1979, quando sconfisse il , e nella Coppa UEFA 1991-1992, dopo aver avuto la meglio sul . In entrambe le occasioni venne eliminato nei sedicesimi.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche nelle competizioni UEFA.\nTabella aggiornata alla fine della stagione 2019-2020.\nTifoseria.\nGemellaggi e rivalit\u00e0.\nLa rivalit\u00e0 maggiormente sentita dalla tifoseria \"sportinguista\", nota in Spagna come \"mareona\" e per essere una fra le maggiormente attaccate ai propri colori, \u00e8 quella con il : le due citt\u00e0 distano poco pi\u00f9 di mezz'ora in auto l'una dall'altra, e fanno parte della stessa comunit\u00e0 autonoma, di cui si contendono la supremazia calcistica nel cosiddetto \" derby delle Asturie\", disputatosi per l'ultima volta in \"Primera Divisi\u00f3n\" nel 1998. La partita \u00e8 stata in passato occasione di scontri anche violenti fra le opposte tifoserie.\nNoti soprattutto per le grandi trasferte, i tifosi dello Sporting Gij\u00f3n sono tradizionalmente suddivisi in numerosi piccoli gruppi distinti. Uno di questi, il gruppo degli \"Ultras Boys\", \u00e8 dal 2016 gemellato con il Gruppo SAB, Ultras del Monza\nOrganico.\nRosa 2021-2022.\n\"Rosa aggiornata al 23 agosto 2021.\""}
{"id": "128288", "revid": "219110", "url": "https://it.wikipedia.org/wiki?curid=128288", "title": "ARts", "text": "aRts, che sta per analog Real time synthesizer, \u00e8 un'applicazione che simula un sintetizzatore analogico sotto KDE/Linux.\nUn componente chiave di aRts \u00e8 il server sonoro che mixa differenti fonti sonore in streaming in tempo reale. Il server sonoro chiamato aRtsd (la \"d\" sta per \"demone\", inteso come servizio) \u00e8 il server sonoro predefinito di KDE, tuttavia i due software non dipendono l'uno dall'altro e aRts pu\u00f2 essere usato in altri progetti.\nInfine, anche se \u00e8 pubblicato sotto licenza GPL, parti del codice sono sotto LGPL e possono essere incluse in programmi commerciali.\nPrincipio di aRts.\naRts \u00e8 stato dall'inizio pensato e realizzato come un sintetizzatore molto flessibile.\nNon \u00e8 stato infatti progettato come un programma per suonare pochi strumenti integrati, non \u00e8 stato dotato neppure di tre effetti sonori ed un mixer.\nTutto, come i mixer dell'equalizzatore, i banchi degli effetti, centinaia di bottoni e di impostazioni, dovrebbero essere modularizzati. Non ci dovrebbe essere niente che non pu\u00f2 essere riconfigurato, nascosto, ruotato o modificato. \"Builder\" \u00e8 stato pensato come uno studio virtuale dove ogni cosa pu\u00f2 essere cambiata come desiderato. Anche nuovi sintetizzatori possono essere aggiunti in un attimo.\nOvviamente ci sono librerie, effetti, mixer, filtri complessi, unit\u00e0 MIDI che vengono fornite con aRts. Queste caratteristiche non sono dentro il codice: vengono scritte da aRts, cos\u00ec tutto sar\u00e0 accessibile via aRts Builder.\nAlcune di queste caratteristiche non sono state ancora implementate, e con ogni probabilit\u00e0 non verranno mai aggiunte (\"vedi il paragrafo 'Futuro di aRts\"')\naRts Builder.\nLa piattaforma aRts include anche aRts Builder, un'applicazione per la costruzione di layout personalizzati e configurazioni per mixer audio, sequencer, sintetizzatori e altri schemi audio tramite un'interfaccia grafica user-friendly.\nFuturo di aRts.\nIl 2 dicembre 2004 il creatore di aRts, Stefan Westerfeld, ha annunciato di volter lasciare il progetto. Il futuro di aRts \u00e8 incerto, in ogni modo non si pensa che qualcuno continuer\u00e0 il progetto.\nKDE 4 infatti dispone di una API generica per il multimedia, chiamata Phonon. Ci\u00f2 evita la dipendenza stretta con un ben preciso sistema sonoro per tutta la durata di una major release, al contrario di ci\u00f2 che accaduto, invece, con aRts nella serie 3.x di KDE."}
{"id": "128290", "revid": "15756", "url": "https://it.wikipedia.org/wiki?curid=128290", "title": "Personaggi di Mobile Suit Gundam SEED", "text": "Questo articolo tratta dei personaggi della linea temporale \"Cosmic Era\" della serie di anime Gundam. I codici che seguono il nome specificano in quale serie/manga compare effettivamente il personaggio:\nVedi la pagina dei personaggi individuali per maggiori dettagli, dove disponibile.\nAlleanza delle tre navi.\nL'Alleanza delle tre navi non \u00e8 uno stato. Consiste di sopravvissuti della nazione di Orb e di disertori ribelli dell'Alleanza Terrestre e di PLANT. Questa alleanza divenne la forza principale nel porre fine alla Guerra di Bloody Valentine."}
{"id": "128291", "revid": "123241516", "url": "https://it.wikipedia.org/wiki?curid=128291", "title": "EULA", "text": "LEnd-User License Agreement (EULA),\"accordo di licenza con l'utente finale\", \u00e8 il contratto tra il fornitore di un programma software e l'utente finale. Tale contratto assegna la licenza d'uso del programma all'utente nei termini stabiliti dal contratto stesso.\nCaratteristiche.\nContenuto.\nL'EULA in generale comprende la concessione di licenza, le limitazioni d'uso, la limitazione di garanzia, la limitazione di responsabilit\u00e0, le restrizioni all'esportazione e, eventualmente, le condizioni per il Volume Licensing. \nAnche se la EULA \u00e8 associata all'uso di software proprietario, in realt\u00e0 \u00e8 utilizzata anche per accordare la licenza d'uso nei relativi termini per software libero. Per esempio l'installazione di Firefox richiede l'accettazione della Mozilla Firefox EULA.\nIl produttore del software mantiene i \"diritti\" sul software che ha creato e non vende il software all'utente, ma la \"licenza\" per l'uso del software.\nModalit\u00e0 di visione ed accettazione.\nCaratteristica della EULA \u00e8 che l'acquisto del programma software precede l'eventuale lettura del contratto e la sua accettazione da parte dell'utente.\nIl contratto \u00e8 presentato all'utente o in forma di foglio all'interno della confezione con cui il programma \u00e8 distribuito, o in forma elettronica durante le fasi di installazione del programma.\nIn caso di EULA su foglio l'accettazione dei suoi termini \u00e8 in genere prevista alla presa visione, a meno della restituzione del prodotto entro un certo lasso di tempo definito dal contratto stesso. \nIn caso di EULA in forma elettronica l'accettazione avviene cliccando il relativo pulsante, a cui segue l'installazione del programma. La non accettazione implica l'impossibilit\u00e0 di installare il programma.\nControversie.\nL'impossibilit\u00e0 da parte dell'utente di leggere i termini del contratto di licenza prima dell'acquisto del programma software rende tale sistema contrattuale esposto a discussioni e polemiche sulla validit\u00e0 dei suoi termini, sulle modalit\u00e0 di accettazione e sulle modalit\u00e0 di restituzione e rimborso.\nLa questione ha acquisito particolare rilevanza con la diffusione di software pre-installato (OEM, Original Equipment Manufacturer) su personal computer di altri produttori. La disponibilit\u00e0 di programmi software alternativi che possono essere rispondenti alle esigenze dell'utente e di costo ridotto se non nullo fa s\u00ec che un utente possa disporre di soluzioni preferite rispetto a quelle pre-installate sul personal computer. L'utente pu\u00f2 quindi volere procedere alla non accettazione della EULA associata al prodotto pre-installato, ed a voler attivare la procedura di rimborso.\nIn Italia un caso legale \u00e8 stato dato dalla sentenza del Giudice di pace di Firenze, Dott. Lo Tufo, relativo alla causa tra un acquirente di un computer portatile ed HP Italia. Tuttavia, in Italia, nessuna sentenza crea un precedente, ma \u00e8 comunque importante.\nIl Giudice di Pace di Firenze ha ritenuto di dover condannare HP Italia a rimborsare i costi di licenza del sistema operativo pi\u00f9 spese accessorie ad un acquirente che non intendeva utilizzare il sistema operativo Windows pre-installato sul proprio notebook. Il motivo del ricorso da parte dell'acquirente \u00e8 stato generato dal fatto che HP, nel caso di rifiuto dell'EULA associata al sistema operativo, prevedeva soltanto la restituzione integrale della macchina da parte dell'utente, ed il solo rimborso delle spese di acquisto escludendo le spese accessorie. Il Giudice ha ritenuto non essere il software parte integrante della macchina acquistata, ci\u00f2 dimostrato dal fatto che aveva un contratto separato con condizioni del tutto particolari e accessibili solo dopo l'acquisto della medesima. Questo a suo giudizio ha invalidato la procedura di restituzione integrale prevista dal produttore di personal computer. Inoltre ha ritenuto vincolanti per il produttore le relative condizioni riportate, che esplicitamente prevedevano il rimborso in caso di non accettazione.\nLa decisione del Giudice di Pace \u00e8 stata confermata in appello dal Tribunale di Firenze (con sentenza n. 2526/2010) e persino in Cassazione (19161/2014). Il giudice di legittimit\u00e0 ha analizzato il contratto di licenza d'uso del software (l'eula relativa al sistema operativo preinstallato nel computer) affermando poi che tra il contratto di vendita del computer e la licenza d'uso del software non esiste collegamento negoziale e che l'utente finale, che al primo avvio del computer abbia manifestato la volont\u00e0 negativa rispetto all'uso del software, ha diritto al rimborso della parte di prezzo riferibile a detto software.\nVa inoltre ricordato che, trattandosi di un contratto, la EULA pu\u00f2 contenere delle clausole vessatorie quindi giuridicamente nulle.\nPer poter distinguere le une dalle altre si pu\u00f2 fare riferimento alla presenza di leggi o sentenze specifiche che avallino o meno quanto imposto dalle varie clausole.\nUn altro caso \u00e8 quello di Apple, che ha avviato una battaglia legale contro Psystar, rea di aver venduto computer assemblati con Mac OS X preinstallato in violazione delle EULA e del copyright di Apple. Quest'ultima ha contro denunciato Apple di abuso di posizione dominante, affermando che i Macintosh attuali siano comuni pc e chiedendo che venga stabilita in una sede legale la \"liberazione\" di Mac OS X.\nPystar ha perso in tutti i gradi di giudizio ed ha ottenuto il divieto di commercializzare i suoi prodotti."}
{"id": "128293", "revid": "1702319", "url": "https://it.wikipedia.org/wiki?curid=128293", "title": "Gianantonio Guardi", "text": "Biografia.\nEducato alla pittura da suo padre Domenico Guardi trentino d'origine e sposato con Maria Claudia Pichler, originaria di Egna ma trasferitosi a Vienna per lavoro, rimase di questo orfano a soli diciassette anni, ereditandone lo studio che condivise con i suoi due fratelli Francesco e Niccol\u00f2, dei quali fu anche maestro, e con i quali si specializz\u00f2 nella realizzazione di opere a carattere sacro e di copie di celebri maestri della pittura. \nAlla morte del padre sicuramente la famiglia si trov\u00f2 in gravi difficolt\u00e0 economiche, risulta che il giovane fosse aiutato dal nobile Giovanni Benedetto Giovanelli, del 1720 risultano pagamenti proprio da questi per la commissione di copie di quadri, probabilmente il giovane venne occupato nel ruolo di pittore che il padre occupava in precedenza.\nNei beni testamentari elencati dal Giovanelli nel 1731 compaiono \"copie de' quadri [\u2026] fatte dalli fratelli Guardi\", anche se non considerati di alto valore. Probabilmente il Guardi venne impiegato maggiormente per decori di stanze private, e di cappelle. Degli anni giovanili rimangono opere in un paio di chiese della bergamasca.\nSuccessivamente il pittore lavor\u00f2 per Johann Matthias von der Schulenburg, ma anche di questo periodo non rimane molto del suo lavoro, tanto che non venne mai sufficientemente remunerato. \nil primo lavoro che gli viene completamente attribuito \u00e8 la pala d'altare della famiglia Marcolla nella chiesa di Vigo Anaunia raffigurante la \"Madonna con tutti i santi\".\nDal 1741 al 1743 gli vennero commissionati piccoli quadri detti \"le turcherie\".\nGran parte delle sue opere sono frutto della collaborazione con i suoi fratelli, per cui \u00e8 difficile attribuire quale parte derivi dal suo talento. \nAlla morte del Schulenburg torn\u00f2 in contatto con la famiglia Giovanelli tramite Francesco Savorgnan marito di una nipote, a loro si deve l'incarico per la realizzazione della pala nella chiesa di Sant'Antonio Abate a Belvedere dedicata alla \"Madonna del Rosario con i santi Domenico, Giovanni Nepomuceno, Antonio Abate, Sebastiano e Marco\", ora conservata nel palazzo Attems-Petzenstein a Gorizia. \nDal 1749 al 1750 realizz\u00f2 il ciclo delle \"storie di Tobia\" sul parapetto dell'organo per la chiesa dell'Angelo Raffaele a Venezia, e qui visibile la sua tecnica di grandi pennellate che smangia i contorni delle figure con forti variazione di colore, e qui la tecnica di smaterializzazione del disegno e la riduzione compendiaria nella resa delle superfici. Si susseguirono diverse commissioni per altre chiese del Veneto.\nSi deve forse al cognato Giambattista Tiepolo, che ne aveva infatti sposato la sorella Cecilia, la commissione del 1754 per la Pala Ferri nella chiesa di San Vincenzo Martire a Cerete Basso, grazie alla sua presenza nella bergamasca, esattamente per la realizzazione della pala del Paradiso in Rovetta grazie ai quali \u00e8 annoverato tra i pittori pi\u00f9 importanti del rococ\u00f2 veneziano. \nDegna di nota anche la pala d'altare della Chiesa di San Martino a Pinzano al Tagliamento.\nIl pittore visse sempre una situazione economica precaria, tanto che il Casanova che fu suo allievo, ricordava quegli anni come di un periodo molto duro e difficile. Risulta che ancora nel 1753 dovette vendere la tomba di famiglia nella chiesa di Santa Agata in Commezzadura.\nNel 1756 fu uno dei membri fondatori dell'Accademia veneziana, forse sempre grazie all'intervento dell'influente cognato Giambattista Tiepolo."}
{"id": "128339", "revid": "499531", "url": "https://it.wikipedia.org/wiki?curid=128339", "title": "Promozione della salute", "text": "La promozione della salute, pur essendo un concetto teorizzato in varie epoche storiche, \u00e8 stato codificato nel 1986 dalla Carta di Ottawa per la promozione della salute; a distanza di pi\u00f9 di trent'anni costituisce un importante quanto attuale documento di riferimento per lo sviluppo di politiche orientate alla salute.\nDefinizione.\nSecondo la Carta, sottoscritta dagli Stati appartenenti all'Organizzazione Mondiale della Sanit\u00e0 (OMS), essa viene definita come \"il processo che consente alle persone di esercitare un maggior controllo sulla propria salute e di migliorarla\".\nQuesta definizione implica:\nObiettivi.\nLa promozione della salute mira soprattutto a raggiungere l'eguaglianza nelle condizioni di salute. Il suo intervento si prefigge di ridurre le differenziazioni evidenti nell'attuale stratificazione sociale della salute, offrendo a tutti eguali opportunit\u00e0 e risorse per conseguire il massimo potenziale di salute possibile. Questo comprende: un saldo radicamento in un ambiente accogliente, l'accesso alle informazioni, le competenze necessarie alla vita, la possibilit\u00e0 di compiere scelte adeguate per quanto concerne la propria salute.\nNon \u00e8 possibile conquistare il massimo potenziale di salute se non si \u00e8 in grado di controllare i fattori determinanti della salute.\nLa salute \u00e8 un bene essenziale per lo sviluppo sociale, economico e personale, ed \u00e8 aspetto fondamentale della qualit\u00e0 della vita. I fattori politici, economici, sociali, culturali, ambientali, comportamentali e biologici possono favorirla cos\u00ec come possono lederla.\nAnche gli individui e i gruppi possono diventare soggetti attivi nel perseguimento di uno stato di buona salute quando sono in grado di identificare e realizzare le proprie aspirazioni, di soddisfare i propri bisogni, di modificare l'ambiente o di adattarvisi.\nEnti preposti e SIPS.\nLa promozione della salute non \u00e8 responsabilit\u00e0 esclusiva del settore sanitario, dovendo coinvolgere anche i settori che influiscono sulla salute stessa con un approccio definito \"intersettoriale\"; che preveda, cio\u00e8, l'intervento, la collaborazione e il coordinamento di settori diversi dalla sanit\u00e0 (istruzione, cultura, trasporti, agricoltura, turismo, ecc.) per realizzare iniziative in grado di migliorare lo stato di salute della popolazione. Essa porta il problema all'attenzione dei responsabili delle scelte in tutti i settori, a tutti i livelli, invitandoli alla piena consapevolezza delle conseguenze sul piano della salute di ogni loro decisione, e ad una precisa assunzione di responsabilit\u00e0 in merito.\nIl 21 gennaio 2012 \u00e8 stata fondata la SIPS - Societ\u00e0 Italiana Promozione Salute. La Societ\u00e0 Italiana per la Promozione della Salute (SIPS) \u00e8 una societ\u00e0 scientifica con organizzazione nazionale e articolazione territoriale a livello regionale avente come finalit\u00e0:\na) favorire le ricerche e lo sviluppo scientifico relativamente alla promozione della salute;\nb) sviluppare e diffondere conoscenze scientifiche, competenze professionali e buone pratiche in tema di promozione della salute basate su evidenze scientifiche;\nc) promuovere la cultura dell'interdisciplinarit\u00e0, della interprofessionalit\u00e0, della intersettorialit\u00e0, della integrazione interistituzionale, della partecipazione individuale e sociale in funzione del miglioramento della salute della popolazione;\nd) supportare le politiche di promozione della salute condotte da amministrazioni locali, regionali, nazionali ed internazionali, nonch\u00e9 da parte di organizzazioni, associazioni ed aziende impegnate in quest'ambito;\ne) promuovere attivit\u00e0 di carattere scientifico, formativo e divulgativo in materia di promozione della salute;\nf) fornire consulenza scientifica, collaborare ed interagire con quelle Societ\u00e0, Associazioni ed Enti locali, regionali, nazionali ed internazionali che operano nel campo della promozione della salute.\nStatistiche.\nAccreditati studi internazionali hanno effettuato una stima quantitativa dell'impatto di alcuni fattori sulla longevit\u00e0 delle comunit\u00e0, utilizzata come indicatore della salute. I fattori socio-economici e gli stili di vita contribuiscono per il 40-50%; lo stato e le condizioni dell'ambiente per il 20-33%; l'eredit\u00e0 genetica per un altro 20-30%, ed i servizi sanitari per il restante 10-15%.\nIl gradiente socio-economico risulta essere il pi\u00f9 rilevante fattore esplicativo della quantit\u00e0 di vita (e probabilmente della qualit\u00e0), e di conseguenza risulta pi\u00f9 importante di altri fattori come, ad esempio, il contributo dei sistemi sanitari. Infatti, quando si valutano e si comparano i risultati dei sistemi sanitari in termini di longevit\u00e0 delle popolazioni di riferimento, si vede come tra i paesi industrializzati avanzati che garantiscono un accesso equo ai servizi non esista praticamente nessuna correlazione tra la spesa (e quindi le disponibilit\u00e0 di servizi e operatori sanitari) e la speranza di vita. Questo fatto non deve in effetti sorprendere perch\u00e9, come visto, altri fattori sono pi\u00f9 atti a produrre \"longevit\u00e0\", e quindi a spiegare tali differenze. La \"cultura\" mediterranea, per fare un esempio, legata essenzialmente a specifici fattori alimentari e climatici, concede una \"rendita\" di partenza in termini di speranza di vita ai popoli del Sud dell'Europa di circa 3-4 anni rispetto a quelli del Nord, e ci\u00f2 indipendentemente dall'efficienza e dall'efficacia dei servizi sanitari.\nBibliografia.\nSocial Science and Medicine, 1990; 31(12):1347-1363"}
{"id": "128344", "revid": "125630346", "url": "https://it.wikipedia.org/wiki?curid=128344", "title": "Amores perros", "text": "Amores perros \u00e8 un film del 2000 diretto da Alejandro Gonz\u00e1lez I\u00f1\u00e1rritu. \u00c8 il primo capitolo della Trilogia sulla morte, seguito da \"21 grammi\" e \"Babel\". Il film ha ricevuto una candidatura ai Premi Oscar 2001 come miglior film straniero ed \u00e8 detentore di oltre 50 premi cinematografici.\nIl racconto \u00e8 composto da tre storie ambientate a Citt\u00e0 del Messico che, a partire da un incidente automobilistico, si intrecciano e determinano il destino dei suoi personaggi. La doppia natura dell'uomo \u00e8 presente nella metafora suggerita dalla costante presenza dei cani, alter ego dei personaggi. Lo stesso concetto viene ribadito nel titolo: \"Perros\", che in spagnolo significa cani, \u00e8 usato come aggettivo all'incirca con il significato di cattivo, dunque \"amori cattivi\".\nQuesto film \u00e8 diventato oggetto di studio sia da un punto di vista tecnico sia storico, in quanto si ritiene che abbia segnato l'inizio del nuovo cinema messicano, inteso come cinema capace di attirare l'attenzione del pubblico fuori dalle sue frontiere.\nTrama.\nNei tre distinti episodi i protagonisti sono persone di diverse estrazioni sociali che in alcuni brevi momenti interagiscono tra loro.\nLa prima storia ha come protagonista Octavio, che vive con la madre, il fratello Ramiro, la consorte di quest'ultimo e il loro neonato. Tra Octavio e la moglie del fratello nasce una storia, aiutata dai modi bruschi con i quali il violento Ramiro tratta la compagna. Octavio vorrebbe scappare con lei ma la mancanza di denaro non lo aiuta: decide dunque di sfruttare il proprio cane nei numerosi combattimenti clandestini che si svolgono in citt\u00e0. La bestia \u00e8 molto forte fisicamente e frutta all'uomo denaro sufficiente a permettergli di andarsene di casa. Tuttavia all'ultimo combattimento il cane viene gravemente ferito da un colpo di pistola e Octavio, per vendicarsi, accoltella il padrone dell'altro cane, che aveva premuto il grilletto. Ne consegue uno spettacolare inseguimento nel quale Octavio causa un incidente con un'altra automobile.\nIl secondo intreccio ci illustra la patinata vita di una modella di nome Valeria che, portandosi dietro il suo inseparabile cane, va a vivere assieme al suo compagno, appena separato dalla moglie. La vita della bella donna tuttavia prende una brusca sterzata quando viene coinvolta nello scontro con l'auto in fuga di Octavio. Valeria subisce gravi danni alla gamba destra, che la costringeranno ad una lunga riabilitazione. Inoltre, complici gli avvenimenti capitati allo stesso cane, il rapporto tra Daniel e Valeria sembra incrinarsi e i litigi diventano sempre pi\u00f9 frequenti.\nLa situazione precipita quando Valeria viene colpita da trombosi, e i medici sono costretti ad amputarle la gamba: per la donna, che delle proprie gambe aveva fatto il punto forte della sua carriera, \u00e8 un colpo psicologicamente molto duro da assorbire, ma che probabilmente le consentir\u00e0 di riappacificarsi con il suo compagno.\nLa terza storia tratta di un sicario che si fa chiamare \"El chivo\" e che trascorre la sua esistenza circondato dai suoi numerosi cani, in una squallida abitazione di un quartiere malfamato della citt\u00e0. Prima di essere arrestato, El chivo era stato un guerrigliero che anni prima aveva abbandonato moglie e figlia per cercare di cambiare la societ\u00e0. Nonostante il suo personaggio venga approfondito nell'ultima parte del film, egli appare anche durante la prima met\u00e0, e si trova nel luogo dell'incidente tra Octavio e Valeria. In questa occasione raccoglie il moribondo cane del ragazzo e lo porta a casa per curarlo.\nIl suo incarico successivo consiste nell'uccidere un uomo su commissione del fratellastro. Decide per\u00f2 di cambiare vita: per terminare il suo compito rapisce la vittima, la imprigiona in casa propria e la fa incontrare con il fratellastro, il quale era venuto per pagarlo. Decide dunque di lasciarli l\u00ec entrambi, con una pistola in mezzo alla stanza. Successivamente si rade e va a casa della figlia, assente, lasciandole dei soldi, delle foto ed un messaggio di affetto e di riconciliazione nella segreteria telefonica. Fatto questo, accompagnato dal cane che fu di Octavio, parte verso destinazione ignota.\nProduzione.\nIl progetto cinematografico originale comprendeva undici cortometraggi ambientati nella metropoli di Citt\u00e0 del Messico. Successivamente solo tre di queste storie vennero espanse e sviluppate in un unico film. L'ideolgia di partenza era denunciare le contraddizioni di Citt\u00e0 del Messico.\nLa fase di pre-produzione dur\u00f2 3 anni; prima di ultimare la sceneggiatura furono scritte 36 versioni del film. Il regista si serv\u00ec di 52 attori provenienti da diversi contesti sociali; molti di loro erano alla prima esperienza cinematografica, come ad esempio Gael Garc\u00eda Bernal. Il metodo di selezione degli attori si bas\u00f2 sulle caratteristiche che condividevano con i loro ruoli. Per fare in modo che empatizzassero al meglio, il regista li fece vivere per un po' di tempo nelle stesse condizioni dei personaggi che avrebbero interpretato. Il film \u00e8 stato realizzato con un budget molto basso di circa 2,4 milioni di dollari.\nHa guadagnato oltre 20 milioni di dollari.\nStile e temi.\nNel film le vicende dei protagonisti si intersecano a causa di un incidente d'auto, evento che svolge la funzione di connettore fra i tre episodi che altrimenti non avrebbero apparentemente alcun punto in comune. Mettendo in scena tre \"tranci di vita\" che si risolvono tutti con un tragico finale, il film ritrae un'umanit\u00e0 senza speranza e mostra come il confine fra umanit\u00e0 e animalit\u00e0 sia talvolta impercettibile.\nCaratteristica peculiare del film \u00e8 la strategia enunciativa della narrazione che gioca su scarti temporali, flashback, anticipazioni e continui rimandi. Le tematiche che ricorrono in ciascun capitolo (\"l'amore\", \"la morte\", \"il rapporto con i cani\" e \"la famiglia\") fanno s\u00ec che venga mantenuta la coerenza narrativa permettendo di riconoscere le tre storie come parte di un unico racconto. Un'altra cifra stilistica \u00e8 l'ossimoro cinematografico, ossia il voluto accostamento di due elementi semantici antitetici: le scene d\"'amore\" si accostano a quelle di \"violenza\", la \"bestialit\u00e0\" degli esseri umani segue scene di humanitas, e alle atmosfere squallide di \"povert\u00e0\" si contrappongono momenti di \"agiatezza\" delle classi altoborghesi."}
{"id": "128345", "revid": "1543377", "url": "https://it.wikipedia.org/wiki?curid=128345", "title": "Strategia della salute per tutti", "text": "La \"Strategia della salute per tutti\", assieme alla \"\"promozione della salute\" pu\u00f2 essere considerata la principale strategia proposta dall'Organizzazione Mondiale della Sanit\u00e0.\nStoria.\nQuesto principio, adottato nel 1984, poi aggiornato nel 1991 e successivamente nel 1998 sulla base dei cambiamenti avvenuti da un lato nella struttura demografica, politica, economica e sociale dell'Europa, e, dall'altro, nell'esperienza concreta dell'attuazione di tale strategia, stabilisce gli obiettivi strategici che dovrebbero costituire il cardine su cui impostare le politiche per la salute a livello nazionale e locale negli Stati Membri dell'unione europea, e che sono finalizzati a realizzare un miglioramento quantitativo e qualitativo dello stato di salute degli abitanti d'Europa.\nL'ultimo documento sulla \"strategia della salute per tutti\" si chiama \"Health21: La salute per tutti nel XXI secolo\"\" ed \u00e8 stato adottato dall'Assemblea Mondiale della Sanit\u00e0 nel 1998. Esso individua 21 obiettivi strategici che dovrebbero essere perseguiti a livello internazionale, nazionale e locale nei Paesi della Regione Europea, e si basa su una serie di analisi e di valutazioni secondo le quali, in particolare:\nCaratteristiche.\nAl fine del perseguimento degli obiettivi della strategia, \u00e8 anche sorta la consapevolezza della necessit\u00e0 di prevedere da una parte un'ampia gradualit\u00e0 temporale e dall'altra ulteriori elaborazioni culturali e di pensiero, in quanto si tratta di arrivare ad un cambiamento di portata molto vasta.\nIn sostanza, vengono ribaditi ed ulteriormente specificati i principi, i valori e le modalit\u00e0, la cui applicazione consente di esplicare l'innovativo concetto di salute elaborato dall'Organizzazione Mondiale della Sanit\u00e0, cos\u00ec estensivo e totale da farlo assurgere ad obiettivo finale dello sviluppo economico e sociale. Essi riguardano pertanto l'equit\u00e0, la solidariet\u00e0 e la giustizia sociale ed economica, la promozione e l'investimento in salute, la ricerca della qualit\u00e0 dell'assistenza, l'interdipendenza degli ambienti e dei settori della vita sociale nel determinare la salute umana.\nLa realizzazione di questo programma strategico globale implica necessariamente la ridefinizione del ruolo del finanziamento dell'assistenza sanitaria e dell'allocazione delle risorse, della formazione e dell'informazione, e, pi\u00f9 in generale, della funzione di governo. Infatti, pur assicurando l'Organizzazione Mondiale della Sanit\u00e0 il suo costante appoggio e il sostegno concreto nella realizzazione della \"strategia della salute per tutti\", \u00e8 solo l'esistenza di una leadership motivata e la volont\u00e0 politica, sia a livello locale che nazionale, che possono veramente far proprio ed utilizzare questo fondamentale contributo, volto al raggiungimento e alla diffusione di uno stato di benessere equamente diffuso negli Stati della Regione europea. Questa disponibilit\u00e0 pu\u00f2 sorgere, o meglio, svilupparsi in modo sempre pi\u00f9 spontaneo, pregnante e capillare (dato che alcune iniziative in tal senso sono state gi\u00e0 attuate in varie realt\u00e0), se matura la convinzione di come la salute cos\u00ec intesa, si configuri prima di tutto come una potente piattaforma politica, inevitabilmente destinata a creare e raccogliere un consenso ampio e partecipato da parte dei cittadini, portando come ultimo risultato uno sviluppo sociale pi\u00f9 democratico, socialmente responsabile e sostenibile."}
{"id": "128346", "revid": "709565", "url": "https://it.wikipedia.org/wiki?curid=128346", "title": "John Holmes", "text": "Noto anche come John C. Holmes o Johnny Wadd (dal nome del personaggio da lui stesso interpretato, reso celebre dal film \"Rings of Passion\", protagonista di una \u00absaga di pellicole a tema porno-poliziesco\u00bb degli anni settanta), Holmes deve la sua notoriet\u00e0 alle eccezionali dimensioni del suo pene, considerato per l'appunto uno dei pi\u00f9 grossi finora comparsi all'interno del firmamento del cinema a luci rosse.\nComparso in 2.250 film, risultando quindi uno dei pornodivi pi\u00f9 richiesti e popolari di tutti i tempi, mor\u00ec nel 1988 a causa di complicanze legate all'AIDS.\nBiografia.\nGli anni della giovinezza.\nNacque nel villaggio di Ashville (Ohio) l'8 agosto 1944, figlio di Carl Estes (un ferroviere) e di Mary June Barton (una casalinga). Non conobbe mai il padre biologico, mentre sua madre, che era una devota battista, diversi anni dopo la nascita del figlio si rispos\u00f2 con Edward Holmes, un alcolizzato gi\u00e0 padre di quattro figli; di conseguenza John assunse legalmente il cognome del patrigno.\nNel 1960 all'et\u00e0 di sedici anni e con il consenso della madre si arruol\u00f2 volontario nell'esercito degli Stati Uniti, trascorrendo tre anni in Germania nei Signal Corps, le unit\u00e0 delle trasmissioni dello US Army. Subito dopo essersi congedato con onore si trasfer\u00ec a Los Angeles (in California), dove si mantenne svolgendo diversi mestieri. Durante un periodo di lavoro come autista di ambulanze conobbe un'infermiera di nome Sharon Gebenini e i due si sposarono nel 1965.\nLa carriera porno.\nNei successivi due anni John Holmes e la moglie vissero una vita tranquilla e serena. Trov\u00f2 lavoro come operatore di carrello elevatore in un magazzino, ma il luogo era gelido e ne trasse gravi problemi di salute, inclusi tre distinti collassi respiratori. Mentre era in convalescenza frequent\u00f2 un locale di Gardena: in bagno incontr\u00f2 un uomo che fu sbalordito dalle dimensioni del suo pene (definito la sua \u00abprodigiosa lancia\u00bb) e lo incoraggi\u00f2 a entrare nel mondo della pornografia. Allettato dall'idea del facile guadagno, Holmes inizi\u00f2 a posare per diverse riviste pornografiche e in seguito pass\u00f2 alle pellicole girate in 8 mm.\nNonostante il suo desiderio di anonimato (tanto da tenere la moglie completamente all'oscuro della sua nuova attivit\u00e0) il pene di John Holmes era cos\u00ec grande che le case di distribuzione delle pellicole in 8\u00a0mm non resistettero alla tentazione di utilizzare questa particolarit\u00e0 anatomica per farsi pubblicit\u00e0. Tuttavia gli annunci pubblicitari dei suoi primi film menzionavano raramente un nome per John e quando lo facevano ne usavano uno che richiamava ben poco quello dell'attore. Per esempio, in un pieghevole del film \"Swedish Erotica\" del 1973 apparve in cinque scene, ma con un nome diverso in ognuna di esse, anche se apparve ovvio dai tratti somatici e dalla stazza del pene che Big Dick, Dave, Fred, Rudy e Stan erano in realt\u00e0 la stessa persona.\nCon il successo di \"The Devil in Miss Jones\" (1972), \"Gola profonda\" (1972) e \"Behind the Green Door\" (1973) il porno divent\u00f2 di moda, sebbene la sua legalit\u00e0 fosse pesantemente contestata. In merito a ci\u00f2 lo stesso Holmes fu arrestato con l'accusa di sfruttamento della prostituzione, ma riusc\u00ec a evitare la galera diventando un informatore per conto della polizia di Los Angeles. Nel 1973 la sua popolarit\u00e0 inizi\u00f2 a crescere grazie a una serie di film pornografici che avevano come protagonista un investigatore privato di nome Johnny Wadd. Nel 1978 guadagnava circa 3.000 dollari al giorno e nel 1981 afferm\u00f2 in un'intervista di aver fatto sesso con oltre 14.000 donne.\nOltre alle dimensioni del proprio pene, il successo di John Holmes fu anche legato a un periodo del cinema pornografico in cui una forte personalit\u00e0 e un certo talento aiutavano molto la costruzione della fama, visto che agli attori e attrici pornografici veniva ancora richiesta una certa capacit\u00e0 recitativa e che molti registi e operatori pornografici avevano comunque pregresse esperienze nel cinema di massa e sapevano quindi come valorizzare questi elementi. Negli anni settanta infatti i film pornografici avevano ancora trama e intreccio e una visione anche cursoria dei film di John Holmes segnalava come lui in effetti prendesse sul serio questo aspetto e si impegnasse a calarsi nel personaggio e nel modulare emozioni in maniera espressiva.\nAll'inizio i pieghevoli pubblicitari dei suoi film riportavano che Holmes avesse un pene di lunghezza oscillante tra i 34 e i 38\u00a0cm. In realt\u00e0 secondo coloro che lavorarono con lui e gli storici del porno la massima lunghezza del pene eretto di Holmes era di 34\u00a0cm, misura che fu poi ufficialmente confermata dopo la messa in commercio del vibratore che portava il suo nome. Ciononostante tale lunghezza non spaventava le attrici pornografiche, che quasi mai si rifiutarono di lavorare con lui: l'attore era infatti considerato dalla maggior parte delle attrici pornografiche come un \u00abvero gentiluomo\u00bb, anche quando era visibilmente sotto l'effetto della cocaina.\nLa droga e gli omicidi di Wonderland Avenue.\nNonostante il successo, la fama ed il denaro che John guadagnava con la pornografia, la stessa non gli bast\u00f2 pi\u00f9, per via della sua grave tossicodipendenza, pertanto inizi\u00f2 a spacciare per conto di bande criminali, a prostituirsi (sia con donne che con uomini), a compiere frodi con carte di credito rubate e a commettere piccoli furti. Nel 1976 ebbe una relazione adulterina con una ragazza sedicenne di nome Dawn che indusse a prostituirsi per suo conto. Nel 1981 fu arrestato per aver rubato un computer da un'automobile.\nIn quello stesso periodo Holmes aveva stretto amicizia con il narcotrafficante Eddie Nash, che lo riforniva di cocaina e altri tipi di stupefacenti. Aveva legami anche con la banda di Wonderland e spesso spacciava per loro conto. Nel 1981 rub\u00f2 un paio di partite di droga alla banda, causandone l'ira. Per evitare di essere ucciso rivel\u00f2 ai capi della banda che Nash nascondeva in casa un grande quantitativo di droga, denaro e gioielli, aiutandoli a preparare la rapina, alla quale poi partecip\u00f2 lui stesso.\nNash sospett\u00f2 quasi subito di John, gli fece confessare il tradimento e volle vendicarsi della banda di Wonderland: quattro suoi membri furono brutalmente uccisi a bastonate e il caso venne presentato come gli omicidi di Wonderland Avenue. Le impronte insanguinate di John Holmes furono trovate sulla spalliera di un letto, quindi fu arrestato in relazione agli omicidi e trascorse sei mesi in prigione, non avendo i soldi per pagare la cauzione.\nAnche se fu poi assolto dall'accusa di omicidio, si rifiut\u00f2 sempre di rivelare quel che sapeva, il che gli fece guadagnare un ulteriore periodo in prigione per oltraggio alla corte. Dopo il processo raccont\u00f2 in alcune interviste che durante la sua carcerazione alcune guardie carcerarie usavano portarlo in cella di isolamento, dove sarebbe stato costretto a sodomizzare prigionieri indisciplinati e a fare non meglio specificati favori alle stesse guardie, in cambio di speciali privilegi che includevano ore aggiuntive per le visite.\nGli ultimi anni, la malattia e la morte.\nLa sua prima moglie Sharon Gebenini divorzi\u00f2 mentre era ancora in carcere nel 1982. John ritorn\u00f2 al porno e si ritrov\u00f2 con pi\u00f9 offerte di lavoro di quante ne potesse fisicamente sostenere. La sua dipendenza dalla cocaina era aumentata e da diverse testimonianze, inclusa quella di uno spacciatore di Los Angeles che parlava di Holmes come del suo migliore cliente, risultava che fosse giunto a scassinare automobili e a rubare impianti car stereo per acquistare le dosi.\nChi lavor\u00f2 con lui in questo periodo riferisce che nonostante l'attore apparisse raramente sotto l'effetto di droghe sul set, la sua dipendenza inizi\u00f2 a influenzarne le prestazioni al punto da rendergli impossibile mantenere l'erezione per pi\u00f9 di due o tre minuti. Inizi\u00f2 a mancare anche di puntualit\u00e0 e le offerte di lavoro calarono. Bisognoso di denaro, accett\u00f2 di figurare come protagonista in un film gay, \"The Private Pleasures of John C. Holmes\" (1982). Nel film Holmes consum\u00f2 sesso anale non protetto con Joey Yale, che mor\u00ec di AIDS quattro anni dopo nel 1986. I suoi fan eterosessuali ignoravano che John Holmes avesse sperimentato la bisessualit\u00e0 gi\u00e0 da anni, partecipando anche ad alcuni brevi film e prostituendosi.\nNel 1986 gli fu diagnosticato l'HIV. L'attore non aveva mai usato siringhe per drogarsi, in quanto aveva una radicata paura degli aghi e la cocaina la inalava. La sua condotta di vita lo esponeva a molteplici potenziali esposizioni al virus e non c'\u00e8 quindi modo di determinare in quale occasione sia avvenuto il contagio. John Holmes continu\u00f2 a lavorare per un breve periodo senza usare il preservativo e senza informare le co-attrici delle sue condizioni finch\u00e9 l'AIDS non lo rese troppo debole. Per aver taciuto sulla propria contagiosit\u00e0 e aver continuato la sua carriera senza utilizzare nessuna precauzione, gli vennero mosse successivamente violente critiche da diversi esponenti dalla scena porno, in particolar modo dal collega Ron Jeremy.\nI medici gli spiegarono che avrebbe ancora potuto vivere a lungo se avesse smesso di bere, di fumare, di drogarsi e se avesse condotto una vita pi\u00f9 sana e salutare. Tuttavia John non ascolt\u00f2 nessuno dei loro consigli e anzi \u2013 consapevole di essere sempre p\u00ec\u00f9 vicino alla morte \u2013 inizi\u00f2 a bere pi\u00f9 di prima, arriv\u00f2 a fumare tra i cinque e i sei pacchetti di sigarette al giorno e aument\u00f2 l'uso di cocaina. Nel 1986 si trasfer\u00ec in Europa e in Italia gir\u00f2 due film: \"Supermaschio per mogli viziose\" e \"Carne bollente\", quest'ultimo in compagnia di Cicciolina.\nNel 1987 John, ormai martoriato dalla malattia spos\u00f2 Laurie Rose (nota come Misty Dawn), una porno attrice conosciuta sul set. Nel 1988 due settimane prima della sua morte alcuni investigatori lo raggiunsero in ospedale nella speranza di ottenere informazioni sui vecchi omicidi di Wonderland, ma lui non parl\u00f2. Laurie adott\u00f2 legalmente il nome di Laura Holmes e nel 1998, a distanza di dieci anni dalla morte del marito, pubblic\u00f2 la sua biografia intitolata \"Porn King: Autobiography of John C. Holmes\".\nSecondo le sue ultime volont\u00e0 il corpo fu cremato e le sue ceneri disperse in mare. Non fu celebrato alcun funerale: l'attore era infatti ossessionato dal timore che dopo la morte il pene potesse essergli escisso per feticismo o collezionismo e volle quindi che prima della cremazione un medico effettuasse una rapida ricognizione del cadavere per scongiurare il rischio. La maggior parte dei suoi film divennero di pubblico dominio in seguito al fallimento della Caballero Control Corporation nel 1990. Tuttavia dato che la vita media delle pellicole da 8\u00a0mm era molto breve a causa della scarsa qualit\u00e0 dei materiali usati in quel periodo, si ritiene che almeno il 60-70% dei rulli possa essere andato perduto per sempre."}
{"id": "128348", "revid": "1921867", "url": "https://it.wikipedia.org/wiki?curid=128348", "title": "Alejandro Gonz\u00e1lez I\u00f1\u00e1rritu", "text": "I suoi film da regista comprendono \"Amores perros\", \"21 grammi\", \"Babel\", \"Biutiful\", \"Birdman\" e \"Revenant - Redivivo\".\nGonz\u00e1lez I\u00f1\u00e1rritu \u00e8 stato il primo regista messicano a ricevere una candidatura come miglior regista agli Oscar e dalla Directors Guild of America, il secondo a vincerlo dopo Alfonso Cuar\u00f3n e il primo a vincerne due consecutivamente. \u00c8 stato anche il primo messicano ad aver vinto il premio per la miglior regia al Festival di Cannes per \"Babel\". Nel 2015 vince tre Premi Oscar come miglior film, miglior regista e migliore sceneggiatura originale per \"Birdman o (L'imprevedibile virt\u00f9 dell'ignoranza)\". Nel 2016 il suo \"Revenant - Redivivo\" vince tre Golden Globe, due dei quali (miglior film drammatico e miglior regia) vanno a lui, venendo anche candidato ai Premi Oscar 2016 per ben 12 statuette, vincendone tre (a lui va quella per miglior regista). Assieme a John Ford e Joseph L. Mankiewicz, detiene il record di due Oscar per la regia per due anni consecutivi. Nel 2018 \u00e8 stato insignito dell'Oscar onorario (il primo da quello assegnato a John Lasseter per \"Toy Story\" nell'edizione del 1996) per aver diretto in realt\u00e0 virtuale il cortometraggio \"Carne y Arena\".\nBiografia.\nLe origini e gli inizi.\nAlejandro Gonz\u00e1lez I\u00f1\u00e1rritu \u00e8 figlio di H\u00e9ctor Gonz\u00e1lez Gama e Luz Mar\u00eda I\u00f1\u00e1rritu. Passa la sua infanzia a La Colonia Narvarte, un quartiere borghese vicino al centro di Citt\u00e0 del Messico. Il padre \u00e8 un ricco dirigente di banca ma quando Alejandro ha cinque o sei anni, la famiglia Gonz\u00e1lez I\u00f1\u00e1rritu subisce un tracollo finanziario e va in bancarotta. Alejandro racconta che il padre \u00e8 stato una fonte d'ispirazione e si \u00e8 sempre preso cura della sua famiglia con la \u201cdeterminazione e forza di un guerriero\u201d. Per sostenere alle necessit\u00e0 della famiglia, il padre di Alejandro apre un'attivit\u00e0 commerciale in proprio che consiste nel comprare frutta e verdura dal mercato Central de Abastos e rivenderla ai ristoranti durante la giornata. Nonostante le difficolt\u00e0 economiche, Alejandro passa un'infanzia molto felice.\nDurante l'adolescenza Alejandro s'imbarca come mozzo su una nave cargo, la prima volta a 17 anni, la seconda a 19: pulendo pavimenti e ingrassando i motori, attraversa due volte l'Oceano Atlantico. Dopo la seconda traversata decide di restare in Europa e Africa per un anno vivendo con soli 1.000 dollari. Questa esperienza molto intensa sia dal punto di vista fisico sia intellettuale, influenzer\u00e0 profondamente la visione artistica di I\u00f1\u00e1rritu negli anni a venire. Sempre a questo periodo risale la lettura dei grandi classici dell'esistenzialismo che definiranno il suo modo di fare cinema.\nAl suo ritorno in Messico, comincia a studiare comunicazione alla \"Universidad Iberoamericana\". Nel 1984 muove i primi passi della sua carriera come conduttore radiofonico per la stazione messicana WFM. Nel 1986 diviene direttore artistico di questa stazione rock dai gusti eclettici e per cinque anni rimarr\u00e0 la radio numero uno fra i giovani di Citt\u00e0 del Messico. Fra il 1987 e il 1989 compone le colonne sonore per sei lungometraggi messicani. In seguito si dedica allo studio del teatro con il noto regista polacco Ludwik Margules e, pi\u00f9 tardi, direzione teatrale con Judith Weston nel Maine e a Los Angeles. Negli anni '90 fonda Z Films con Raul Olvera: l'intento \u00e8 di scrivere, produrre e dirigere lungometraggi, cortometraggi, spot, audio e programmi televisivi. Nel 1995 Z Films \u00e8 la pi\u00f9 grossa e influente compagnia di produzione messicana e i sette giovani registi che compongono la societ\u00e0 arriveranno tutti a dirigere lungometraggi.\nLa strada verso la notoriet\u00e0.\nNel 1995 Alejandro scrive, produce e dirige un medio metraggio per la televisione messicana, \"Detr\u00e1s del dinero\", di cui \u00e8 protagonista l'attore e cantante spagnolo Miguel Bos\u00e9.\n\u00c8 in questo periodo che Gonz\u00e1lez I\u00f1\u00e1rritu incontra e comincia la collaborazione con lo sceneggiatore Guillermo Arriaga: dopo tre anni di lavoro e 36 bozze, il lungometraggio \"Amores perros\" (2000) prende forma. Il film, che attraverso tre storie rappresenta crudamente la vita messicana, si guadagna diversi riconoscimenti fra cui una candidatura agli Oscar come Miglior film straniero, Miglior film di lingua non inglese ai BAFTA e il Gran Premio per il miglior lungometraggio e Premio della Critica Giovani alla \u201cSettimana della Critica\u201d del Festival di Cannes 2000. Con pi\u00f9 di 60 premi raccolti nei festival di tutto il mondo, \"Amores perros\" \u00e8 il film del 2000 che riceve il maggior numero di riconoscimenti e segna l'esordio cinematografico di Gael Garc\u00eda Bernal.\nGonz\u00e1lez I\u00f1\u00e1rritu completa il quinto cortometraggio \"Powder Keg\" della serie \"The Hire\" creata da BMW e che va ad affiancarsi ai contributi di Ang Lee, Wong Kar-wai, Guy Ritchie e John Frankenheimer. Oltre a questo corto, Gonz\u00e1lez I\u00f1\u00e1rritu filma un segmento per il film indipendente \"11 settembre 2001\" (2002), un'opera collettiva volta a rappresentare gli effetti sulla coscienza mondiale degli attentati dell'11 settembre e firmata da Claude Lelouch, Sh\u014dhei Imamura, Ken Loach, Mira Nair, Amos Gitai e Sean Penn.\nIl trasferimento a Hollywood.\nDopo \"Amores perros\", nel 2003 Gonz\u00e1lez I\u00f1\u00e1rritu decide di dirigere il suo secondo film, \"21 grammi\", negli Stati Uniti. Il film, scritto nuovamente da Guillermo Arriaga e nato da un'idea comune fra il regista e lo sceneggiatore, vede come attori principali Benicio del Toro, Naomi Watts e Sean Penn. Il film viene presentato in concorso alla Mostra del cinema di Venezia, e Sean Penn vince la Coppa Volpi per la miglior interpretazione maschile. Alla cerimonia degli Oscar del 2004, Del Toro e Watts sono candidati rispettivamente come Migliore attore non protagonista e Migliore attrice protagonista.\nIl progetto successivo, \"Babel\", racconta quattro storie ambientate fra Marocco, Messico, Stati Uniti e Giappone. Il film affianca star come Brad Pitt e Cate Blanchett a un cast che comprende attori al loro esordio cinematografico (fra cui Adriana Barraza e Rinko Kikuchi) e non professionisti. Il film \u00e8 presentato a Cannes nel 2006 e Gonz\u00e1lez I\u00f1\u00e1rritu riceve il premio per la miglior regia, diventando il primo messicano a vincere questo premio. \"Babel\" esce nelle sale a novembre del 2006 e riceve sette candidature per la 79\u00aa edizione degli Oscar, fra cui Miglior film e Miglior regista. Gustavo Santaolalla vince nella categoria Miglior colonna sonora originale. \"Babel\" consegue anche il premio come Miglior film drammatico ai Golden Globe il 15 gennaio 2007.\nNel 2006, le strade di Arriaga e Gonz\u00e1lez I\u00f1\u00e1rritu si dividono dopo che Arriaga comincia una campagna stampa per rivendicare allo sceneggiatore il ruolo di coautore del film al pari del regista. A seguito di un'intervista particolarmente polemica di Arriaga pubblicata dalla rivista messicana \"Chilango\", Gonz\u00e1lez I\u00f1\u00e1rritu risponde allo sceneggiatore con una breve lettera in cui si dispiace che il collaboratore \u201cabbia cos\u00ec bisogno dell'attenzione dei media e che dovrebbe provare a dirigere un film\u201d per essere accreditato come autore della pellicola. Questa missiva, scritta come risposta all'intervista di Arriaga, viene ripresa da ogni media messicano e spesso pubblicata fuori contesto. Gonz\u00e1lez I\u00f1\u00e1rritu decide di mitigare i toni dichiarando che nessuno che non abbia mai messo piede sul set o creato un'inquadratura possa reclamare il titolo d'autore di un film. A seguito del comportamento di Arriaga, l'invito per lo sceneggiatore ad assistere alla premi\u00e8re di \"Babel\" al Festival del Cinema di Cannes viene ritirato. Fonti autorevoli dell'industria cinematografica escludono ogni possibilit\u00e0 che i due possano ritornare a lavorare assieme.\nNel 2007 Gonz\u00e1lez I\u00f1\u00e1rritu filma il corto \"Anna\", che viene presentato al Festival del Cinema di Cannes del 2007 come parte del corale \"Chacun son cin\u00e9ma\". Il film, commissionato per celebrare il 60\u00ba anniversario del Festival francese, raccoglie i corti di 33 dei pi\u00f9 rinomati registi del mondo fra cui: Roman Polanski, Abbas Kiarostami, i fratelli Coen, Theo Angelopoulos, David Cronenberg, i fratelli Dardenne, Manoel de Oliveira, Hou Hsiao-hsien, Aki Kaurism\u00e4ki, Takeshi Kitano, David Lynch, Nanni Moretti, Gus Van Sant, Lars von Trier, Wim Wenders e Zhang Yimou. Nel 2008 Gonz\u00e1lez I\u00f1\u00e1rritu produce il film \"Rudo y Cursi\", una commedia diretta da Carlos Cuar\u00f3n in cui Gael Garc\u00eda Bernal e Diego Luna interpretano due fratelli entrambi calciatori professionisti.\nNel 2010 Gonz\u00e1lez I\u00f1\u00e1rritu dirige \"Write the Future\", un video pubblicitario per Nike creato per la Coppa del Mondo FIFA 2010 e in cui compaiono i calciatori Didier Drogba, Wayne Rooney, Theo Walcott, Franck Rib\u00e9ry, Ronaldinho, Cristiano Ronaldo, Fabio Cannavaro, Andr\u00e9s Iniesta, Gerard Piqu\u00e9, Cesc F\u00e0bregas, Landon Donovan, Tim Howard, il giocatore di tennis Roger Federer, il cestista Kobe Bryant, il famoso personaggio dei cartoni animati Homer Simpson, il collaboratore di lunga data Gael Garc\u00eda Bernal e, per la versione italiana, il cantante Bobby Solo.\nIl successivo film di Gonz\u00e1lez I\u00f1\u00e1rritu, \"Biutiful\", ha come protagonista Javier Bardem ed \u00e8 il primo film in lingua spagnola dai tempi di \"Amores Perros\". Il film \u00e8 presentato in anteprima a Cannes il 17 maggio 2010, e Bardem si aggiudica il premio come Migliore attore, ex aequo con Elio Germano per \"La nostra vita\". \"Biutiful\" \u00e8 candidato ai Golden Globe del 2010 come Miglior film straniero, ai BAFTA come Miglior film non in lingua inglese e rappresenta il Messico nella categoria Miglior film straniero all'83\u00aa edizione della cerimonia di premiazione degli Oscar. Javier Bardem si aggiudica una candidatura come Miglior attore (\u00e8 la terza della sua carriera) e il film riceve critiche estremamente positive. \u00c8 considerato da molti uno dei lavori migliori di Gonz\u00e1lez I\u00f1\u00e1rritu.\nNel 2012 dirige lo spot promozionale di Procter &amp; Gamble \"Best Job\", realizzato per le Olimpiadi di Londra 2012 con la musica di Ludovico Einaudi, mentre nel 2014 presenta alla Mostra del Cinema di Venezia \"Birdman\", che nel 2015 sar\u00e0 candidato a 9 premi Oscar, vincendone quattro: miglior film, miglior regista, migliore sceneggiatura originale e migliore fotografia. Cos\u00ec, grazie a questo film, I\u00f1\u00e1rritu vince i suoi primi tre Oscar. Il film ha incassato inoltre 103 milioni di dollari al botteghino, di cui 42 milioni in patria, ottenendo un buon successo di pubblico.\nTra ottobre 2014 e aprile 2015 si svolgono tra Canada e Argentina le riprese di \"The Revenant\", con protagonisti Leonardo DiCaprio e Tom Hardy, la cui uscita avviene nel dicembre 2015 negli Stati Uniti e a inizio 2016 nel resto del mondo. Nel 2016 il regista messicano si aggiudica il Golden Globe al miglior regista, vincendo inoltre il premio come miglior film drammatico. Per lo stesso film vince per il secondo anno consecutivo (unico finora a riuscirci) il prestigioso Directors Guild of America Award. Ai premi BAFTA di Londra, \"The Revenant\" vince cinque premi, inclusi miglior film, miglior regia e miglior attore a DiCaprio. Infine, all'edizione degli Oscar 2016 il film ottiene tre premi a fronte di dodici candidature, e I\u00f1\u00e1rritu vince per la seconda volta consecutiva la statuetta dorata come miglior regista, eguagliando cos\u00ec il record di John Ford (due vittorie consecutive nel 1941 per \"Furore\" e nel 1942 per \"Com'era verde la mia valle\") e Joseph L. Mankiewicz (due vittorie consecutive nel 1950 per \"Lettera a tre mogli\" e nel 1951 per \"Eva contro Eva\"). Gli altri due Oscar vinti dal film sono: miglior attore protagonista a DiCaprio (il primo della sua carriera) e migliore fotografia a Emmanuel Lubezki (al terzo Oscar consecutivo), che aveva gi\u00e0 lavorato con I\u00f1\u00e1rritu in \"Birdman\".\nVita privata.\nAlejandro Gonzalez I\u00f1\u00e1rritu vive a Los Angeles con la moglie Mar\u00eda Eladia Hagerman de Gonz\u00e1lez e i loro due figli, Mar\u00eda Eladia ed Eliseo.\nCollaboratori.\nLa prima fase della carriera di Alejandro Gonzalez I\u00f1\u00e1rritu \u00e8 sicuramente caratterizzata dalla collaborazione con l'amico scrittore Guillermo Arriaga, con il quale ha ideato i soggetti di \"Amores Perros\", \"21 grammi\" e \"Babel\". Dopo la separazione con Arriaga, I\u00f1\u00e1rritu ha generalmente scritto le sue sceneggiature da solo con il contributo di altri: sono da menzionare i cugini argentini Nicol\u00e1s Giacobone e Armando Bo, che col regista messicano hanno collaborato in \"Biutiful\" e \"Birdman\".\nPer il comparto tecnico, \u00e8 d'obbligo citare il tecnico del suono Mart\u00edn Hern\u00e1ndez, anche lui messicano, che ha lavorato in tutti i film di I\u00f1\u00e1rritu, venendo anche candidato a due premi Oscar per il miglior montaggio sonoro per \"Birdman\" e \"Revenant\". Proprio con questi ultimi due film, \u00e8 iniziata anche la collaborazione con il direttore della fotografia Emmanuel Lubezki, che ha fruttato ai due numerosi riconoscimenti in tutto il mondo. Prima del \"Chivo\" Lubezki, la fotografia dei suoi film \u00e8 stata sempre curata da Rodrigo Prieto. Altri tecnici da ricordare sono Stephen Mirrione, montatore di tutti i film del cineasta messicano a partire da \"21 grammi\", Brigitte Broch, scenografa nei suoi primi quattro film, e infine il compositore argentino Gustavo Santaolalla, che ha scritto per I\u00f1\u00e1rritu le musiche di \"Amores Perros\", \"21 grammi\", \"Babel\" (per il quale ha vinto un Oscar e un BAFTA) e \"Biutiful\". La colonna sonora di \"Birdman\" \u00e8 stata invece realizzata dal batterista jazz messicano Antonio Sanchez, infine quella di \"Revenant\" dal compositore giapponese Ry\u00fbichi Sakamoto (premio Oscar per \"L'ultimo imperatore\") e da Alva Noto.\nPer quanti riguarda gli attori, soltanto tre hanno lavorato con I\u00f1\u00e1rritu pi\u00f9 di una volta: si tratta di Gael Garc\u00eda Bernal, Adriana Barraza (entrambi in \"Amores Perros\" e \"Babel\") e Naomi Watts (\"21 grammi\" e \"Birdman\")."}
{"id": "128350", "revid": "767487", "url": "https://it.wikipedia.org/wiki?curid=128350", "title": "21 grammi", "text": "21 grammi (\"21 Grams\") \u00e8 un film del 2003 diretto da Alejandro Gonz\u00e1lez I\u00f1\u00e1rritu. \u00c8 il secondo film della cosiddetta Trilogia sulla morte del regista messicano; della stessa fanno parte anche \"Amores perros\" e \"Babel\".\nIl titolo della pellicola si riferisce all'ipotetico peso, calcolato dal dottor Duncan MacDougall in 21 grammi, che chiunque perderebbe esalando l'ultimo respiro in quanto peso dell\u2019anima, spesso associato ad una piuma.\nTrama.\nJack Jordan \u00e8 un ex detenuto divenuto credente integralista dopo il suo ultimo periodo di detenzione. La vita in famiglia gli \u00e8 resa difficile proprio da questa sua insistenza sulla fede, che spesso sfocia nel fanatismo, mentre le sue possibilit\u00e0 di trovare lavoro sono compromesse dal suo passato di pregiudicato.\nCristina \u00e8 un'ex cocainomane che conduce ora una tranquilla esistenza con il marito e le sue due figlie.\nPaul Rivers \u00e8 un matematico con gravi problemi al cuore in attesa di un donatore; a causa della sua infermit\u00e0 si ritrova a convivere nuovamente con la sua ex moglie Mary, la quale, pur avendo anteriormente abortito, ora vuole a tutti i costi, prima che Paul muoia, avere un figlio da lui ricorrendo all'inseminazione artificiale.\nEvento cardine, attorno al quale ruota tutta la storia, \u00e8 l'incidente d'auto in cui Jack Jordan investe il marito e le figlie di Cristina, che muoiono per omissione di soccorso. Il cuore di Michael, marito di Cristina, viene cos\u00ec impiantato a Paul Rivers, che pu\u00f2 risanato finalmente tornare alla sua vita, ma \u00e8 ossessionato dalla ricerca della persona a cui deve la vita. Arriver\u00e0 cos\u00ec sulle tracce di Cristina, che per sfuggire al dolore per la perdita del marito e delle figlie, \u00e8 tornata ad essere dipendente da varie sostanze e dall'alcol. Paul riesce a conoscerla e a instaurare con lei un rapporto che all'inizio sembrava compromesso dal triste legame che li univa.\nNel frattempo Paul accusa i sintomi del rigetto del cuore trapiantato e non volendo subire una nuova operazione dall'esito incerto si procura una pistola per suicidarsi. Paul e Cristina per vendicare la morte dei familiari di Cristina, avvenuta per omissione di soccorso, decidono di uccidere Jack Jordan che si era costituito, aveva scontato gi\u00e0 la sua pena e che aveva abbandonato la sua famiglia andando a vivere in uno squallido motel dove lo hanno seguito i due amanti. Paul cercher\u00e0 di uccidere Jack ma alla fine lo lascer\u00e0 proseguire una vita che Jack stesso, straziato dal senso di colpa, avrebbe voluto finire. Questo porter\u00e0 all'incontro finale fra i tre personaggi e alla drammatica conclusione della vicenda.\nProduzione.\nIl film \u2013 seconda opera del regista messicano Alejandro Gonz\u00e1lez I\u00f1\u00e1rritu dopo \"Amores Perros\" e prima pellicola dello stesso girata negli USA \u2013 \u00e8 un dramma psicologico con una struttura narrativa ed una tecnica di ripresa che ne costituiscono le caratteristiche peculiari: la prima parte del film \u00e8 costituita da continui flash-forward mentre alcune delle riprese sono eseguite utilizzando cineprese senza cavalletto che tendono a conferire alle immagini un effetto particolare.\nDistribuzione.\nIl film \u00e8 stato distribuito nella sale cinematografiche statunitensi il 21 novembre 2003, mentre in quelle italiane il 16 gennaio 2004."}
{"id": "128352", "revid": "122024274", "url": "https://it.wikipedia.org/wiki?curid=128352", "title": "Gael Garc\u00eda Bernal", "text": "Attivista sin dalla giovane et\u00e0, continua a lavorare per promuovere la democrazia e i diritti umani schierandosi dalla parte dei migranti, dei poveri, e dei popoli indigeni. Dopo la crisi degli anni novanta, l'attore ha svolto un ruolo significativo alla rinascita dell'industria cinematografica messicana. Con l'attore e amico d'infanzia Diego Luna istitu\u00ec due compagnie cinematografiche e televisive, la Canana Films e La Corriente del Golfo, e fond\u00f2 il Festival Ambulante Gira de documentales, un evento annuale che permette alle classi pi\u00f9 povere del Messico di avvicinarsi al genere documentario inteso come motore di cambiamento sociale. Per il suo impegno in questo progetto, nel 2011 vinse il premio WOLA per i diritti umani, seguito dall'Hispanic Heritage Award nel 2017. Nel 2016 il \"Time\" lo inser\u00ec nella classifica dei 100 personaggi pi\u00f9 influenti al mondo.\nBiografia.\nGael Garc\u00eda Bernal \u00e8 nato a Guadalajara, da Jos\u00e9 \u00c1ngel Garc\u00eda e Patricia Bernal, entrambi attori teatrali messicani politicamente impegnati. Patricia diede alla luce suo figlio all'et\u00e0 di 17 anni. Dal suo secondo matrimonio con Sergio Yazbek nacquero Dario e Tamara Yazbek, i fratellastri di Gael ambedue attori.\nGael fu avviato sin da molto piccolo all'arte della recitazione, appassionandosi e spesso partecipando agli spettacoli dei genitori. Da adolescente, aiut\u00f2 gli indigeni ad alfabetizzarsi e lavor\u00f2 insieme agli Huicholes. Nel frattempo studi\u00f2 \"nella scuola dei figli dei rifugiati politici\" dove consegu\u00ec il Baccellierato Internazionale mostrando particolare interesse per la chimica. Nel 1994, all'et\u00e0 di 15 anni, partecip\u00f2 alle manifestazioni nonviolente in favore dell'insurrezione del Chiapas.\nAll'et\u00e0 di 18 anni, Gael inizi\u00f2 a studiare filosofia presso l'Universit\u00e0 del Messico. Poco dopo, il movimento studentesco decret\u00f2 uno sciopero della durata di un anno, di conseguenza Gael decise di prendersi del tempo per visitare l'Europa e la Russia. Non avendo, tuttavia, denaro sufficiente, si ferm\u00f2 alla prima tappa, Londra, dove trov\u00f2 lavoro come barman allo scopo di pagarsi gli studi di recitazione. L'unica scuola che in quel momento stava accettando degli studenti era la Royal Central School of Speech and Drama. All'audizione port\u00f2 il famoso soliloquio di Macbeth \"Tomorrow and tomorrow and tomorrow\", diventando il primo messicano della storia ad essere ammesso alla \"Central\" di Londra. Dopo la laurea nel 2000, Gael torn\u00f2 nel suo paese natio per realizzare la sua carriera. Qualche anno pi\u00f9 tardi intraprese un altro viaggio in Europa, dove complet\u00f2 i suoi studi di filosofia presso l'European Graduate School di Saas-Fee, in Svizzera.\nCarriera.\nGli esordi.\nGael ha compiuto il suo esordio nel mondo della recitazione in et\u00e0 precoce, calcando le scene teatrali delle principali citt\u00e0 messicane. Il primo personaggio che interpret\u00f2 fu il Bambino Ges\u00f9, in uno spettacolo del 1981 a cui parteciparono anche i suoi genitori. Dopo una breve apparizione televisiva nella soap opera \"Teresa\", al fianco dell'attrice bambina Salma Hayek, all'et\u00e0 di undici anni ottenne il suo primo ruolo da protagonista nella serie messicana \"Un amore di nonno\", la cui storia d'amore fra i due bambini fu molto dibattuta. Nel cast faceva parte anche l'attore Diego Luna, il suo pi\u00f9 grande amico.\nDurante gli anni di formazione alla Royal Central School of Speech and Drama, Gael prese parte ad alcuni cortometraggi di giovani registi latini, fra i quali \"De tripas, coraz\u00f3n\" di Antonio Urrutia, candidato al Premio Oscar 1997, e \"El ojo en la nuca\" di Rodrigo Pl\u00e1.\nIl successo internazionale.\nMentre ancora studiava recitazione, la carriera di Gael prese una svolta decisiva. A Citt\u00e0 del Messico, il regista Alejandro Gonz\u00e1lez I\u00f1\u00e1rritu rimase colpito dalla sua interpretazione in uno spettacolo teatrale del Royal National Theatre intitolato \"Roberto Zucco\" di Bernard-Marie Kolt\u00e8s. Poco dopo il regista gli telefon\u00f2 per offrirgli la parte di Octavio nel suo primo lungometraggio, \"Amores perros\", un ruolo che Gael pot\u00e9 accettare grazie alla fortuita coincidenza delle vacanze pasquali e ad un escamotage del regista. Le vacanze concesse dalla \"Central\" non erano infatti sufficienti per ultimare il film, cos\u00ec I\u00f1\u00e1rritu gli disse di fingere di avere contratto un misterioso virus tropicale. Il film ebbe un grande successo, vinse il Premio Bafta e fu candidato agli Oscar come miglior film in lingua straniera. Nessuno della troupe si aspettava un tale riscontro, il Messico stava attraversando una grave crisi cinematografica. Durante le riprese, Garc\u00eda Bernal aveva chiesto ai produttori di poter avere una copia del film in VHS, perch\u00e9 non sapeva se sarebbe finito al cinema.\nDopo \"Amores Perros\", seguirono altri lavori importanti a cominciare da \"Y tu mam\u00e1 tambi\u00e9n\" di Alfonso Cuar\u00f3n (il film che gli valse il Premio Mastroianni alla Mostra del Cinema di Venezia) e in seguito \"Il crimine di padre Amaro\", candidato al Premio Oscar nel 2003. Nonostante le controversie ideologiche e in alcuni casi le proteste che questi film generarono in Messico (a causa del disinibito triangolo d'amore che coinvolge due adolescenti in \"Y tu mam\u00e1 tambi\u00e9n\" e della relazione clandestina fra un parroco e una sedicenne ne \"Il crimine di padre Amaro\") gli incassi record dei film estesero la sua popolarit\u00e0.\nNel 2002 Gael ritorn\u00f2 in televisione per interpretare Che Guevara nella serie \"Fidel\". Due anni pi\u00f9 tardi vest\u00ec nuovamente i panni del rivoluzionario argentino nel film \"I diari della motocicletta\" del regista brasiliano Walter Salles. Grazie a questo ruolo Gael ottenne una nomination ai BAFTA e divent\u00f2 l'attore messicano pi\u00f9 famoso al mondo, conquistando l'attenzione di noti registi europei fra i quali il visionario Michel Gondry e l'eccentrico Pedro Almod\u00f3var. Nel suo film pi\u00f9 esuberante, \"La mala educaci\u00f3n\", Almod\u00f3var affid\u00f2 a Gael tre ruoli diversi fra i quali \"la dark lady-man\", confessando di averlo trovato \"perfetto sia come uomo che come donna\". Nel frattempo I\u00f1\u00e1rritu, divenuto ormai il regista messicano pi\u00f9 influente, scelse di nuovo Gael per interpretare il ruolo di Santiago in \"Babel\", l'ultimo film della cosiddetta Trilogia sulla morte che ebbe inizio con \"Amores Perros\".\nQuesti primi successi consentirono a Gael di avviare una carriera pi\u00f9 redditizia allo scopo di poter realizzare in Messico i suoi progetti cinematografici. Infatti, se da una parte inizi\u00f2 a lavorare per il lucroso cinema hollywoodiano ed europeo (\"The King\", \"Letters to Juliet\", \"Il mio angolo di paradiso\", \"Mammoth\", \"Blindness\" ecc.), dall'altra continu\u00f2 a dedicarsi alla crescita del cinema latino americano, in qualit\u00e0 di attore e produttore di film indipendenti, spesso diretti da registi esordienti (\"Rudo y Cursi\", \"Tambi\u00e9n la lluvia\", \"El Ardor\", \"Museo\" ecc.).\nI film di denuncia politica.\nDal 2012 al 2016 i film a cui Gael prese parte sono soprattutto di natura politica. In \"No\", il film di Pablo Larra\u00edn nominato al Premio Oscar 2013, Garc\u00eca Bernal \u00e8 un giovane pubblicitario che con risorse piuttosto scarse escogita un piano per liberare il Cile dalla dittatura di Pinochet. La collaborazione con il regista Pablo Larra\u00edn prosegu\u00ec nel 2016 con un altro film a tema politico, \"Neruda\", vincitore del Premio F\u00e9nix, nel quale Gael veste i panni dell'ispettore di polizia incaricato dal governo cileno di dare la caccia al poeta e dissidente politico Pablo Neruda.\n\"Chi \u00e8 Dayani Cristal?\" e \"Desierto\" sono pellicole sull'immigrazione. Il primo film \u00e8 un documentario del 2013 sulla reale tratta dei migranti dall'Honduras fino agli Stati Uniti. Il secondo film, uscito nel 2016, rappresenta l'esordio alla regia di Jon\u00e1s Cuar\u00f3n e narra la storia fittizia di un gruppo di clandestini messicani bersagliati da un pericoloso vigilante statunitense.\nNel 2015, a ispirare il film politico di Pablo Ag\u00fcero intitolato \"Eva no duerme\" \u00e8 la storia sociale dell'Argentina. Una pellicola cupa e surrealista che ripercorrendo le peripezie cui and\u00f2 incontro la salma di Evita Per\u00f3n, intende denunciare gli abusi commessi dai componenti del regime dittatoriale, fra i quali l'Ammiraglio Massera interpretato da Garc\u00eca Bernal. Sul fronte mediorientale Gael \u00e8 stato protagonista di \"Rosewater\", film drammatico di produzione statunitense che ricostruisce l'arresto del giornalista iraniano-canadese Maziar Bahari, imprigionato e torturato per 118 giorni dopo avere filmato un'esecuzione commessa dal regime contro un gruppo di dissidenti.\nAltri progetti.\nNel 2017, Garc\u00eda Bernal approda al cinema animato con \"Coco\", pellicola della Disney Pixar che ha segnato il maggiore incasso della storia del cinema messicano e si \u00e8 aggiudicata il Premio Oscar e un Golden Globe come miglior film d'animazione. Nel film, l'attore presta la sua voce a un bizzarro spirito scheletrico di nome Hector e contribuisce alla realizzazione della colonna sonora originale, in lingua inglese e spagnola. Relativamente alle tematiche sulla pedagogia dei bambini, nello stesso periodo Garc\u00eda Bernal prende parte al film \"Lontano da qui\", storia complessa diretta da Sara Colangelo sul mondo dell'infanzia e della scuola, basato sull'omonimo dramma del regista israeliano Nadav Lapid.\nGarc\u00eda Bernal \u00e8 detentore di numerosi premi fra i quali un Golden Globe ricevuto nel 2016 grazie al ruolo di Rodrigo De Souza, l'eccentrico direttore d'orchestra protagonista dell'acclamata webserie televisiva \"Mozart in the Jungle\", creata da Roman Coppola. Dopo quattro stagioni, la serie fu cancellata nel 2018, anno in cui debutt\u00f2 in America Latina \"Aqu\u00ed en la Tierra\", serie politica distribuita dalla Fox Premium di cui Gael \u00e8 regista, produttore, sceneggiatore e interprete.\nIn qualit\u00e0 di membro della giuria principale \u00e8 stato chiamato ad esprimere le proprie preferenze al Festival di Berlino del 2007, al Festival di Cannes 2014 (al fianco di Sofia Coppola) e al Sundance Film Festival 2017. Alla 89\u00aa cerimonia degli Oscar, svoltasi nel 2017, fu invitato a consegnare il premio miglior film d'animazione.\nRegista e produttore.\nNel 2005 Garc\u00eda Bernal e Diego Luna fondarono Canana Films, una societ\u00e0 di produzione e distribuzione cinematografica e televisiva, in origine specializzata nella realizzazione di documentari dal contenuto social-rivoluzionario. Nel 2010, in collaborazione con la Golden Phoenix Productions, la Canana Films realizz\u00f2 una serie di documentari a proposito delle misteriose sparizioni di oltre trecento donne al confine con Ciudad Ju\u00e1rez. Tra i film co-prodotti dalla Canana, di cui Garc\u00eda Bernal \u00e8 produttore esecutivo, si cita la pellicola argentina \"Zama\", candidata al Premio Goya. Nel 2018, Garc\u00eda Bernal e Diego Luna hanno annunciato l'abbandono della Canana Films e l'istituzione di un'altra compagnia messicana indipendente, La Corriente del Golfo.\nSostenitore e promotore del cinema documentario fin dagli esordi della sua carriera, nel 2005 Garc\u00eca Bernal istitu\u00ec con Diego Luna il Festival Ambulante Gira de documentales, il festival di cinema documentario dell'America Latina detentore del premio WOLA per i diritti umani. Durante il Festival Ambulante, la proiezione al pubblico di cortometraggi e documentari non avviene all'interno di teatri accademici ma in luoghi trascurati, laddove c'\u00e8 una reale necessit\u00e0 di informazione. Lo scopo centrale della rassegna \u00e8 di narrare storie di uomini ai quali non viene data voce. Il progetto riusc\u00ec a svilupparsi grazie anche all'appoggio di registi e attori. Nel 2016, Garc\u00eca Bernal lanci\u00f2 la campagna virale \"Yo s\u00ec veo documental\" (\"Io s\u00ec che guardo i documentari\"), poi ripresa da numerose celebrit\u00e0 che descrivevano su video perch\u00e9 amassero il genere documentario. \"Los Invisibles\", la serie di Amnesty International sul viaggio dei migranti per la regia di Garci\u00e0 Bernal e Marc Silver, e in seguito il docufilm \"Chi \u00e8 Dayani Cristal?\" diretto di nuovo da Marc Silver, sono entrambi stati proiettati al Festival Ambulante.\nNel 2007, Garc\u00eda Bernal diresse il suo primo lungometraggio intitolato \"D\u00e9ficit\" di cui fu anche interprete e produttore. Il film inscena una festa fra amici durante la quale vengono messe a confronto due diverse classi sociali messicane. Il suo secondo film, \"Chicuarotes\", fu annunciato nel 2015. L'attore comunic\u00f2 che si trattava di una commedia nera, ambientata nella Valle del Messico, sulla logica spietata dell'arricchimento economico. Il film fu infine prodotto da La Corriente del Golfo e venne girato nel mese di gennaio 2018 nel villaggio di Xochimilco, colpito dal terremoto di Puebla del 2017..\nGarc\u00eda Bernal \u00e8 regista e produttore di numerosi cortometraggi. Nel 2008 realizz\u00f2 insieme ad altri sette registi la pellicola \"8\", presentata alla terza edizione della Festa del Cinema di Roma. Si tratta di un progetto collettivo che parla dei drammi e delle speranze dei popoli, ispirato agli 8 obiettivi fissati nel settembre 2000 dalle Nazioni Unite per migliorare la vita della popolazione mondiale. I film prodotti e co-diretti da Gael sono spesso unioni di storie diverse che nella loro coralit\u00e0 intendono narrare un concetto filosofico o sociale. \"Revoluci\u00f3n\" analizza il concetto di rivoluzione e cosa essa significhi per i giovani messicani; \"Madly\" narra l'amore nelle sue molteplici sfaccettature.\nIn ambito televisivo, Garc\u00eda Bernal inizi\u00f2 la sua attivit\u00e0 come produttore di alcune serie messicane, per poi passare alla regia nel 2018 con \"Aqu\u00ed en la Tierra\", un dramma politico sulla corruzione latino americana. La serie, prodotta da La Corriente del Golfo, \u00e8 stata selezionata tra pi\u00f9 di 130 titoli in concorso alla prima edizione di \"Canneseries\" del Festival di Cannes.\nAttivismo sociale.\nGarc\u00eda Bernal \u00e8 noto in Messico per la sua filantropia. Dal 2005 \u00e8 ambasciatore Oxfam e promotore della campagna \"Make Trade Fair\", un progetto che sostiene la diffusione del commercio equo e lotta contro le ingiustizie sociali come le leggi che permettono di brevettare farmaci rendendoli di difficile accesso alle popolazioni povere. Nel 2006, Gael fece visita ai contadini del Chiapas e nel 2013 soccorse i rifugiati siriani in Giordania. Sempre per Oxfam \u00e8 stato testimonial delle campagne globali \"Grow\" e \"I hear you\". La prima fornisce una serie di consigli pratici per favorire un futuro dove tutti nel mondo possano avere sufficienti risorse alimentari; il secondo progetto \u00e8 stato lanciato nel 2016 per dare visibilit\u00e0 alle storie dei rifugiati allo scopo di combattere il pregiudizio di natura xenofoba che accompagna l'emergenza globale dei migranti. Nel 2009, in occasione del 40\u00ba anniversario di Survival International, lanci\u00f2 una maglietta creata dal designer John Rocha i cui proventi furono destinati alla difesa delle vite e dei territori dei popoli indigeni. A Roma, durante l'asta di beneficenza Cinema Against AIDS del 2008, fece parte del gruppo di celebrit\u00e0 invitate a svolgere le vendite. Non sapendo come presentare una borsa che stava indossando la stilista Margherita Missoni, Gael le offr\u00ec una lezione di salsa sul palco, decretando la vendita pi\u00f9 veloce e redditizia della serata.\nDopo il sisma di magnitudo 7.1 Mww che colp\u00ec Citt\u00e0 del Messico il 19 settembre 2017, Garc\u00eda Bernal e Diego Luna lanciarono una campagna di raccolta fondi online a sostegno dei terremotati attraverso la quale furono raccolti da ogni parte del mondo oltre un milione di dollari. In seguito, i due attori hanno avviato una fase di ricostruzione trasparente, chiamata \"Levantemos Mexico\", che permette ai cittadini di monitorare la gestione dei fondi.\nNel settore ambientalista, Garc\u00eda Bernal \u00e8 principale promotore della Campagna Detox di Greenpeace la quale ha diffuso nel 2011 la notizia che alcune industrie tessili cinesi, fornitrici di grandi brand internazionali, rilasciano nei fiumi della Cina scarichi molto pericolosi per l\u2019ambiente e la salute. Nel 2017, ha rappresentato il giaguaro nella campagna animalista dell'UNEP intitolata \"Feroz\", la quale si occupa di contrastare il traffico illegale degli animali selvaggi. Per quanto riguarda le iniziative solidali in campo artistico, nel 2012 Garc\u00eda Bernal disegn\u00f2 per MOCA una collezione di magliette vendute nei musei d'arte contemporanea e nei negozi Levi's allo scopo di finanziare programmi educativi all'interno dei musei.\nLe sue opinioni politiche sono oggetto di interesse mediatico. Durante i Premi Oscar 2003 afferm\u00f2 pubblicamente la sua opposizione alla Guerra d'Iraq guidata dagli Stati Uniti d'America. Nel 2016 ha pi\u00f9 volte denunciato \"l'odio creato da Donald Trump\". A tutela della popolazione messicana, nel 2017 l'attore ha sfruttato nuovamente la cornice della Notte degli Oscar per riaffermare la sua posizione contro ogni forma di \"muro\" che intenda separare gli esseri umani, alludendo al progetto di costruzione di Donald Trump per contrastare l'immigrazione clandestina. In un'intervista del 2018 ha dichiarato di non escludere in futuro \"un'eventuale discesa diretta in politica\".\nDa anni l'attore \u00e8 impegnato nella lotta contro la corruzione in America Latina anche attraverso vari progetti promossi dall'ONU. Nell'ambito della trentasettesima sessione del Consiglio per i diritti umani delle Nazioni Unite, tenutasi a Ginevra nel 2018, Gael si \u00e8 appellato ai membri del Consiglio domandando maggiori pressioni sul Messico ai fini di controllare la escalation di violenza.\nAttivit\u00e0 musicale.\nAlcuni film con Gael Garc\u00eda Bernal includono i suoi interventi canori. I primi brani registrati in studio risalgono al 1992, quando l'attore aveva circa 12 anni. Nel 2006, Gael prest\u00f2 la sua voce nel film \"L'arte del sogno\". Il brano che cant\u00f2, \"If You Rescue Me (Chansons Des Chats)\", \u00e8 una cover dei Velvet Underground, originariamente eseguita da un'associazione per gattini abbandonati. Nel film di Michel Gondry, Gael la canta mentre \u00e8 travestito da gatto. Un anno dopo, Garc\u00eca Bernal prese parte all'album di Devendra Banhart, \"Smokey Rolls Down Thunder Canyon\", collaborando come guest vocalist nella prima traccia intitolata \"Cristobal\". La canzone accompagna il film \"Deficit\" e si ispira a Cristobal, il personaggio protagonista interpretato da Gael, regista e produttore. Nel 2009, Gael ha cantato \"Quiero Que Me Quieras\", prima traccia della colonna sonora del film \"Rudo y Cursi\" e cover di \"I Want You To Want Me\" dei Cheap Trick. La canzone fu una hit nelle radio messicane e conquist\u00f2 il premio Oye! come novit\u00e0 dell'anno.\nNel 2014 Garc\u00eda Bernal e Mar\u00eda Valverde furono i protagonisti del video di \"Ojos color sol\", canzone d'amore dei Calle 13 tratta dall'album \"Multi viral\". Il video fu nominato nella categoria video dell'anno ai Latin Grammy Awards 2015 di Los Angeles.\nNel 2017 Gael \u00e8 stato interprete vocale di tre brani originali inclusi nella colonna sonora di \"Coco\", film campione di incassi prodotto dalla Pixar. Nella versione inglese di \"Remember me (Lullaby)\", Gael canta insieme alla figlia Libertad. Nel 2018, durante la 90\u00aa cerimonia degli Oscar, Gael ha eseguito \"Remember me\" in coppia con il cantante Miguel. Il brano, composto da Kristen Anderson-Lopez e Robert Lopez, ha vinto il premio Oscar alla migliore canzone.\nCampagne pubblicitarie.\nGarc\u00eca Bernal \u00e8 apparso in diversi spot pubblicitari. All'et\u00e0 di 12 anni affianc\u00f2 l'attrice bambina Flor Edwarda Gurrola in una romantica pubblicit\u00e0 di \"Videovision\", casa di distribuzione home video per film in VHS. Dieci anni dopo, nel 2002, Gael fu protagonista di un popolare spot francese della Levi's intitolato \"French Dictionary\". Per il Regno Unito, recit\u00f2 in un cortometraggio promozionale del 2006 diretto da Kevin Spacey per la rete televisiva Film4. Nel cast presero parte, tra gli altri, anche Judi Dench e Ewan McGregor.\nA livello globale \u00e8 apparso nel 2010 in una pubblicit\u00e0 per la Nike (\"Write the future\") realizzata da Alejandro Gonz\u00e1lez I\u00f1\u00e1rritu in occasione dei Mondiali di Calcio in Sudafrica. Successivamente prese parte alla campagna pubblicitaria della Gillette, negli Stati Uniti, alla quale parteciparono anche Adrien Brody e Andr\u00e9 3000. Nel mese di marzo del 2015, la Fiat Chrysler lanci\u00f2 una nuova campagna multiculturale e scelse come testimonial Garc\u00eca Bernal per promuovere il nuovo modello di Chrysler 200 in una serie di quattro spot pubblicitari.\nNel suo paese fu protagonista e produttore, nel 2014, di un videoclip commerciale per lo sviluppo del turismo nella regione Nuevo Le\u00f3n. Nel 2017, \u00e8 apparso nello spot argentino della birra messicana \"Sol\".\nVita privata.\nBernal vive tra Citt\u00e0 del Messico e Buenos Aires. Oltre allo spagnolo, la sua lingua natale, parla correttamente inglese, francese, portoghese e un po' di italiano. Gael si diverte a cantare, a ballare la salsa, e a suonare il bongo e la jarana, una piccola chitarra tipica del Messico. Si definisce \"culturalmente cattolico\" e \"spiritualmente agnostico\". Da sempre appassionato di pugilato e soprattutto di calcio, Gael gioca nella squadra Adecmac di Citt\u00e0 del Messico insieme all'amico Diego Luna, figura chiave della sua infanzia e della sua carriera. I due attori si sono conosciuti prima che potessero ricordarlo perch\u00e9 le loro madri erano legate da una stretta amicizia.\nGael ha avuto una relazione con l'attrice messicana Cecilia Su\u00e1rez dal 2001 al 2003. Ha in seguito frequentato Natalie Portman dal 2003 al 2004 e di nuovo nel 2007. Dal 2009 al 2014 \u00e8 stato legato all'attrice argentina Dolores Fonzi, conosciuta nel 2001 sul set del film \"Vidas privadas\". La coppia non si \u00e8 sposata, ma ha avuto due figli: Lazaro, nato l'8 gennaio 2009 a Madrid, e Libertad, nata il 7 aprile 2011 a Buenos Aires. Dal 2017 Gael frequenta Andrea de la Torre Su\u00e1rez, designer messicana.\nDoppiatori italiani.\nNelle versioni in italiano dei suoi film, Gael Garc\u00eda Bernal \u00e8 stato doppiato da:\nDa doppiatore \u00e8 sostituito da:"}
{"id": "128355", "revid": "1305772", "url": "https://it.wikipedia.org/wiki?curid=128355", "title": "Determinanti della salute", "text": "I determinanti della salute sono i fattori la cui presenza modifica in senso positivo o negativo lo stato di salute di una popolazione.\nAccreditati studi internazionali hanno effettuato una stima quantitativa dell'impatto di alcuni fattori sulla longevit\u00e0 delle comunit\u00e0, utilizzata come indicatore indiretto dello stato di salute: i fattori socio-economici e gli stili di vita contribuiscono per il 40-50%; lo stato e le condizioni dell'ambiente per il 20-30%; l'eredit\u00e0 genetica per un altro 20-30%, e i servizi sanitari per il 10-15%.\nL'Organizzazione Mondiale della Sanit\u00e0 ha proposto anche un elenco di prerequisiti della salute, ossia di situazioni che devono essere presenti nelle comunit\u00e0 che acquisiscono la consapevolezza e la decisione di perseguire la salute dei suoi componenti."}
{"id": "128357", "revid": "1304381", "url": "https://it.wikipedia.org/wiki?curid=128357", "title": "Prerequisiti della salute", "text": "I prerequisiti della salute sono quelle condizioni e risorse iniziali che devono necessariamente esistere per permettere di agire sui determinanti della salute. Infatti, cos\u00ec come stabilito nella carta di Ottawa per la promozione della salute del 1986, il progresso nell'ambito della salute non pu\u00f2 prescindere dalla presenza di questi prerequisiti.\nI prerequisiti.\nAbitazione.\nEsiste una chiara evidenza che mostra un'associazione fra l'abitazione e la salute. Una buona qualit\u00e0 dell'abitazione porta al miglioramento delle condizioni fisiche e mentali. Un'abitazione scadente, soprattutto se caratterizzata da freddo e umidit\u00e0, porta a problemi respiratori e a dolori di vario genere, mentre l'eccessivo affollamento dell'abitazione genera problemi di ansia e depressione.\nPace.\nLa presenza di una situazione di conflitto armato ha delle pesanti conseguenze nei confronti della salute, in termini di aumento della mortalit\u00e0, di lesioni che portano a disabilit\u00e0 croniche, di problemi mentali, di malattie sessuali, di malattie trasmissibili, di crimini e violenze sessuali. La guerra incide in modo sostanziale sulla salute anche attraverso lo sfollamento della popolazione, che disgrega le reti sociali, nonch\u00e9 attraverso la distruzione dei servizi sociali e sanitari del territorio.\nIstruzione.\nI livelli di istruzione producono significativi gradienti di rischio per la salute. Questi sono strettamente correlati a livelli di deprivazione causati dalle barriere economiche, culturali e sociali che impediscono un accesso equo all'istruzione. Ci\u00f2 \u00e8 pi\u00f9 evidente per le donne e per altri gruppi che si trovano in posizioni di svantaggio sociale.\nAlimentazione.\nLa disponibilit\u00e0 di adeguate quantit\u00e0 di cibo di buona qualit\u00e0 costituisce un elemento centrale per promuovere la salute e il benessere. La scarsit\u00e0 di cibo e la mancanza della sua qualit\u00e0 e variet\u00e0 causa la malnutrizione e le malattie da deficienza nutrizionale, mentre l'eccesso di cibo contribuisce allo sviluppo di malattie cardiovascolari e metaboliche, di tumori, di obesit\u00e0 e problematiche dentali.\nEconomia.\nNello specifico, con economia si intende il reddito e la continuit\u00e0 delle risorse. La disoccupazione pone dei rischi significativi alla salute; \u00e8 dimostrato come le persone disoccupate e le loro famiglie abbiano maggiori probabilit\u00e0 di morte prematura. L'insicurezza del lavoro provoca un aumento dell'ansia, della depressione e dei problemi cardiovascolari.\nStabilit\u00e0 dell'ecosistema.\nUn ecosistema \u00e8 un'unit\u00e0 ecologica fondamentale, formata da una comunit\u00e0 di organismi viventi in una determinata area e dal suo specifico ambiente fisico, con il quale gli organismi sono legati da complesse interazioni e scambi di energia e di materia. \u00c8 fondamentale che gli ecosistemi tendano alla stabilit\u00e0, cio\u00e8 alla condizione per cui l'ecosistema \u00e8 in grado di assorbire nel tempo le perturbazioni esterne (naturali o indotte dall'uomo), mantenendo integra la propria struttura. Un ecosistema alterato pu\u00f2 ripristinare le proprie condizioni precedenti solo con molta lentezza e in modo graduale.\nGiustizia ed equit\u00e0 sociale.\nL'equit\u00e0 vuol dire giustizia. Equit\u00e0 nella salute significa che i bisogni delle popolazioni devono guidare la distribuzione delle opportunit\u00e0 per conseguire il benessere; ci\u00f2 implica che ciascuno dovrebbe avere le stesse opportunit\u00e0 di raggiungere il medesimo potenziale di salute. Significa anche poter aver accesso a servizi sanitari di qualit\u00e0 in termini di uguale accesso ed utilizzo di essi a fronte di bisogni uguali."}
{"id": "128358", "revid": "14149", "url": "https://it.wikipedia.org/wiki?curid=128358", "title": "Enzo Ghinazzi", "text": ""}
{"id": "128359", "revid": "10652", "url": "https://it.wikipedia.org/wiki?curid=128359", "title": "Polonaise", "text": "La polonaise (in italiano polacca) \u00e8 una danza in tempo moderato e ritmo di 3/4, caratterizzata dall'andamento maestoso e dal ritmo puntato dell'incipit.\nNasce come danza nazionale polacca di origine popolare e di carattere cerimoniale, nota fin dal XVI secolo, circolante in Europa dal XVII e utilizzata nel periodo classico anche come movimento di concerto (ad esempio nel \"Concerto n. 3 in mi minore\" di H\u00e4ndel).\nNella cultura musicale europea \u00e8 soprattutto legata al nome di Chopin, che debutt\u00f2 come compositore appunto con una Polonaise, nel 1817, e scrisse numerose composizioni autonome in questa forma.\nMolto amata nell'Ottocento, rimane viva nella cultura musicale polacca."}
{"id": "128361", "revid": "4337", "url": "https://it.wikipedia.org/wiki?curid=128361", "title": "Giglio martagone", "text": ""}
{"id": "128363", "revid": "2036605", "url": "https://it.wikipedia.org/wiki?curid=128363", "title": "Battaglia di Carre", "text": "La battaglia di Carre fu combattuta il 9 giugno dell'anno 53 a.C. presso la citt\u00e0 di Carre (oggi Harran, Turchia) tra l'esercito della Repubblica romana comandato dal generale romano Marco Licinio Crasso e l'esercito partico al comando dell\"Eran Spahbod\" Surena. La battaglia si rivel\u00f2 un disastro per le forze romane in Medio Oriente.\nLa campagna.\nLa battaglia non fu combattuta per motivi strategici, ma per ragioni di prestigio personale: Crasso, membro del primo triumvirato, voleva ottenere una grande vittoria militare e guadagnarsi prestigio e popolarit\u00e0 nei confronti degli altri due, Cesare e Pompeo e a questo scopo si accinse ad attaccare l'Impero dei Parti.\nConvenientemente il casus belli (motivo della guerra) gli fu fornito dalle lotte dinastiche dei Parti: dopo la morte di re Fraate III, i figli - Mitridate e Orode - se ne contesero il trono; i Romani appoggiavano Mitridate, ma fu Orode il vincitore e Mitridate richiese il loro intervento.\nCrasso decise di entrare nel territorio nemico dal sud attraverso il deserto siriano - anzich\u00e9 dalle montagne armene a nord - con l'intento di sorprendere Surena, e avanz\u00f2 con circa 32.000 legionari e 4.000 ausiliari. Anzich\u00e9 seguire il corso dell'Eufrate fino a Seleucia, cos\u00ec assicurandosi un fianco protetto e rifornimenti di acqua - come avevano suggerito i subordinati, specialmente Cassio, questore delle legioni - Crasso decise di attraversare il deserto siriano, mirando al colpo decisivo con il grosso del nemico.\nSecondo Plutarco, la decisione di attraversare il deserto fu presa dopo che tre nobili Parti, presentatisi orribilmente mutilati - di labbra, naso e mani - convinsero Crasso del loro desiderio di vendetta per le torture subite e lo consigliarono di seguire un percorso alternativo, per sorprendere le forze partiche stanziate nel deserto. Impressionato dalla crudelt\u00e0 con la quale i tre erano stati torturati, Crasso segu\u00ec il loro consiglio avventurandosi tra le sabbie, ignaro che in realt\u00e0 questi nobili si erano fatti mutilare volontariamente per tendergli un tranello.\nDal momento che le truppe romane avanzavano lentamente arrancando nel deserto, durante la marcia i Parti, invece di accettare uno scontro campale attaccavano coi loro arcieri a cavallo, colpendo a distanza e infliggendo gravi perdite al nemico per dileguarsi prima che questo potesse reagire. Lungi dall'allarmarlo, tale tattica persuase Crasso che i Parti fossero codardi, incapaci di un confronto aperto.\nLa battaglia.\nQuando finalmente i Parti decisero di dare battaglia, le forze romane erano stanche dal lungo peregrinare nel deserto. Crasso schier\u00f2 inizialmente l'esercito nella classica formazione in linea con la fanteria al centro e la cavalleria sulle ali, ma poi decise di schierare il suo esercito a quadrato: una formazione difensiva contro un esercito, quello partico, formato prevalentemente dalla cavalleria.\nDopo le iniziali schermaglie con la fanteria leggera romana, i Parti caricarono con i loro cavalieri catafratti, che per\u00f2 non riuscirono a sfondare e si ritirarono. A quel punto entrarono in battaglia gli arcieri a cavallo che con il loro incessante lancio di frecce inflissero gravi danni all'esercito romano e lo indussero ad attaccare. Il lato sinistro dello schieramento comandato da Publio, figlio di Crasso, attacc\u00f2 con tutti i 1300 cavalieri gallici e 8 coorti: i veloci arcieri a cavallo parti si ritirarono, continuando a lanciare frecce e portando l'ala nemica sempre pi\u00f9 lontana dal resto della formazione. Poi circondarono e caricarono le truppe romane con i cavalieri catafratti, fino a distruggerle e ad uccidere Publio.\nI romani tornarono all'accampamento per la notte, con loro grande scoramento. Crasso, sapendo di non poter pi\u00f9 dare battaglia con un morale cos\u00ec basso, nella notte decise di abbandonare l'accampamento e lasciare i feriti ai nemici. L'operazione ebbe successo e i romani riuscirono a rifugiarsi nella roccaforte di Carre (da cui la battaglia prende il nome). Qui tuttavia, invece di resistere aspettando rinforzi e contando sulla mancanza nei Parti della fanteria necessaria per mettere sotto assedio una citt\u00e0, Crasso decise di muoversi verso l'alleato armeno a nord, secondo Plutarco anche a causa del suggerimento di un traditore, Andromaco. Qui avvenne la frattura tra Crasso e Cassio: quest'ultimo, gi\u00e0 da tempo in disaccordo con Crasso sulla conduzione della campagna, decise di muoversi a sud-est verso la Siria: una via di fuga pi\u00f9 lunga ma meno prevedibile. Il reparto di Crasso, fuggito a nord, fu intercettato da Surena e annientato vicino alla cittadina di Orfa.\nSolo i 10.000 soldati di Cassio si salvarono, rifugiandosi in Siria. Si disse in seguito che i feriti furono massacrati, e che a Crasso, uno degli uomini pi\u00f9 facoltosi nella storia di Roma, fu versato dell'oro fuso in bocca, come punizione per la fame di ricchezze che lo aveva spinto nell'impresa.\nLe conseguenze.\nLa morte di Crasso fu la pi\u00f9 importante conseguenza della Battaglia di Carre, in quanto lasci\u00f2 Cesare e Pompeo completamente padroni della scena politica a Roma. I Parti decisero di approfittare del successo per invadere i territori romani, arrivando fino in Cilicia e assediando Cassio ad Antiochia. Qui venne in aiuto Cicerone con un esercito mandato da Roma: sconfisse i Parti e li costrinse a riattraversare l'Eufrate. I parti ritentarono di attaccare la Siria poco tempo dopo, ma vennero sconfitti da Cassio ad Antigoneia. Le guerre tra i Romani (e poi i Bizantini) e i Parti (e poi i Sasanidi) si trascineranno per altri 700 anni, fino all'ascesa degli Arabi.\nIn seguito, Ottaviano Augusto, divenuto Princeps, mentre progettava l'invasione della Germania, per evitare di trovarsi impegnato su pi\u00f9 fronti, decise di trovare un accordo coi Parti per saldare il confine orientale dell'Impero Romano. La pace fu sancita da un trattato nel 17 a.C. che prevedeva la restituzione delle insegne delle legioni di Crasso cadute a Carre (il che puntualmente avvenne) e dei prigionieri romani. Di questi ultimi, per\u00f2, si perse ogni traccia.\nEsiste una teoria per cui la battaglia avrebbe dato inizio alle prime relazioni sino-romane. Secondo Plinio nel 52 a.C., un anno dopo la battaglia, 10.000 prigionieri romani furono deportati dai Parti nella Margiana affinch\u00e9 aiutassero la guarnigione di guardia al confine orientale dell'Impero. Da l\u00ec in seguito sarebbero entrati in contatto con la dinastia cinese degli Han, probabilmente come mercenari, stanziandosi nel Liqian dove avrebbero lasciato tracce etnico-antropologiche. Non ci sono per\u00f2 evidenti prove archeologiche o genetiche di un collegamento diretto tra questi villaggi e i romani o addirittura i legionari di Carre."}
{"id": "128365", "revid": "9177", "url": "https://it.wikipedia.org/wiki?curid=128365", "title": "Varianti (scacchi)", "text": ""}
{"id": "128370", "revid": "16073", "url": "https://it.wikipedia.org/wiki?curid=128370", "title": "Mitologia vichinga", "text": ""}
{"id": "128372", "revid": "767487", "url": "https://it.wikipedia.org/wiki?curid=128372", "title": "11 settembre 2001 (film)", "text": "11 settembre 2001 (\"11'09\"01 - September 11\") \u00e8 un film del 2002, composto da undici episodi diretti da 11 registi differenti (Samira Makhmalbaf, Claude Lelouch, Yusuf Shahin, Danis Tanovi\u0107, Idrissa Ou\u00e9draogo, Ken Loach, Alejandro Gonz\u00e1lez I\u00f1\u00e1rritu, Amos Gitai, Mira Nair, Sean Penn e Sh\u014dhei Imamura).\nIl film, una coproduzione internazionale tra Regno Unito, Francia, Egitto, Giappone, Messico, USA e Iran, \u00e8 ispirato agli attentati dell'11 settembre 2001. Ogni episodio \u00e8 della durata di 11 minuti, 9 secondi e un fotogramma.\nTrama.\nEpisodio #01: \"Iran\".\nLa notizia degli attentati dell'11 settembre 2001 raggiunge un campo profughi afgano, in cui ferve la produzione di mattoni per costruire nuovi rifugi, in vista degli attacchi promessi dagli Stati Uniti. Qui una giovane maestra cerca di spiegare ai suoi giovani allievi cosa \u00e8 avvenuto e di far rispettare loro un minuto di silenzio in onore delle vittime. I due tentativi, tuttavia, falliscono uno dopo l'altro. In ultimo, la maestra si trova a dover imporre il minuto di silenzio ai bambini vicino a una ciminiera, il luogo pi\u00f9 simile a un grattacielo.\nEpisodio #02: \"Francia\".\nNew York, 11 settembre 2001: una giovane fotografa francese sordo-muta \u00e8 ospite del fidanzato, guida turistica per disabili che sta per portare un gruppo in visita alle Torri Gemelle. Dopo che lei ha tentato di spiegargli che una storia a distanza come la loro non ha nessuna possibilit\u00e0 di riuscita, cerca di lasciargli un messaggio al computer prima d'andarsene, spiegandogli che solo un miracolo pu\u00f2 tenerli ancora assieme. In quel momento lui torna a casa coperto di polvere, sfuggito miracolosamente all'attentato.\nEpisodio #03: \"Egitto\".\nNew York, 10 settembre 2001: il regista Yusuf Shahin sta concludendo le riprese di un film al World Trade Center, ma viene allontanato assieme alla sua troupe in maniera decisa da un poliziotto perch\u00e9 non ha l'autorizzazione per stare l\u00ec. Due giorni dopo, Shahin si presenta in una conferenza stampa, ma si dice sconvolto dagli attentati e chiede di poterla rimandare, scatenando la reazione piccata di una giornalista.\nMentre \u00e8 sulla scogliera davanti a casa, gli appare il fantasma di un giovane soldato statunitense, morto nell'attentato alle forze multinazionali in Libano del 1983. Il soldato rivela a Shahin che lui \u00e8 l'unico a poterlo vedere, perch\u00e9 \u00e8 l'unico che riesce a sentire e comprendere ci\u00f2 che succede intorno. I due affrontano un \"viaggio\" che li porta ad analizzare le radici dello scontro fra Stati Uniti e mondo arabo, partendo dalla casa del giovane arabo che fu il materiale esecutore dell'attentato. Dopo aver osservato la sua preparazione, Shahin discute con i genitori di lui, che si dicono fieri di ci\u00f2 che ha fatto e passano a lamentare le costanti violenze subite dai palestinesi da parte di Israele.\nIl soldato reagisce dicendo che, pur comprendendo gli attentati contro i soldati, non \u00e8 comunque giusto sparare nel mucchio. Il regista controbatte mostrando la lista delle vittime degli interventi militari e delle guerre statunitensi dopo la Seconda guerra mondiale, non giustificando le violenze ma lamentando l'incapacit\u00e0 degli Stati Uniti di comprendere che la legittima difesa dei loro principi passa spesso per la distruzione di altri paesi. Il loro percorso termina al cimitero nazionale di Arlington, dove Shahin trova la fidanzata e il padre del giovane soldato, che si scopre essere il poliziotto che lo allontan\u00f2 dalle Torri Gemelle e con il quale si riconcilia. Poco dopo, appare il fantasma dell'attentatore che con fare deciso rimprovera il regista di mostrarsi troppo buono con quel soldato. Shahin ribatte che entrambi sono vittime della stupidit\u00e0 umana, ma l'attentatore risponde ribadendo ancora una volta la sua posizione e mostrando di non voler comprendere, lasciando il regista resta di stucco di fronte alle sue parole intransigenti.\nEpisodio #04: \"Bosnia-Erzegovina\".\nNonostante gli attentati a New York, una ragazza di Srebrenica ritiene opportuno celebrare comunque la manifestazione mensile, in memoria del massacro della popolazione locale da parte dei soldati serbo-bosniaci, avvenuto l'11 luglio 1995.\nEpisodio #05: \"Burkina Faso\".\nOuagadougou, settembre 2001: Adam\u00e0 \u00e8 un ragazzo che \u00e8 costretto ad abbandonare la scuola e lavorare come strillone per poter pagare le medicine alla madre malata. Due settimane dopo gli attentati, Adam\u00e0 vede un uomo molto simile a Osama bin Laden e decide di catturarlo con l'aiuto dei suoi amici, per poter reclamare la taglia di 25 milioni pendente sul suo capo. I ragazzi decidono di utilizzare quei soldi per curare la mamma di Adam\u00e0 e, potenzialmente, molti altri malati nel Paese, cos\u00ec come di non dire nulla agli adulti, per evitare che sprecassero i soldi della taglia.\nI ragazzi rubano la videocamera di uno dei loro genitori e iniziano a pedinare \"Osama bin Laden\" fino a una radura dove, ogni giorno, si reca a pregare. I cinque escogitano dunque un piano per catturarlo in quella radura, ma bin Laden quel giorno non si fa vedere. I ragazzi cercano di catturarlo all'albergo, ma scoprono che l'uomo ormai sta andando in aeroporto, dove vengono fermati dal poliziotto prima che potessero entrare. Alla fine, i ragazzi decidono di vendere la videocamera e di dare i soldi ad Adam\u00e0, cosicch\u00e9 possa curare la madre e tornare a scuola.\nEpisodio #06: \"Regno Unito\".\nPablo, profugo cileno a Londra, scrive una lettera ai familiari delle vittime degli attentati dell'11 settembre 2001, ricordando loro il \"suo\" 11 settembre: quello del 1973, quando il generale Augusto Pinochet attu\u00f2 un colpo di Stato, sostenuto dagli USA, contro Salvador Allende, presidente democraticamente eletto nel 1970. Pablo narra nella sua lettera del coinvolgimento statunitense nel finanziamento di gruppi di destra e di eversione, fino al golpe, e delle violenze e delle torture subite da lui e dai suoi connazionali. Costretto prima a cinque anni di prigione e poi all'esilio, dichiara di non poter pi\u00f9 tornare in Cile perch\u00e9 la sua famiglia e i suoi figli ormai sono nati e cresciuti nel Regno Unito. Pablo conclude la sua lettera con l'auspicio che, cos\u00ec come lui si unir\u00e0 nel ricordo delle vittime dell'11 settembre 2001, cos\u00ec loro si uniranno a lui nel ricordo delle vittime dell'11 settembre 1973.\nEpisodio #07: \"Messico\".\nSchermo nero. Rumori di fondo e voci di vita quotidiana, interrotti all'improvviso dalle urla dei testimoni dello schianto del volo AA11 contro la Torre Nord del World Trade Center. Mentre lo schermo nero viene ogni tanto interrotto dalle immagini di repertorio degli attentati, si sovrappongono le voci degli annunci in televisione, delle urla delle vittime, delle esplosioni degli aerei, delle chiamate fatte dalle vittime e dai loro parenti. Il sonoro si interrompe e si vedono le due Torri crollare senza sonoro. Le voci di fondo ricominciano su un fondo di violini, mentre lo schermo dopo un po' passa gradualmente dal nero al bianco. Appaiono due scritte, una in caratteri arabi e una in caratteri latini, del medesimo significato: \"La luce di Dio ci illumina o ci acceca?\". Le frasi infine scompaiono in una luce accecante.\nEpisodio #08: \"Israele\".\nUn attentato suicida scuote Tel Aviv. Soldati, poliziotti e medici per vari, lunghi minuti cercano di coordinare le operazioni di messa in sicurezza e di soccorso. Una giornalista e la sua troupe arrivano sul posto e cercano in tutti i modi di ottenere informazioni dalle forze dell'ordine presenti, ottenendo soltanto inviti perentori a sgomberare l'area. A un certo punto, la regia comunica alla giornalista che non andr\u00e0 in onda e lei reagisce dapprima protestando, poi iniziando a snocciolare vari eventi storici avvenuti tutti l'11 settembre. Mentre la giornalista insiste nel realizzare il suo servizio, si sente in sottofondo la voce del regista che le dice che qualcosa di molto grave \u00e8 avvenuta a New York, fino a dire esplicitamente: \"Ricorda questa data, 11 settembre, perch\u00e9 \u00e8 una data che nessuno pi\u00f9 dimenticher\u00e0\". Di fronte alle ulteriori, ma ormai inintelligibili, proteste della giornalista, il regista risponde: \"Non ti sto parlando dell'11 settembre del 1944 o del 1997, ti sto parlando dell'11 settembre di oggi\".\nEpisodio #09: \"India\".\nUna donna pakistana non ha pi\u00f9 notizie del figlio Salman dal giorno degli attentati alle Torri Gemelle. CIA e FBI la interrogano ripetutamente, poich\u00e9 ritengono che il giovane, di fede musulmana, possa essere collegato agli attentati. In particolare, fanno molte domande sul perch\u00e9 non si sia presentato al lavoro quel giorno e sul perch\u00e9, nonostante avesse deciso di intraprendere la carriera medica e di abbandonare l'accademia di Polizia, detenesse ancora il tesserino di quest'ultima.\nMentre la donna non si rassegna alla scomparsa del figlio, i media iniziano a riferire la notizia di un suo coinvolgimento nell'attentato, cosa che non fa che acuire l'isolamento in cui la donna e la famiglia sono piombati. Solo dopo sei mesi, il resti del ragazzo vengono identificati fra quelli ritrovati fra le macerie e viene ristabilita la verit\u00e0: si scopre che il giovane \u00e8 morto mentre prestava soccorso sul luogo degli attentati. Durante l'elegia funebre, la madre denuncia il clima di sospetto che si \u00e8 creato contro la sua famiglia e contro la comunit\u00e0 musulmana negli Stati Uniti.\nEpisodio #10: \"Stati Uniti d'America\".\nUn anziano trascorre la sua vita da solo in un appartamento oscurato dalle Torri Gemelle. L'uomo, rimasto vedovo, sfoga la sua solitudine parlando con la sua defunta moglie, come se fosse ancora in vita, e coltivando il suo vaso di fiori, appassiti per la mancanza di luce. Il crollo delle Torri finalmente permette alla luce di inondare l'appartamento e rivitalizza all'improvviso i fiori. L'anziano, felice per l'accaduto, fa per mostrare il vaso alla moglie, ma la luce svela l'illusione in cui ha vissuto fino ad allora. Fra le lacrime, rimpiange che la moglie non sia l\u00ec a vedere finalmente il vaso rifiorire.\nEpisodio #11: \"Giappone\".\nGiappone, agosto 1945. Yoichi, un soldato tornato dal fronte affetto da disturbo post traumatico, si comporta come un serpente, per la costernazione dei genitori e della moglie. I suoi familiari cercano di convincerlo a tornare allo stato \"umano\", ma senza riuscirvi. Gli altri abitanti del villaggio iniziano a guardarli con sospetto e paura, ma questo non impedisce alla moglie di Yoichi di avere una relazione extra-coniugale.\nMentre la moglie e il suo amante parlano delle esperienze traumatiche che il soldato deve aver subito, del nuovo tipo di bomba usato nel bombardamento di Hiroshima e della ormai prossima fine della guerra, la situazione peggiora: Yoichi ingoia un topo sotto gli occhi inorriditi della madre, che decide di cacciarlo via di casa. Nei giorni successivi, gli abitanti del villaggio subiscono la perdita di vari animali e tutti danno la colpa al soldato impazzito. Viene deciso cos\u00ec di organizzare un'operazione di ricerca per ritrovarlo, ma senza successo. Nel frattempo, un flashback chiarisce il motivo del comportamento del soldato: nascostosi dietro un masso dopo una violenta battaglia, Yoichi viene picchiato da un suo commilitone che gli chiede perch\u00e9 non prenda parte a questa \"guerra santa\".\nDurante la battuta di caccia, la moglie di Yoichi trova accidentalmente il marito mentre beve l'acqua di un fiume e gli chiede: \"Ti disgusta cos\u00ec tanto essere uomo?\". Yoichi, per tutta risposta, striscia via ignorando la moglie. Infine, viene mostrato un serpente sopra un sasso del fiume, mentre appare la scritta in giapponese \"Le guerre sante non esistono\".\nProduzione.\nIl film \u00e8 composto da 11 episodi affidati ad altrettanti registi di fama internazionale provenienti da 11 Paesi (e culture) diversi. Ogni regista ha avuto un budget di 400.000 dollari per girare un cortometraggio che ricordasse gli eventi dell'11 settembre 2001 operando a insaputa di ci\u00f2 che facevano gli altri.\nDistribuzione.\nLa data di uscita del film \u00e8 simbolica: l'11 settembre 2002, un anno esatto dopo gli attentati alle Torri Gemelle e al Pentagono.\nAccoglienza.\nAcclamato in molti paesi, il film \u00e8 stato osteggiato da una parte dei media italiani, che lo hanno giudicato \"irrispettoso\" e \"poco pertinente\" con la tragedia, soprattutto per gli ultimi due episodi, suscitando il disappunto della regista iraniana Samira Makhmalbaf, ospite della trasmissione serale \"Porta a Porta\", la quale ha parlato di regime di censura. Il Dizionario dei film Morandini, edito da Zanichelli, assegna al film quattro stelle su cinque, asserendo: \"\u00c8 il caso pi\u00f9 unico che raro di film a episodi in cui nessuno \u00e8 sotto il decoro, e non pochi sono quelli di alto livello espressivo/emotivo\"."}
{"id": "128373", "revid": "436907", "url": "https://it.wikipedia.org/wiki?curid=128373", "title": "The Man Who Sold the World", "text": "The Man Who Sold the World \u00e8 un album dell'artista inglese David Bowie, pubblicato dalla Mercury Records nel 1970 negli Stati Uniti e nel 1971 nel Regno Unito.\nNella discografia di Bowie \u00e8 l'unico album da cui non venne estratto all'epoca alcun singolo. Successivamente due tracce vennero pubblicate anche su 45 giri come lato B: \"Black Country Rock\" nel gennaio 1971 e la \"title track\" nel giugno 1973.\nNonostante la debole accoglienza iniziale, con gli anni divenne uno degli album di Bowie pi\u00f9 considerati:\u00ab\"Solamente dopo alcuni anni il disco ebbe il meritato riconoscimento per il suono e la concezione compositiva d'avanguardia\"\u00bb, disse il bassista e produttore Tony Visconti che lo defin\u00ec \u00ab\"quasi un manuale su come fare un disco alternativo\"\u00bb, citandolo come la sua collaborazione preferita con Bowie insieme a \"Scary Monsters (and Super Creeps)\".\nArtisti di orientamento musicale diverso come Boy George e Kurt Cobain lo hanno spesso citato come fonte d'ispirazione e Gaz Coombes ha dichiarato nel 2003: \u00ab\"Potrei dire che \u00e8 il mio album preferito di tutti i tempi... Bowie dimostra come sia possibile suonare con una band di hard rock ed avere comunque idee sofisticate\"\u00bb.\nL'album \u00e8 al 57\u00ba posto nella classifica dei 100 migliori album di tutti i tempi di \"NME\", al 4\u00ba in quella della rivista norvegese \"Panorama\", relativamente al periodo 1970-1998, e al 10\u00ba nella classifica dei 50 dischi a orientamento omosessuale del magazine inglese \"Attitude\".\nIl disco.\nIn \"The Man Who Sold the World\" le atmosfere dolci e malinconiche si alternano a vigorosi arrangiamenti hard rock e frenetici assoli di chitarra che ne fanno uno dei prodotti pi\u00f9 duri di David Bowie fino a \"Tin Machine\" del 1989. Stilisticamente rappresenta una deviazione dalle atmosfere prevalentemente folk e acustiche del precedente \"Space Oddity\" e del successivo \"Hunky Dory\". La chitarra elettrica di Mick Ronson, al primo album con Bowie, \u00e8 da questo punto di vista uno dei capisaldi dell'album. \u00abGli idoli di Mick erano i Cream\u00bb, ha affermato Tony Visconti, \u00abfaceva suonare Woody come Ginger Baker e me come Jack Bruce. Oltre a Ronson, il disco vide anche la partecipazione del batterista Mick Woodmansey, un altro membro dei futuri Spiders from Mars.\nRiguardo ai temi di \"The Man Who Sold the World\", Bowie dichiar\u00f2 che voleva lavorare \u00abin una specie di microcosmo da cui l'elemento umano era stato escluso, dove si aveva a che fare con una societ\u00e0 tecnologica. Quel mondo era un territorio sperimentale in cui poter fare cose pericolose senza che nessuno corresse troppi rischi, a parte i rischi delle idee\u00bb. In un'altra occasione, facendo riferimento al rapporto col fratellastro affetto da schizofrenia Terry Burns, il cantante descrisse i contenuti dell'album come \u00abproblemi familiari ed analogie espresse in forma di fantascienza\u00bb. \nInfluenze.\nSebbene i testi siano meno autobiografici dell'album precedente, \"The Man Who Sold the World\" esplora un territorio piuttosto intimo e il materiale sembra risentire dei turbamenti che affliggevano il mondo di David Bowie nel 1969. La morte di suo padre, la fine del rapporto con la compagna Hermione, il fallimento del laboratorio artistico fondato a Beckenham e soprattutto il peggioramento della salute mentale del fratellastro Terry sono rappresentate nell'album attraverso un immaginario fatto di paranoia, depressione e allucinazioni schizoidi. Trent'anni dopo il cantante ha rivelato: \u00abIn quel periodo vedevo spesso il mio fratellastro e ovviamente credo che ci\u00f2 abbia avuto un certo effetto su di me... Credo che in un certo senso il suo spirito aleggi in gran parte di quel materiale... Conoscendo la fragile stabilit\u00e0 mentale della mia famiglia in generale, nel ramo materno in particolare, penso che fossi terribilmente preoccupato di stabilire esattamente quale fosse la mia condizione mentale e dove potesse condurmi\u00bb.\nUn aspetto che contribuisce a rendere particolarmente angoscianti canzoni come \"All the Madmen\", \"After All\" o la stessa \"title track\" \u00e8 la mancanza dell'intensa lucentezza fantascientifica che nel 1972 avrebbe caratterizzato l'album \"The Rise and Fall of Ziggy Stardust and the Spiders from Mars\". In queste tracce, cos\u00ec come in \"Saviour Machine\" e \"The Supermen\", si viene guidati nelle profondit\u00e0 di un inconscio oscuramente nietzschiano in cui le teorie riguardanti il superuomo e la dottrina del potere del filosofo tedesco danno origine a incontri con quelli che il cantante chiam\u00f2 poi i suoi \"diavoli e angeli\".\nCi\u00f2 introduce un altro tema ricorrente e connesso al titolo dell'album: la maggior parte delle canzoni includono infatti l'immagine centrale di un narratore in una posizione di vantaggio e passa attraverso esperienze inattese e spiacevoli. Come ha suggerito il biografo Nicholas Pegg, \u00e8 probabile che nel 1970 i \"demoni\" interiori di Bowie combattessero su un piano quasi apocalittico e, in effetti, il \"trait d'union\" che lega le varie tracce dell'album va forse individuato nel passaggio del Vangelo in cui Cristo \u00e8 tentato dal Demonio che lo induce a diventare, in effetti, \"l'uomo che ha venduto il mondo\".\nRegistrazione.\nNei primi mesi del 1970 Tony Visconti e Mick Ronson costruirono uno studio di registrazione sotto la tromba delle scale di Haddon Hall, a Beckenham, dove Bowie si era trasferito l'anno precedente e dove realizz\u00f2 buona parte del materiale di questo periodo. Le sessioni vere e proprie iniziarono il 18 aprile ai Trident Studios di Londra e andarono avanti a intermittenza fino al 1\u00ba maggio, per proseguire agli Advision Studios fino al 22 maggio.\nA quanto pare Visconti trascorse la maggior parte del tempo cercando di scuotere il novello sposo Bowie, da poco convolato a nozze con Angela Barnett, dalla sua apparente apatia per il progetto: \u00abNon aveva proprio nessuna voglia di uscire dal letto e scrivere una canzone... noi buttavamo gi\u00f9 gli accordi, gli arrangiamenti, gli assolo di chitarra, i sintetizzatori e David se ne stava nel corridoio degli Advision, mano nella mano con Angela a tubare\u00bb. Solo alla fine, soprattutto durante la fase di missaggio, il cantante fece la sua comparsa per registrare le parti vocali.\nLe sessioni di \"The Man Who Sold the World\" segnarono la fine della collaborazione di Bowie con John Cambridge, che suonava con lui dai tempi di \"Space Oddity\". Il batterista degli Hype, che in questo periodo accompagnavano David nelle esibizioni dal vivo, fu infatti licenziato dopo aver avuto difficolt\u00e0 con la partitura ritmica in \"The Supermen\" e rimpiazzato da Mick Woodmansey che come Mick Ronson proveniva dai Rats. \u00abMick era un batterista fondamentale\u00bb, ricord\u00f2 Bowie anni dopo, \u00abpiuttosto aperto alle indicazioni, si pu\u00f2 dire che realizz\u00f2 ci\u00f2 che avevo in mente, pi\u00f9 di quanto abbiano fatto la maggior parte dei batteristi con cui ho suonato. Il suo forte era il rock britannico e il rhythm &amp; blues britannico\u00bb.\nGli elementi del gruppo diventarono cinque con l'arrivo del tastierista Ralph Mace, un dirigente della Philips Records diventato il riferimento di Bowie all'interno della casa discografica al tempo della registrazione di \"The Prettiest Star\", \u00abun virtuoso, oltre che un caro amico che ci appoggiava\u00bb, come conferm\u00f2 Tony Visconti. Mace defin\u00ec le sessioni \u00abuna costruzione creativa, una sintesi\u00bb e dissent\u00ec con Visconti riguardo all'approccio di Bowie alle prove: \u00abDavid tirava fuori le idee alle persone... avevo l'impressione che sapesse esattamente ci\u00f2 che voleva o non voleva\u00bb.\nUscita e accoglienza.\n\"The Man Who Sold the World\" usc\u00ec il 4 novembre 1970 negli Stati Uniti mentre in Europa, Australia e Nuova Zelanda vide la luce solo nell'aprile 1971, quasi un anno dopo la fine delle registrazioni.\nIl disco ricevette una buona accoglienza da parte della critica statunitense, il che diede origine al primo tour promozionale di Bowie oltreoceano nel febbraio 1971. Sul \"Los Angeles Free Press\", Chris Van Ness scrisse \u00abC'\u00e8 una sottile vena di follia che corre lungo l'album... I concetti espressi dal brano che gli d\u00e0 il titolo, da \"The Supermen\" o da \"Saviour Machine\" non sono normali temi di canzoni ma David Bowie non \u00e8 un autore normale\u00bb. \"Rolling Stone\" consider\u00f2 l'album \u00abuniformemente eccellente\u00bb e \u00abun'esperienza stuzzicante quanto emozionante, ma solo per un ascoltatore sufficientemente integro da fronteggiare la sua schizofrenia... L'uso di eco, riverbero e altri effetti applicati da Tony Visconti sulla voce di Bowie per ottenere un timbro strano e sovrannaturale... serve ad accentuare il carattere scabroso delle parole e della musica, suonata con stile minaccioso da un quartetto, a tratti magnifico, guidato dai maniacali glissati del basso di Visconti\u00bb.\nAnche in patria l'album ottenne recensioni discrete alla sua uscita. \"Melody Maker\" lo defin\u00ec \u00abun disco sorprendentemente ottimo, con alcuni formidabili lampi di splendore\u00bb, mentre \"NME\" rilev\u00f2 \u00abun pizzico d'orrore in \"All the Madmen\", un tranquillo andamento folk in \"After All\" e una notevole spinta in \"The Width of a Circle\"\u00bb, anche se consider\u00f2 il tono generale \u00abpiuttosto isterico\u00bb.\nNonostante le buone recensioni l'album si rivel\u00f2 un insuccesso commerciale soprattutto nel Regno Unito. Negli Stati Uniti le vendite erano andate leggermente meglio grazie anche al lancio pubblicitario della Mercury Records. A tale proposito Bowie spieg\u00f2 in un'intervista per la rivista \"Disc and Music Echo\": \u00abInnanzitutto ho goduto di una massiccia programmazione radiofonica, inoltre immagino che risultasse in un certo senso pi\u00f9 gradito di cose che avevo fatto in passato, grazie al suo accompagnamento piuttosto \"pesante\"\u00bb.\nAll'approssimarsi dell'uscita del disco in Gran Bretagna ci furono alcuni riferimenti a vendite massicce oltreoceano che si rivelarono presto una montatura pubblicitaria. Sul numero di \"Melody Maker\" del 22 gennaio 1972, Michael Watts dichiar\u00f2 ironicamente che \"The Man Who Sold the World\" aveva venduto 50.000 copie negli Stati Uniti e non pi\u00f9 di 5 in Gran Bretagna, aggiungendo che era stato lo stesso Bowie a comprarle.\nRiproposto nel 1972 sulla scia della svolta avvenuta con \"The Rise and Fall of Ziggy Stardust and the Spiders from Mars\", l'album ebbe maggiore successo dal punto di vista commerciale e raggiunse il 24\u00ba posto nella Official Albums Chart rimanendo in classifica per 30 settimane, mentre negli Stati Uniti non and\u00f2 oltre la posizione numero 105 nella Billboard 200.\nCon la pubblicazione dell'edizione rimasterizzata del 1990 \"The Man Who Sold the World\" ha fatto un'altra fugace apparizione nella classifica inglese al 66\u00ba posto e all'inizio del 2016, dopo la morte di David Bowie l'album ha guadagnato nuova popolarit\u00e0 raggiungendo la 21\u00aa posizione, oltre ad arrivare al 48\u00ba posto nei Paesi Bassi, al 49\u00ba posto in Italia e al 149\u00ba posto in Francia. Il 12 febbraio 2016 \u00e8 stato certificato disco d'oro nel Regno Unito dalla BPI.\nCopertina.\nNegli ultimi giorni del suo rapporto professionale con David Bowie, il manager Kenneth Pitt aveva pianificato di contattare un grande artista per disegnare la copertina dell'album. La lista includeva Andy Warhol, David Hockney e Patrick Procktor ma il progetto svan\u00ec e David si rivolse allo scrittore e disegnatore Michael Weller, frequentatore abituale del laboratorio artistico fondato dal cantante a Beckenham il cui lavoro riecheggiava lo stile pop art di Warhol e Roy Lichtenstein. L'intenzione era quella di una copertina che rispecchiasse l'atmosfera sinistra dell'album e il risultato fu un fumetto intitolato \"Metrobolist\", ispirato dal film \"Metropolis\" di Fritz Lang, con una tetra veduta dell'ingresso principale del Cane Hill Hospital, dove oltre al fratellastro Terry era ricoverato un amico di Weller, e una figura di cowboy copiata da una fotografia di John Wayne con in mano un fucile in primo piano.\nAnche se Bowie si mostr\u00f2 molto soddisfatto del disegno ultimato, poco dopo cambi\u00f2 idea e per l'edizione che sarebbe uscita nel Regno Unito chiese al dipartimento artistico della Philips di commissionare al fotografo Keith McMillan un servizio nel soggiorno della sua residenza di Haddon Hall. Si sistem\u00f2 su una sedia a sdraio con un vestito di satin crema e blu comprato alla boutique londinese \"Mr. Fish\" (un vestito da uomo, come precis\u00f2 in seguito) con una mano che lasciava cadere l'ultima carta di un mazzo sparso per terra e l'altra che giocava con i suoi nuovi fluenti riccioli \"post-hippy\". In seguito spieg\u00f2 che la foto, rappresentazione dell'ambiguit\u00e0 sessuale che Bowie gi\u00e0 perseguiva, intendeva riprodurre lo stile del pittore preraffaellita Dante Gabriel Rossetti.\nQuando la RCA Records ripubblic\u00f2 \"The Man Who Sold the World\" nel 1972, in copertina apparve una foto in bianco e nero scattata da Brian Ward raffigurante David con la sua prima acconciatura alla Ziggy Stardust nell'atto di dare un calcio. Nella riedizione del 1990 venne riproposta la foto di McMcmillan e nella confezione furono incluse le varie copertine alternative, compreso il disegno della pubblicazione originale tedesca che era totalmente diversa: una curiosa vignetta di un Bowie alato sul frontespizio ed un androgino ritratto con berretto sul retro.\nTracce.\nTesti e musiche di David Bowie.\nTracce bonus della riedizione 1990.\nTesti e musiche di David Bowie.\nDescrizione dei brani.\n\"The Width of a Circle\".\nNella traccia di apertura viene riproposto il rifiuto delle dottrine e dei guru che aveva caratterizzato \"Space Oddity\" e comincia ad emergere anche l'ambiguit\u00e0 sessuale che caratterizzer\u00e0 la vita e le opere di Bowie nei primi anni settanta. Soprattutto il brano \u00e8 stato collegato alle visioni schizofreniche del fratellastro Terry e a quella che \u00e8 stata definita \"la danza con gli spettri della malattia mentale di David\".\n\"All the Madmen\".\nCitata come influenza significativa da band come Siouxsie and the Banshees, The Cure e Nine Inch Nails, anche la seconda traccia \u00e8 ispirata a Terry che due anni prima era stato confinato nel Cane Hill Hospital di Londra, oltre che al classico della letteratura beat \"Sulla strada\" di Jack Kerouac, che proprio Terry fece conoscere a David.\n\"Black Country Rock\".\nMentre all'inizio delle sessioni di registrazione la melodia era gi\u00e0 stata scritta, a quanto pare le parole di \"Black Country Rock\" furono aggiunte all'ultimo momento, dopo che Tony Visconti chiese indicazioni a un Bowie particolarmente \"svogliato\". Questo spiegherebbe il carattere minimale del testo, un unico verso ripetuto di due righe pi\u00f9 il ritornello, che tuttavia cristallizza il tema della spinta al viaggio che ricorre per tutto l'album.\nIl brano, vivace e piuttosto \"tirato\", vede Bowie calato in un'imitazione del caratteristico \"gorgheggio elettrico\" di Marc Bolan, a proposito del quale Visconti in seguito ricord\u00f2 che il cantante diede spontaneamente quell'impronta vocale perch\u00e9 aveva sbagliato a cantare un verso: \u00abLo fece per scherzo, ma noi tutti pensammo che non era male e quindi l'abbiamo mantenuta. Infatti l'abbiamo registrata di nuovo e io ho assottigliato la voce di David mediante l'equalizzatore per farla assomigliare ancora di pi\u00f9 a quella di Bolan\u00bb.\nCover di \"Black Country Rock\" sono state pubblicate dai Big Drill Car come lato B di \"No Worse for the Wear\" del 1994, da T. Tex Edwards and The Swingin' Cornflake Killers in \"Only Bowie\" del 1995 e in \"Up Against the Floor\" del 1998, e dai Claws of Paradise in \"Hero - The MainMan Records Tribute to David Bowie\" del 2007.\n\"After All\".\nDefinita dal biografo David Buckley \"la gemma nascosta dell'album\", \"After All\" evoca un'atmosfera gotica con un testo che esplora i consueti territori della prima produzione di Bowie, paranoia, isolamento e repressione suburbana. Il verso \u00abLive till your rebirth and do what you will\u00bb (\u00abVivi fino alla tua rinascita e fai quello che vuoi\u00bb) richiama il mistico inglese Aleister Crowley e il suo credo \u00abFai ci\u00f2 che vuoi sar\u00e0 tutta la legge\u00bb, mentre il sinistro coro del controcanto \u00abOh, by jingo\u00bb ricorda gli effetti vocali presenti anche in \"All the Madmen\".\n\"Running Gun Blues\".\nCaratterizzata da contrasti stilistici e cambi di metrica tipici dell'heavy metal, \"Running Gun Blues\" vede Bowie tornare alle canzoni di protesta \"alla Bob Dylan\" che avevano contraddistinto il precedente album \"Space Oddity\". Il cantante usa un testo insolitamente diretto, scritto un pomeriggio in cui veniva continuamente interrotto per delle interviste secondo il ricordo di Angela Bowie, e assume le sembianze di un alienato veterano della guerra del Vietnam che, una volta tornato a casa, si trasforma in un sanguinario serial killer.\nOltre che lo spirito antimilitarista, il biografo Nicholas Pegg ha suggerito come probabile fonte d'ispirazione il processo che nel 1969 port\u00f2 davanti alla corte marziale il tenente William Calley, accusato del massacro di My Lai durante il quale vennero uccisi gli oltre 300 abitanti del villaggio vietnamita.\n\"Saviour Machine\".\nCon un arrangiamento quasi orchestrale e l'inizio sfumato, \"Saviour Machine\" anticipa la fantascienza assolutistica che emerger\u00e0 nel 1974 in \"Diamond Dogs\". Il racconto allegorico in cui President Joe compie la scalata al potere rimettendo ogni responsabilit\u00e0 a un computer che si ribella ai suoi stessi creatori propone il pericoloso fascino della leadership e l'ingerenza profana nella dimensione spirituale, temi che verranno in seguito ulteriormente sviluppati da Bowie.\n\"She Shook Me Cold\".\nDefinita da Tony Visconti uno dei \"momenti classici\" di \"The Man Who Sold the World\", la canzone risulta in linea con il rock dei primi anni settanta, \u00abun blues alla Cream, paragonabile per l'atteggiamento solo a \"Dolly Dagger\" di Hendrix\u00bb come venne descritta da Ron Ross sulla rivista \"Words &amp; Music\" nel 1972.\nBowie inizia a portare in primo piano l'ironia glam metal dell'identit\u00e0 sessuale, mettendosi nei panni di un seduttore insaziabile che si imbatte in una donna con un desiderio sessuale pi\u00f9 forte del suo. Come ha scritto il biografo James Perone, \u00ab\u00e8 ci\u00f2 che sono il glam rock e l'heavy metal, l'esplorazione degli estremi e delle frange oscure della sessualit\u00e0\u00bb.\nIn realt\u00e0 David durante le sessioni preferiva girare per negozi di antiquariato con la moglie Angela e vivere una vita leggermente decadente a Haddon Hall, e solo durante la fase di missaggio fece la sua comparsa per registrare la parte vocale. Proprio per questo \"She Shook Me Cold\" risulta difficilmente identificabile come canzone di David Bowie e l'arrangiamento in stile rock progressivo \u00e8 in effetti opera di Mick Ronson.\nUna cover di \"She Shook Me Cold\", intitolata \"She Shook Me\", \u00e8 stata pubblicata dai Pain Teens in \"Born in Blood\" del 1990.\n\"The Man Who Sold the World\".\nDopo aver mantenuto a lungo la massima segretezza intorno al significato della \"title track\", nel 1997 Bowie ha parlato del brano durante lo special radiofonico della BBC \"ChangesNowBowie\": \u00abPenso di averla scritta perch\u00e9 c'era una parte di me che stavo ancora cercando... Per me quella canzone ha sempre esemplificato lo stato d'animo che si prova quando si \u00e8 giovani, quando ci si rende conto che c'\u00e8 una parte di noi che non siamo ancora riusciti a mettere insieme...\u00bb Con gli anni \u00e8 diventato un classico del repertorio di David Bowie, grazie anche alla cover eseguita dai Nirvana del 1993.\n\"The Supermen\".\nIntrisa delle influenze nietzschiane e fantascientifiche che pervadono tutto l'album, l'ultima traccia \u00e8 un'allegoria delle \"tragiche vite senza fine\" di \"esseri meravigliosi incatenati alla vita\" che si sovrappone al rifiuto della morale terrena da parte del superuomo. In un'intervista del 1973 Bowie aggiunse altri significati al brano: \u00abAvevo scritto una canzone intitolata \"The Supermen\" che parlava dell'Homo Superior e attraverso di essa mi sono interessato al nazismo. Sono sopraffatto dai loro metodi diabolici. Non c'\u00e8 spazio nella mia testa per la loro teoria, gli effetti osceni, il terribile disprezzo per la vita umana\u00bb.\nRiedizioni.\nA partire dal 1972 l'album \u00e8 stato ripubblicato diverse volte e nel 1984 \u00e8 uscita la prima versione in compact disc. Nel 1990 \u00e8 stata distribuita un'edizione rimasterizzata che includeva quattro tracce bonus tra cui l'inedita \"Lightning Frightening\", tipico esempio di \"hippy rock\" registrato con Tim Renwick alla chitarra, Tony Visconti al basso e John Cambridge alla batteria. Considerata la \"line-up\" non \u00e8 chiaro se il brano rappresenti uno scarto delle sessioni dell'album o se sia stato registrato nel periodo di \"Space Oddity\"."}
{"id": "128375", "revid": "767487", "url": "https://it.wikipedia.org/wiki?curid=128375", "title": "Archie (motore di ricerca)", "text": "Il sistema Archie fu sviluppato alla McGill University School of Computer Science (Canada) da Alan Emtage, Bill Heelan and Peter Deutsch. Archie \u00e8 un sistema che permette di effettuare una ricerca di file su server FTP anonimi. In ogni nazione del mondo vi \u00e8 un server Archie (e in alcune grandi nazioni pi\u00f9 d'uno) che consulta periodicamente (a cadenza di ore o giorni) i siti FTP nazionali, costruendo e aggiornando una sua lista interna (chiamata \"Internet Archive Database\") che contiene tutti i file e directory trovati in ogni server FTP controllato. Tutti i server Archie contengono la stessa lista. I server Archie delle varie nazioni sono tra loro collegati, in modo da disporre tutti approssimativamente delle stesse informazioni.\nClient Archie.\nUn client Archie \u00e8 un programma in grado di utilizzare questo servizio. Il client contatta uno dei server Archie (il pi\u00f9 vicino geograficamente, per minimizzare il traffico complessivo in rete), fornendo una chiave di ricerca: il nome del file cercato. Il server consulta il proprio database e restituisce la lista degli indirizzi dei siti FTP che dispongono di quel file. Di nuovo, converr\u00e0 scegliere il sito pi\u00f9 vicino. Il client Archie \u00e8 inoltre in grado di avviare automaticamente il programma client FTP che effettuer\u00e0 il trasferimento del file. \u00c8 evidente come un unico server Archie che dovesse occuparsi di tutti i server FTP del mondo verrebbe facilmente travolto dalle richieste contemporanee di tutti gli utenti della rete. In Italia era in funzione il server Archie presso l'universit\u00e0 di Pisa, all'indirizzo archie.unipi.it.\nAttualmente una copia funzionante si trova qui.\nInterrogazione via web.\nPer interrogare il server Archie sono disponibili client ed \u00e8 possibile interagire con essi indirettamente via web. Tra i siti che mettono a disposizione tale tipo di servizio ci sono:\nVoci correlate.\nStoria di Internet"}
{"id": "128377", "revid": "6923", "url": "https://it.wikipedia.org/wiki?curid=128377", "title": "WAIS", "text": "WAIS, sigla di Wide Area Information Server (\"servizio di informazioni su vasta area\"), \u00e8 un sistema distribuito di ricerca di testi, basato sul protocollo ANSI Z39.50 per la ricerca su computer remoti.\nWAIS esamina il contenuto dei file invece dei loro titoli. Logicamente il compito \u00e8 molto pi\u00f9 impegnativo, vista la mole di dati da analizzare, e i tempi di risposta sono talvolta poco brillanti.\nWAIS utilizza il \"feedback\": il programma effettua una ricerca sulla base delle parole chiave inserite dall'utente e risponde con una lista di documenti che corrispondono alle parole chiave. L'utente esamina i documenti trovati e indica al WAIS quali sono conformi alla ricerca. WAIS andr\u00e0 a cercare altri documenti conformi a questa seconda specifica, affinando la selezione dei documenti effettivamente attinenti alla ricerca."}
{"id": "128378", "revid": "123223135", "url": "https://it.wikipedia.org/wiki?curid=128378", "title": "Jack Vance", "text": "Ha firmato gran parte delle sue opere come Jack Vance, ma ha anche usato il suo nome completo oltre agli pseudonimi Ellery Queen (dal famoso scrittore di gialli), Alan Wade, Peter Held e John van See. Gode di una buona considerazione da parte di critici e colleghi, alcuni dei quali hanno suggerito che la sua opera trascende i limiti del genere e che dovrebbe essere considerato un importante scrittore secondo gli standard della letteratura \"mainstream\". Ad esempio Poul Anderson l'ha definito in un'occasione il pi\u00f9 grande scrittore statunitense \"in\" fantascienza, invece che \"di\" fantascienza.\nBiografia.\nNasce il 28 agosto 1916 in California. Dopo la separazione dei genitori si trasferisce con la madre e diversi fratelli nel ranch dei nonni materni, dove trascorre un'infanzia felice. Fin da giovane legge e scrive poesia. Inoltre si appassiona alle riviste \"pulp\", come \"Weird Tales\" e \"Amazing Stories\", e ad autori come Edgar Rice Burroughs, Jules Verne, Lord Dunsany e P.G. Wodehouse.\nTerminati gli studi superiori e non potendo permettersi di frequentare l'universit\u00e0, gira per il paese svolgendo i lavori pi\u00f9 disparati (raccolta della frutta, operaio in una fabbrica di attrezzi minerari, minatore e addetto ai pozzi petroliferi), trasformandosi da piccolo intellettuale poco pratico in un giovane uomo piuttosto impetuoso.\nSi iscrive all'Universit\u00e0 della California a Berkeley, frequentando prima fisica e poi giornalismo, ma non termina gli studi. Lavora per un certo periodo al porto di Honolulu, ritornando in America in tempo per l'inizio della seconda guerra mondiale. Studia il giapponese per poter partecipare a un programma di addestramento dei servizi segreti, ma senza successo, quindi si arruola nella Marina mercantile e si imbarca. In questo periodo inizia a scrivere narrativa, in particolare i primi racconti del \"Ciclo della Terra morente\". La sua prima opera pubblicata \u00e8 \"Il pensatore di mondi\" nel 1945 sulla rivista \"Thrilling Wonder Stories\".\nNel periodo tra gli anni cinquanta e i settanta lavora per un breve periodo come sceneggiatore per la 20th Century Fox. Viaggia quindi a lungo, prima in Europa e poi per il resto del mondo, fermandosi per pochi mesi in luoghi esotici, dove scrive nuovi racconti e romanzi, partendo quindi per un'altra destinazione. Alla fine degli anni cinquanta, durante un periodo in cui si trova a New York, scrive sceneggiature per la serie TV di fantascienza \"Captain Video\". In questo periodo scrive i romanzi \"L'odissea di Glystra\", \"Il linguaggio di Pao\" e \"Uomini e draghi\", con cui vince un Premio Hugo, inizia la \"Trilogia di Durdane\" e il \"Ciclo dei Principi demoni\". Inoltre ritorna ai racconti del ciclo della Terra morente e scrive la serie di racconti con protagonista Cugel l'astuto (\"Le avventure di Cugel l'astuto\").\nFino alla morte abit\u00f2 con moglie e figlio a Oakland, in California. Mor\u00ec il 26 maggio 2013 nella sua casa di Oakland.\nCarriera letteraria.\nScrisse oltre sessanta libri, la maggior parte dei quali inseriti in un ciclo: forse i pi\u00f9 notevoli sono i quattro libri del \"Ciclo della Terra morente\", oggetto di molte imitazioni; i cinque romanzi del \"Ciclo dei Principi Demoni\"; i quattro romanzi del \"Ciclo di Tschai\"; la trilogia di Durdane; quella del Ammasso di Alastor; i due libri del \"Ciclo del Grande Pianeta\" e la trilogia di \"Lyonesse\". Molti dei cicli di fantascienza di Vance appartengono ad una visione del futuro chiamata \"Distesa Gaeana\", situata nella storia futura, tuttavia le connessioni non sono necessarie per la comprensione di ogni serie individuale sebbene permettano a Vance di utilizzare in una serie dei riferimenti a protagonisti di altre serie, come Navarth, il poeta pazzo, o di citare in altri romanzi libri immaginari, come l'enciclopedia in pi\u00f9 volumi \"Vita\" del Baron Bodissey.\nLo stile di prosa di Vance raggiunge probabilmente la sua forma migliore nei romanzi singoli come \"L'ultimo castello\" e \"\".\nI romanzi di fantascienza e fantasy di Vance sono tipicamente diretti, satire lineari, che possono facilmente sedurre un lettore nel considerarli solo space opera. I racconti di Vance contengono tipicamente un forte protagonista, alle volte forte di natura e alle volte forzato dalle circostanze, inquieta e intensa opposizione a una societ\u00e0 febbricitante che alla fine redime, spesso senza ricevere plausi o anche senza che qualcuno se ne accorga. Altri, una minoranza importante nel corpus delle sue opere, hanno come protagonista un antieroe come Cugel, ironicamente soprannominato 'Cugel l'astuto' nei suoi romanzi della \"Terra morente\", che subisce i tiri e le beffe di quella che lui, ma non noi, considera una sfortuna oltraggiosa.\nIl lavoro di Vance nasconde in gran parte una commedia di moralit\u00e0, comunque sottile. Anche un tagliagole, ladro ed occasionale stupratore come Cugel, una volta adeguatamente castigato dalle sue vicissitudini, pu\u00f2 alla fine trionfare come avviene nel seguito a \"Le avventure di Cugel l'astuto\".\nMa l'attrattiva principale dei romanzi di Vance non sono le trame lineari ed il linguaggio squisito e ironicamente secco, quanto le sue capacit\u00e0 di evocare, spesso con sole poche parole, societ\u00e0 aliene, complesse e assurde, purtuttavia completamente umane. Vance spesso crea, in un semplice paragrafo, un mondo pi\u00f9 completamente realizzato di quello che molti scrittori riescono ad inserire in massicci volumi.\nUn altro talento speciale di Vance \u00e8 il racconto di storie-nelle-storie mediante l'uso di citazioni in apertura di paragrafo, per esempio le avventure di Marmaduke nel \"Libro dei Sogni\" il quinto libro del ciclo dei Principi Demoni, e l'uso delle note a pi\u00e8 di pagina. La capacit\u00e0 di un narratore di usare efficacemente le note a pi\u00e8 di pagina \u00e8 rara, quasi unica; un altro esempio pu\u00f2 essere Terry Pratchett. Spesso Vance espone la natura piuttosto arbitraria delle societ\u00e0 descritte, per mezzo di note linguistiche di termini intraducibili. Questi termini delineano concetti centrali per la societ\u00e0 descritta, ma sono completamente alieni al lettore. In effetti la capacit\u00e0 di Vance di \"spiegare\" senza diminuire l'attenzione del lettore \u00e8 parte del fascino del suo lavoro, ricco nella \"Capacit\u00e0 Negativa\" lodata da Keats ed essenziale per la fantasy e la fantascienza. Il fatto di non poter immaginare l'aspetto di un \"deodand\" o di non aver mai sentito parlare della \"Cappa di Carne di Miscus\" non intralcia in alcuna maniera la capacit\u00e0 di seguire la storia.\nUn luogo comune nei lavori di Vance \u00e8 il villaggio o il pianeta i cui gli abitanti praticano con la massima sincerit\u00e0 un sistema di credenze assurdo, ripugnante o entrambi. A parte il loro potenziale picaresco, Vance usa questi episodi per ironizzare sul dogmatismo in generale e su quello religioso in particolare. In effetti c'\u00e8 molto del filosofo del XVIII secolo in Vance, che in particolare nella trilogia di \"Lyonesse\" si diverte a tirare frecciate al Cristianesimo. Quando, nel corso dei secoli, cos\u00ec tante persone hanno dato credito a cos\u00ec tante credenze, pare implicare Vance, chi ha il diritto di imporre il suo dogma agli altri?\nQuesto scetticismo \u00e8 legato all'individualismo di Vance che un imperativo, sia etico sia estetico per lui e per i suoi personaggi, sembra applicare in pratica il desiderio di Thoreau che ci siano persone di tipi tanto differenti quanto possibile. I suoi valori illuminati appaiono ancora nella sua convinzione che ognuno dovrebbe essere libero di realizzare se stesso nella sua propria maniera, purch\u00e9 questa autorealizzazione non sia a detrimento di altri. Spesso i cattivi di Vance sono artisti che violano questo principio e distruggono le vite o le propriet\u00e0 di altri per perseguire la propria visione.\nDi conseguenza Vance favorisce personaggi aristocratici per la variet\u00e0 che lo stato sociale e il denaro possono innegabilmente fornire, si diverte a creare societ\u00e0 individualistiche e aristocratiche terrificanti come in \"Marune: Alastor 933\"' o come gli Ska in \"Lyonesse\". Un suo tema favorito, esemplificato in \"L'ultimo castello\", \u00e8 la societ\u00e0 decadente aristocratica il cui perseguimento dell'individualismo estetico l'ha resa incapace di affrontare le sfide della realt\u00e0 che richiedono cooperazione e sacrificio. Una tensione ricorrente in Vance, sebbene di solito il suoi protagonisti riescono ad essere sia esteti che eroi.\nVance non assume mai che l'aristocrazia conferisca automaticamente meriti, \u00e8 spietato nella sua satira di notabili pomposi che pensano che una nascita nobile li dispensi dall'obbligo di essere gentili o interessanti. Essere pretenziosi \u00e8 sempre un vizio per Vance, ma distingue sempre tra pretenziosit\u00e0 ed elevazione reale. Uno dei molti fascini delle sue opere \u00e8 la maniera scespiriana con cui sia furfanti che principi trattano e si canzonano in un linguaggio forbito.\nLa sua enfasi sull'individualismo impedisce a Vance di diventare un relativista. In effetti i suoi valori a volte hanno la forza di pregiudizi, cos\u00ec come la sua disapprovazione per l'omosessualit\u00e0: solo i cattivi sono omosessuali nei lavori di Vance. Questo conservatorismo sessuale si manifesta anche nelle relazioni uomo-donna. Vance pu\u00f2 creare personaggi femminili vividi ed eroici, come Glyneth nel ciclo di \"Lyonesse\", eppure una volta sposata esce di scena per l'ultimo libro della trilogia. In \"La Murthe\" una storia del ciclo della \"Terra morente\", \u00e8 specialmente esplicito nell'insistere sulle nature differenti degli uomini e delle donne e che ogni deviazione dal proprio genere deve essere evitata. Che questo geniale e innegabile sessismo non sia niente pi\u00f9 che un artefatto dei pregiudizi generazionali di Vance \u00e8 una questione aperta, ma non diminuisce il godimento del suo vivido stile ed immaginazione.\nVance ha parlato del suo piacere per gli scritti di P.G. Wodehouse e una certa influenza di quest'ultimo pu\u00f2 essere ritrovata in alcuni degli scritti di Vance, specialmente nelle sue descrizioni di zie prepotenti e dei loro nipoti facilmente intimoriti. L'influenza di Wodehouse comunque pu\u00f2 non essere pronunciata quanto quella di L. Frank Baum, ne \u00e8 un esempio l'uso di Baum simile a quello di Vance del dialogo ampolloso in \"The Tin Woodman of Oz\". Qualunque sia il peso relativo di questi e altri modelli, Vance ha provato di essere un maestro della farsa episodica in lavori come \"Il mondo degli Showboat\" e nella storia breve \"Il gioco della guerra\".\nI racconti gialli di Vance oggi mantengono essenzialmente un valore per quello che rivelano della sua evoluzione come scrittore di fantascienza, fantasy e umorismo. Smise di lavorare nel genere del mistero all'inizio degli anni settanta se si eccettuano storie del mistero di fantascienza, vedi. \"Bad Ronald\" \u00e8 degno di nota per come ritrae una versione di prova di quello che \u00e8 forse il pi\u00f9 grande personaggio di Vance: Howard Alan Treesong di \"Il libro dei sogni\", il quinto libro del ciclo dei Principi Demoni. Il modo in cui descrive la Tahiti degli anni sessanta, in \"The Deadly Isles\" rivela alcuni degli ingredienti segreti che Vance miscela da gran maestro per presentare mondi alieni senza praticamente alcuno sforzo. In aggiunta le due storie dello sceriffo Joe Bains, specialmente \"The Fox Valley Murders\", possono ancora essere lette con piacere, sebbene pi\u00f9 per alcuni dei deliziosi personaggi californiani come la ragazza New Age di Bains, piuttosto che per la reale procedura di investigazione del crimine.\nVance ha ambientato con successo molti gialli nei suoi universi fantascientifici. I pi\u00f9 notevoli di questo sforzo di miscelare generi sono le storie del ciclo del \"Galactic Effectuator\" che presentano un protagonista simile a Sam Spade, delle storie brevi risalenti ai primi anni cinquanta con protagonista Magnus Ridolph, un avventuriero interstellare e detective amatoriale, basato parzialmente sul Simon Templar di Leslie Charteris, che incontra sfide non dissimili da quelle dei racconti dei viaggi nel sud di Jack London e \"La fiamma della notte\" che prende abilmente in prestito elementi da \"Un lavoro inadatto a una donna\" di P.D. James.\nHa vissuto per la maggior parte della sua vita adulta nelle colline sopra Oakland. Inizi\u00f2 la carriera di scrittore a tempo pieno alla fine degli anni quaranta, il periodo in cui il \"San Francisco Renaissance\", un movimento di sperimentazione nella letteratura e nelle arti, dalla poesia fino all'architettura, era agli inizi. I riferimenti alla vita \"boh\u00e8mienne\" della Bay Area, direttamente nei suoi primi gialli e in forma travestita nei suoi racconti di fantascienza, suggeriscono affinit\u00e0 con questo movimento. Certamente la \"Sailmaker Beach,\" il quartiere boh\u00e8mienne di Avente sul pianeta Alphanor \u00e8 una versione della North Beach di San Francisco, mentre si dice che il personaggio del folle poeta Navarth sia stato basato su Kenneth Rexroth."}
{"id": "128379", "revid": "729019", "url": "https://it.wikipedia.org/wiki?curid=128379", "title": "Waldemar Hoven", "text": "Biografia.\nNato nel 1903, dopo essersi trasferito negli Stati Uniti per completare i propri studi di medicina, al ritorno in Germania entr\u00f2 nelle SS nel 1934. Destinato al campo di concentramento di Buchenwald, divenne nel corso degli anni Comandante di tutti gli ufficiali medici che prestavano servizio al campo, rendendosi personalmente responsabile della morte di diversi prigionieri mediante iniezioni combinate di fenolo e benzina. Si rese inoltre responsabile di iniezioni letali su ufficiali SS, testimoni contro il comandante del campo, Karl Otto Koch, mentre questi era sotto processo.\nCondotto anch'egli davanti ad un tribunale speciale delle SS, Hoven venne considerato colpevole, in quanto gli ufficiali SS morti mostravano gli stessi sintomi di avvelenamento di diversi prigionieri di guerra russi. Condannato a morte, venne rinchiuso, come prigioniero, a Buchenwald, dove rimase per 18 mesi, trascorsi i quali venne amnistiato, data la scarsit\u00e0 di medici verso la fine della guerra.\nIl processo di Norimberga.\nDurante il Processo ai dottori, uno dei dodici processi secondari di Norimberga venne riconosciuto colpevole di crimini di guerra, crimini contro l'umanit\u00e0 e membro di un'organizzazione criminale; venne impiccato il 2 giugno 1948 nella prigione di Landsberg am Lech, in Baviera."}
{"id": "128380", "revid": "125869938", "url": "https://it.wikipedia.org/wiki?curid=128380", "title": "Levante Uni\u00f3n Deportiva", "text": "Il Levante Uni\u00f3n Deportiva, meglio noto come Levante, \u00e8 una societ\u00e0 calcistica spagnola con sede nella citt\u00e0 di Valencia. Milita dal 2017-18 nella \"Primera Divisi\u00f3n\", la massima serie del campionato spagnolo di calcio.\nFondata nel 1909, \u00e8 la squadra di calcio pi\u00f9 antica della citt\u00e0. I suoi colori sociali sono il rosso e il blu (\"blaugrana\"). Lo stadio di casa \u00e8 il Ciutat de Valencia, che ha una capienza spettatori. La mascotte del club \u00e8 una rana: i tifosi del Levante sono soprannominati \"rane\".\nStoria.\nOrigini e primi anni.\nIl 9 settembre 1909 nacque il Levante Football Club, sodalizio che traeva il nome dalla spiaggia di Levante a La Malvarrosa. Fu la prima squadra di calcio di Valencia, nata dieci anni prima del Valencia Club de F\u00fatbol, anche se in citt\u00e0 era gi\u00e0 attivo, dal 1907, un altro club, il \"Cabanyal FC\".\nIl Levante disput\u00f2 i primi incontro a La Platjeta, nelle adiacenze del porto, su un terreno di propriet\u00e0 di un imprenditore del settore dei profumi. In seguit\u00f2 utilizz\u00f2 un altro campo di calcio nei pressi del porto. La squadra divenne ben presto popolare nella classe operaia di Valencia e nel 1919 sfid\u00f2 il Valencia CF, appena costituitosi, nel primo derby cittadino, terminato con la vittoria del Valencia per 1-0. In occasione di quel match fu inaugurato il nuovo stadio, l'Algir\u00f3s. Nel 1928 il Levante mise in bacheca il suo primo trofeo, il campionato valenciano.\nNel 1934-35 il Levante e il Gimn\u00e1stico Football Club, fondato anch'esso nel 1909, debuttarono nella seconda divisione, nell'anno dell'ampliamento del torneo da 10 a 24 squadre. Nel 1935 il Levante si aggiudic\u00f2 il Campeonato Levante-Sur, competizione riservata a squadre delle comunit\u00e0 di Valencia, Murcia e Andalusia, e raggiunse poi la semifinale della Coppa del Re, eliminando Valencia e prima di essere eliminato dal , poi finalista perdente.\nCopa de la Espa\u00f1a Libre (1937).\nDurante la guerra civile spagnola Levante e Gimn\u00e1stico militarono nel campionato mediterraneo, finendo rispettivamente quinto e sesto. Squadre di questo campionato disputarono anche la Copa de la Espa\u00f1a Libre, inizialmente riservata alle prime quattro classificate del campionato, ma poi estesa al Levante, che prese il posto del Barcellona, squadra che prefer\u00ec andare in tourn\u00e9e negli USA e in Messico.\nIl minicampionato di prima fase vide la vittoria di Levante e Valencia, che si qualificarono per la finale del 18 luglio 1937, vinta dal Levante per 1-0 al Montju\u00efc.\nFusione (1939-1941).\nNel corso della guerra civile spagnola lo stadio del Levante fu distrutto, ma la squadra rimase intatta. Lo stadio del Gimn\u00e1stico, l'Estadio de Vallejo, rimase in piedi, ma la squadra vide perire in guerra molti dei suoi calciatori. Nel 1939 si realizz\u00f2 dunque la fusione dei due club, che port\u00f2 alla fondazione dell\"'Uni\u00f3n Deportiva Levante-Gimn\u00e1stico\", che due anni dopo cambi\u00f2 nome in \"Levante Uni\u00f3n Deportiva\", sodalizi dai cui colori trasse ispirazione il club negli anni 2000 (il blaugrana era originariamente il colore del Gimn\u00e1stico, mentre la divisa da trasferta, bianconera, era usata dal Levante). \u00c8 a questo periodo che si deve la denominazione dei tifosi levantini come \"Granotes\" (rane), dovuta alla vicinanza del campo di Vallejo al corso del fiume Turia, che causava spesso la massiccia presenza di questi animali nelle prossimit\u00e0 dell'impianto.\nEsordio in massima serie (1963).\nIl Levante dovette attendere gli anni '60 per esordire nella Primera Divisi\u00f3n del campionato spagnolo di calcio. La promozione fu conseguita nel 1963, grazie al secondo posto nel Gruppo II della seconda divisione, ottenuto sconfiggendo il per 4-2 in due sfide di play-off per la promozione. Nella stagione d'esordio in massima serie riusc\u00ec a sconfiggere il Valencia nel \"derby\" di ritorno, giocato in casa, per 1-0. Nella stagione 1964-65 il Levante sconfisse per 5-1 in casa il Barcellona, ma perse i play-off contro il e retrocesse in seconda serie.\nAnni settanta e ottanta.\nNei successivi due decenni il club milit\u00f2 per lo pi\u00f9 in seconda e in terza divisione. Solo nel 1977 nacque la Segunda Divisi\u00f3n B.\nNel 1980-81 milit\u00f2 nel Levante, per mezza stagione, il fuoriclasse olandese e tre volte Pallone d'Oro Johan Cruijff, che si sarebbe ritirato dall'attivit\u00e0 agonistica tre anni pi\u00f9 tardi. Il 1\u00ba marzo 1981 il calciatore debutt\u00f2 con la nuova maglia, ma paradossalmente dall'arrivo del campione olandese la squadra, che fino ad allora aveva tenuto un rendimento ottimo, inanell\u00f2 una serie di risultati negativi che la fecero crollare al nono posto finale.\nNella stagione 1981-82 la situazione economica del club precipit\u00f2 e i calciatori, dopo la mancata riscossione dello stipendio, decisero di chiudersi nello spogliatoio in segno di protesta, obbligando il presidente e i dirigenti a dimettersi. Fu una stagione complicata, che si concluse con la retrocessione sul campo in Segunda Divisi\u00f3n B, tramutata dalla giustizia sportiva in declassamento in Tercera Divisi\u00f3n a causa delle insolvenze.\nNel 1982-83 il Levante sfior\u00f2 la promozione in Segunda, perdendo lo spareggio contro il Real Avil\u00e9s Industrial. La promozione fu conseguita l'anno dopo, nella stagione del 75\u00ba anniversario della fondazione del club (il principe Felipe fu nominato presidente onorario), sotto la presidenza di Antonio Aragon\u00e9s. La retrocessione in Tercera Divisi\u00f3n fu immediata, ma i conti del club migliorarono.\nNel 1986-87 ascende alla presidenza Ram\u00f3n Victoria, il cui obiettivo fu quello di consolidare il club in Segunda Divisi\u00f3n B e risanare definitivamente la situazione finanziaria del Levante. Nei suoi otto anni di gestione la compagine valenciana si guadagn\u00f2 l'appellativo di \"squadra ascensore\" per via del susseguirsi di promozioni e retrocessioni.\nNel 1988-89 il club ottenne nuovamente la promozione in seconda divisione, categoria mantenuta con successo l'anno seguente.\nAnni novanta.\nNel 1990-91 le ristrettezze economiche del club non consentirono di allestire una squadra adeguata, rendendo la retrocessione in Segunda Divisi\u00f3n B pressoch\u00e9 inevitabile.\nDopo alcuni anni di assestamento nella nuova categoria, nel 1993-94 la squadra riusc\u00ec a qualificarsi per i play-off promozione, ma non riusc\u00ec a risalire in seconda serie, malgrado 13 vittorie consecutive ottenute sotto la gestione del tecnico Juande Ramos. Il 13 maggio 1994 il Levante si trasform\u00f2 in \"sociedad an\u00f3nima deportiva\".\nNel 1995-96 il ritorno in Segunda Divisi\u00f3n fu ottenuto con autorevolezza, grazie al primo posto in terza serie. Il tecnico Man\u00e9 guid\u00f2 poi i suoi alla salvezza in seconda serie nel 1996-97, annata in cui Pedro Villarroel fu eletto presidente del club. Complicata fu la stagione 1997-98, conclusa all'ultimo posto, con la nuova retrocessione in Segunda Divisi\u00f3n B. Nel 1998-99, sotto la guida di Pepe Balaguer, la squadra torn\u00f2 in seconda serie.\nAnni duemila, il ritorno in \"Liga\" (2004).\nDopo un settimo e un ottavo posto in seconda serie, nel 2001-02 la squadra rischi\u00f2 di retrocedere nuovamente in terza serie, evitando il declassamento solo perch\u00e9 il Burgos, che non riusc\u00ec a trasformarsi in \"sociedad an\u00f3nima deportiva\", fu punito dalla giustizia sportiva. Nel 2000 il novantesimo anniversario della fondazione del Levante previde, tra l'altro, il restyling del logo del club.\nNella stagione 2002-2003, conclusa al quarto posto, esord\u00ec con il Levante la stella Predrag Mijatovi\u0107. Nella stagione 2003-04, sotto la gestione di Manolo Preciado, il Levante fu promosso dalla Segunda Divisi\u00f3n alla \"Primera\" del campionato spagnolo di calcio, tornando cos\u00ec nella massima serie dopo quasi quarant'anni. Molto atteso fu dunque il derby Valencia-Levante, che mancava dal 1965. Il Levante stup\u00ec nella prima parte della stagione 2004-05. Sotto la guida del tecnico Bernd Schuster, stazion\u00f2 ai primi posti della classifica e parve destinato a concludere l'annata con una qualificazione per la Coppa UEFA, ma una seconda parte di stagione negativa fece precipitare la squadra agli ultimi posti della graduatoria, fino alla retrocessione a causa del terz'ultimo posto. Il club riguadagn\u00f2 prontamente la promozione nella \"Liga\" gi\u00e0 nella stagione successiva.\nNella squadra hanno militato negli ultimi anni alcuni giocatori italiani, quali il centrocampista Damiano Tommasi, il portiere Marco Storari, i difensori Bruno Cirillo e Massimo Volta, e gli attaccanti Christian Rigan\u00f2, Robert Acquafresca, Giuseppe Rossi e Giampaolo Pazzini. Dal 10 ottobre 2007 al 16 aprile 2008 la guida tecnica \u00e8 stata di un italiano, il trevigiano Gianni De Biasi, reduce dall'esonero con il della stagione precedente, a campionato ancora da iniziare, e poi rientrato al Torino, non essendo riuscito a risollevare un club con molti problemi economici e sportivi.\nNel 2007-08 il Levante, iniziato il campionato con un solo punto ottenuto in dieci partite, retrocesse matematicamente in Segunda Divisi\u00f3n nonostante un generoso tentativo di rimonta cercato in ogni modo da De Biasi. L'anno successivo concluse ottavo con 56 punti in seconda serie, piazzandosi in zona tranquillit\u00e0 e risolvendo i vari problemi economici che attanagliavano la societ\u00e0 nelle ultime due stagioni.\nAnni 2010, ritorno in Liga ed esordio in Europa.\nNella stagione 2009-10 si classific\u00f2 terzo con 71 punti, ottenendo nuovamente la promozione in \"Primera Divisi\u00f3n\" dopo due anni di \"purgatorio\". Al termine della stagione 2011-2012 il Levante, piazzandosi al sesto posto con 55 punti, si qualific\u00f2, per la prima volta nella propria storia, per una competizione europea, nella fattispecie l'Europa League. Nell'annata successiva la squadra, nella manifestazione europea, fu eliminata dal Rubin Kazan agli ottavi di finale. In campionato chiuse all'undicesimo posto.\nNel 2015-2016 retrocesse nuovamente in seconda serie, terminando il campionato all'ultimo posto. Al termine della stagione successiva la squadra riconquist\u00f2 tuttavia prontamente la massima serie vincendo il campionato di Segunda Divisi\u00f3n. Nelle successive tre stagioni, il club \u00e8 riuscito ad ottenere altrettante tranquille salvezze in \"Liga\", riuscendo ad ottenere alcune vittorie di prestigio (come il 5-4 casalingo contro il , futuro campione, nel maggio 2018 ed una vittoria per 2-1 sul campo del campione d'Europa nell'ottobre dello stesso anno). Nella stagione 2019-2020 ha terminato il campionato al 12\u00ba posto, riuscendo ad imporsi in casa sia sul (3-1 a novembre) sia sul , vincitore poi del titolo (1-0 a febbraio).\nColori e simboli.\nColori sociali.\nLa divisa della squadra \u00e8 dal 1941 composta di una maglia a strisce verticali azzurre e granata, colori ereditati da quelli del \"Gimn\u00e1stico F.C.\", squadra cofondatrice dell'attuale sodalizio. I colori del vecchio Levante F.C. (bianco e nero) sono stati talvolta recuperati, in anni recenti, per la divisa da trasferta.\nStemma.\nLo stemma del Levante si \u00e8 modificato poco nel corso degli anni, restando sostanzialmente lo stesso fin dal 1941. Si compone di uno scudo a strisce blu e granata, con un pallone da calcio in cuoio sulla parte inferiore e la dicitura ufficiale del club (\"Levante U.D.\") apposta trasversalmente sulla parte superiore. Apposto allo stemma \u00e8 presente un pipistrello, elemento presente anche nello stemma dei rivali cittadini del e tipico di diversi altri stemmi della Comunit\u00e0 Valenciana, la cui origine secondo la tradizione \u00e8 da ricercarsi in un evento occorso al re Giacomo I d'Aragona, che durante la conquista di Valencia nel XIII secolo riusc\u00ec a sventare un attacco notturno alle proprie truppe proprio grazie all'avvertimento di uno di questi animali, interpretato come un presagio favorevole.\nStrutture.\nStadio.\nDal 1969 le partite casalinghe della societ\u00e0 sono disputate allo stadio \"Ciutat de Valencia\" (in precedenza noto come \"Nou Estadi\"). L'impianto ha una capienza di 26.354 spettatori, e fu inaugurato da una partita amichevole disputata contro i rivali cittadini del .\nSociet\u00e0.\nSettore giovanile.\nIl Levante dispone di una propria squadra giovanile, denominata \"Atl\u00e9tico Levante\". Formatasi dall'unione di due precedenti societ\u00e0 cittadine (U.D. Malvarrosa e C.D. Portuarios) nel 1962, ha assunto la denominazione originale dopo aver trascorso diversi anni come \"Levante B\", e milita attualmente in Segunda Divisi\u00f3n B, il terzo livello del calcio spagnolo.\nTifoseria.\nGemellaggi e rivalit\u00e0.\nLa principale rivalit\u00e0 per i tifosi \"granotes\" \u00e8 senza dubbio quella con i concittadini del , contro i quali dal 1920 viene disputata la stracittadina nota appunto come \"Derby di Valencia\". Le due squadre si sono incontrate per la prima volta nella \"Liga\" durante la stagione 1963-64, e si \u00e8 imposta negli ultimi anni come una delle partite \"di cartello\" della massima divisione spagnola in virt\u00f9 del ritorno in pianta stabile del Levante in \"Primera Divisi\u00f2n\" nell'ultimo decennio.\nOrganico.\nRosa 2021-2022.\n\"Aggiornata all'8 novembre 2021.\""}
{"id": "128381", "revid": "287204", "url": "https://it.wikipedia.org/wiki?curid=128381", "title": "AMD 80286", "text": "L'AMD 80286, chiamato anche Am286, era un processore prodotto da AMD. L'azienda produsse questo processore come supporto alla produzione di Intel, su espressa richiesta di IBM, la quale voleva ogni suo fornitore \"coperto\" da una seconda azienda.\nIl processore di AMD era essenzialmente identico all'Intel 80286, in quanto basato sullo stesso progetto, compatibile per istruzioni e disposizione dei pin, e basato sul microcodice Intel. In seguito il processore fu venduto da AMD per i sistemi embedded."}
{"id": "128382", "revid": "2108263", "url": "https://it.wikipedia.org/wiki?curid=128382", "title": "Demetrio I Poliorcete", "text": "Figlio di Antigono Monoftalmo e di Stratonice, apparteneva alla dinastia degli Antigonidi e fu il suo primo membro a regnare sulla Macedonia. Fu detto Poliorcete (, \"assediatore\") a seguito dei molti assedi vittoriosi.\nBiografia.\nA ventidue anni il padre gli affid\u00f2 la difesa della Siria contro Tolomeo. Demetrio fu da quest'ultimo sconfitto alla battaglia di Gaza, ma rimedi\u00f2 ben presto alla sconfitta ottenendo una vittoria presso Miunte. Nella primavera del 310, fu nuovamente sconfitto mentre tentava di espellere Seleuco da Babilonia; nell'autunno fu sconfitto anche Antigono. Come risultato di questa guerra, Antigono perse tutte le satrapie orientali del suo impero a vantaggio di Seleuco.\nDopo varie campagne contro Tolomeo lungo le coste della Cilicia e di Cipro, Demetrio salp\u00f2 per Atene con una flotta di 250 navi. Liber\u00f2 la citt\u00e0 dall'influenza di Cassandro e Tolomeo, cacci\u00f2 Demetrio Falereo che la reggeva come plenipotenziario di Cassandro, e assedi\u00f2 Munichia (307). Dopo queste vittorie, gli ateniesi lo venerarono come nume tutelare sotto il nome di \u03c3\u03c9\u03c4\u03ae\u03c1 (\"s\u014dt\u1e15r\", \"salvatore\").\nNella campagna del 306 sconfisse Menelao, fratello di Tolomeo, nella battaglia di Salamina in Cipro, in cui annient\u00f2 completamente il potere navale dell'Egitto (solo 8 navi su 200 riuscirono a fuggire). Demetrio complet\u00f2 la conquista di Cipro entro l'anno, catturando anche uno dei figli di Tolomeo. Dopo la vittoria, Antigono assunse il titolo di \u03b2\u03b1\u03c3\u03b9\u03bb\u03b5\u03cd\u03c2 (\"basil\u00e8us\", \"re\") e lo confer\u00ec anche al figlio. Nel 305 Demetrio si dispose all'assedio dei rodii, che avevano disertato la sua causa; fu allora che guadagn\u00f2 il soprannome di Poliorcete per l'ingegnosit\u00e0 dimostrata nel progettare nuove macchine d'assedio. Tra le sue innovazioni vi erano un ariete lungo 55 metri, azionato da 1000 uomini; e una torre d'assedio con ruote chiamata elepoli (\u1f11\u03bb\u03ad\u03c0\u03bf\u03bb\u03b9\u03c2 \"hel\u00e8polis\", \"prenditrice di citt\u00e0\"), alta 38 metri e larga 18, dal peso di 163 tonnellate.\nNel 302 torn\u00f2 una seconda volta in Grecia da liberatore e rifond\u00f2 la lega di Corinto. Ma a causa della sua dissolutezza e stravaganza si alien\u00f2 le simpatie degli ateniesi, che preferivano Cassandro. Uno dei suoi scandali era la passione nutrita per un fanciullo, Democle. Il giovane continu\u00f2 a respingere le sue attenzioni, finch\u00e9 un giorno si trov\u00f2 messo alle strette alle terme. Dal momento che non poteva sfuggire n\u00e9 resistere al suo corteggiatore, Democle tolse il coperchio dal calderone dell'acqua bollente e vi salt\u00f2 dentro. Questa morte fu considerata onorevole per s\u00e9 e la sua patria. In un'altra occasione, Demetrio annull\u00f2 una multa di cinquanta talenti nei confronti di un cittadino in cambio dei favori del figlio di quest'ultimo, Cleeneto. Cerc\u00f2 anche le attenzioni di Lamia, una cortigiana greca. Richiese 250 talenti agli ateniesi; poi consegn\u00f2 la somma a Lamia ed altre cortigiane affinch\u00e9 comprassero cosmetici.\nAncora una volta, contro Demetrio e suo padre si raccolse un'alleanza degli altri diadochi: Seleuco, Cassandro e Lisimaco. Gli eserciti si affrontarono alla battaglia di Ipso (301 a.C.), in Frigia. Antigono cadde combattendo sul campo, e Demetrio, dopo aver sofferto gravi perdite, si ritir\u00f2 ad Efeso. Questo rovescio gli procur\u00f2 molti nuovi nemici; gli ateniesi non vollero neanche farlo entrare in citt\u00e0. Ma poco dopo Demetrio si riconcili\u00f2 con Seleuco, cui diede in sposa la figlia Stratonice. Entro questa data (296) Atene era oppressa dalla tirannia di Lacare, un leader popolare; ma dopo aver posto il blocco al Pireo, Demetrio guadagn\u00f2 il possesso della citt\u00e0 (294) e perdon\u00f2 gli abitanti per la loro cattiva condotta del 301.\nRe di Macedonia.\nNel 294 si impossess\u00f2 del trono di Macedonia uccidendo Alessandro V, figlio di Cassandro. I beoti gli si ribellarono contro, ma Demetrio ne ebbe ragione prendendo Tebe nel 291. Nello stesso anno spos\u00f2 Lanassa, ex-moglie di Pirro e figlia del basileus di Sicilia, Agatocle. La sua posizione come sovrano della Macedonia fu sotto costante minaccia da parte del re dell'Epiro, che approfitt\u00f2 delle sue assenze occasionali per mettere a sacco le regioni indifese del suo regno; alla lunga, un'alleanza tra Pirro, Tolomeo e Lisimaco, supportata da alcuni suoi sudditi, lo costrinse ad abbandonare la Macedonia nel 288 a.C.\nDopo aver invano assediato Atene, pass\u00f2 in Asia e attacc\u00f2 alcuni dei possessi di Lisimaco con alterno successo. Gran parte del suo esercito fu distrutta da carestia e pestilenze, e Demetrio sollecit\u00f2 aiuto e assistenza da parte di Seleuco. Ma prima che potesse raggiungere la Siria tra i due scoppiarono le ostilit\u00e0; dopo aver inizialmente guadagnato posizioni a svantaggio del genero, Demetrio fu del tutto abbandonato dalle sue truppe sul campo e si arrese a Seleuco.\nSuo figlio Antigono offr\u00ec tutti i suoi possedimenti e la sua stessa persona per riottenere la libert\u00e0 del padre. Ma tutto fu inutile, e Demetrio mor\u00ec dopo una prigionia di tre anni, nel 283 a.C. I suoi resti furono resi ad Antigono ed onorati con uno splendido funerale a Corinto.\nI suoi successori rimasero sul trono macedone fino al tempo di Perseo, quando la Macedonia fu conquistata dai romani nel 168 a.C.\nFamiglia.\nDemetrio si spos\u00f2 cinque volte ed ebbe numerosi discendenti:\nInoltre, dall'etera Lamia ebbe la figlia Fila."}
{"id": "128385", "revid": "1677399", "url": "https://it.wikipedia.org/wiki?curid=128385", "title": "Rafael Nadal", "text": " \nIn virt\u00f9 dei record, dei titoli conseguiti su ogni superficie, del potente e completo repertorio di gioco, \u00e8 riconosciuto come uno dei pi\u00f9 forti tennisti di sempre, nonch\u00e9 uno dei pi\u00f9 grandi atleti nella storia dello sport. \u00c8 il pi\u00f9 vincente tennista di tutti i tempi nei tornei del Grande Slam in ambito maschile (21 titoli su 29 finali disputate: 13 Roland Garros, di cui detiene il primato assoluto, 4 US Open, 2 Wimbledon e 2 Australian Open) oltre ad essere, assieme a Roy Emerson, Rod Laver e Novak \u0110okovi\u0107, uno dei soli quattro tennisti capaci di aggiudicarsi almeno due volte tutti i \"Major\". \nNella sua carriera vanta inoltre la medaglia d'oro olimpica nel singolare del 2008 e la medaglia d'oro olimpica nel doppio del 2016 (unico tennista ad aver conquistato l'oro in entrambe le specialit\u00e0), 5 Coppe Davis con la nazionale spagnola (2004, 2008, 2009, 2011 e 2019), 2 Laver Cup, 36 tornei ATP Masters 1000, 23 tornei ATP 500 e 10 tornei ATP 250.\nLe sue numerose vittorie sulla terra rossa (record di 62 titoli) gli sono valse il soprannome di \"King of Clay\" (\"Re della terra rossa\"), superficie sulla quale \u00e8 considerato il pi\u00f9 forte giocatore nella storia del tennis. Al Roland Garros, \u00e8 il solo giocatore di entrambi i sessi ad aver vinto per 13 volte uno stesso torneo, con un bilancio di 105 vittorie (record assoluto nei tornei dello Slam) e tre sole sconfitte, una delle imprese sportive pi\u00f9 grandiose di sempre.\nSoprannominato anche \u201c\"Il mancino di Manacor\"\u201d, \u00e8 stato numero uno del mondo ATP per un totale di 209 settimane, terminando 5 stagioni al primo posto del ranking. \u00c8 l'unico tennista della storia ad aver raggiunto la posizione n\u00ba 1 del ranking ATP nel corso di tre decenni diversi (2000-2009, 2010-2019, 2020-2029), record che gli \u00e8 valso l'appellativo di \"Re Sole del tennis\". Inoltre \u00e8 il tennista che ha occupato pi\u00f9 a lungo (370 settimane complessive) la seconda posizione della classifica, restandoci per 160 settimane consecutive (record assoluto) dietro a Federer. \u00c8 l'unico giocatore della storia a non essere mai retrocesso dalla top 10 della classifica, nonch\u00e9 primatista assoluto per numero di settimane consecutive (822: dal 25 aprile 2005 ad oggi).\nCon 58 successi \u00e8, alle spalle di Novak \u0110okovi\u0107 (62), al secondo posto nella classifica dei vincitori dei cosiddetti \"Big Titles\", ovvero i tornei del Grande Slam, i Masters 1000, le ATP Finals e le Olimpiadi.\nA 18 anni e 6 mesi \u00e8 il pi\u00f9 giovane vincitore nella storia della Coppa Davis. All'et\u00e0 di 19 anni, aggiudicandosi 11 tornei in un anno solare, si \u00e8 affermato come il teenager (under 20) pi\u00f9 vincente di ogni tempo, mentre nel 2010, a soli 24 anni, si \u00e8 consacrato come il pi\u00f9 giovane giocatore dell'era Open a completare il Career Grand Slam e il Career Golden Slam, avendo vinto i quattro Major e l'oro olimpico.\nCon un montepremi di circa 125 milioni di dollari, \u00e8 il terzo tennista della storia nella graduatoria dei guadagni ottenuti in carriera, preceduto da \u0110okovi\u0107 e Federer.\nBiografia.\nRafael Nadal Parera \u00e8 nato a Manacor, sull'isola di Maiorca, da Sebasti\u00e1n Nadal e Ana Mar\u00eda Parera. Ha una sorella minore di nome Mar\u00eda Isabel. \u00c8 nipote \"ex fratre\" dell'ex calciatore Miguel \u00c1ngel Nadal, difensore del RCD Mallorca, del e della nazionale spagnola. Avendo compreso il talento naturale di Rafael per il tennis un altro zio paterno, Toni Nadal, ex-tennista professionista, inizi\u00f2 a farlo giocare quando aveva appena tre anni e, sin da allora, \u00e8 stato il suo allenatore fino al 2017.\nLo spagnolo ha continuato a vivere a Manacor anche dopo essere diventato professionista e vi fa ritorno appena pu\u00f2 per rilassarsi pescando e giocando a golf; qui ha anche conosciuto Mar\u00eda Francisca Perell\u00f3, detta Xisca, con cui si \u00e8 fidanzato nel dicembre 2005, e che per la prima volta \u00e8 andata con Rafael in Australia per assistere al primo torneo del Grand Slam l'Australian Open.\nNel 2008 l'osservatorio astronomico di Maiorca ha dedicato al tennista un asteroide noto come 128036 Rafaelnadal, e nello stesso anno Rafael ha fondato un'associazione benefica che porta il suo nome, la \"Rafa Nadal Foundation\". \nQuesta fondazione, la cui presidente \u00e8 sua madre Ana Mar\u00eda, ha come scopo lo sviluppo di azioni di assistenza sociale e di progetti cooperativi in Spagna e nei paesi in via di sviluppo. Sempre nel 2008 \u00e8 stato il primo tennista maschile ad aver vinto per i suoi meriti sportivi il Premio Principe delle Asturie, dopo le tenniste Arantxa S\u00e1nchez Vicario, Steffi Graf e Martina Navr\u00e1tilov\u00e1. Nel 2010 la celebre cantante colombiana Shakira lo ha voluto come protagonista assieme a lei nel video del suo singolo \"Gypsy\". Nello stesso anno, in occasione della sua partecipazione al torneo di Bangkok, Nadal ha partecipato al progetto \"Un milione di alberi per il Re\", piantando un albero in onore del monarca Bhumibol Adulyadej.\nNella citt\u00e0 natale, Manacor, ha fondato anche la propria accademia tennistica, la \"Rafa Nadal Academy by Movistar,\" diretta dallo storico coach e zio Toni Nadal.\n\u00c8 socio onorario del Real Madrid.\nIl 19 ottobre 2019 si \u00e8 sposato a Maiorca con la fidanzata storica Maria Francisca Perell\u00f3.\nPochi giorni prima dell'edizione del Roland Garros 2021, gli organizzatori del torneo gli hanno dedicato un monumento all'interno dell'impianto.\nCarriera sportiva.\nGli esordi.\nAll'et\u00e0 di 8 anni Nadal praticava sia calcio che tennis, ma suo zio Toni intensific\u00f2 gli allenamenti sul secondo dopo la vittoria di un torneo regionale under-12.. \nAll'et\u00e0 di 12 anni, Nadal vinse i titoli spagnoli ed europei di tennis nella sua fascia di et\u00e0, nonostante continuasse a giocare a calcio. A quel punto suo padre gli fece scegliere quale dei due sport continuare, per evitare di danneggiare il suo rendimento scolastico: Rafael scelse il tennis, ma nonostante l'abbandono del calcio giocato, continua tuttora a seguirlo.\nQuando aveva 14 anni la federazione spagnola di tennis gli chiese di lasciare Maiorca per trasferirsi a Barcellona, in modo da continuare pi\u00f9 efficacemente i suoi allenamenti. La famiglia di Rafael rifiut\u00f2 la richiesta, in parte perch\u00e9 temevano che avrebbe influito sulla sua educazione, ma anche perch\u00e9 Toni Nadal disse: \"Non voglio credere che occorra andare in America, o in altri posti per essere un buon atleta. Puoi riuscirci anche stando a casa.\" La decisione di rimanere a Maiorca fece s\u00ec che Nadal ricevesse un minore sostegno finanziario da parte della federazione, tuttavia suo padre copr\u00ec i costi. Nel maggio del 2001 riusc\u00ec a sconfiggere in un match di esibizione sulla terra rossa l'ex-vincitore di Wimbledon Pat Cash.\nSempre nel maggio di quell'anno partecip\u00f2 a uno dei suoi primi tornei internazionali, i Giochi delle Isole, disputatisi proprio nelle \"sue\" Baleari, contribuendo alla vittoria della medaglia d'oro.\nNadal non ebbe una vera e propria carriera da juniores. Partecip\u00f2 infatti a pochi degli eventi organizzati dall'ITF, raggiungendo le semifinali del torneo junior di Wimbledon 2002 e vincendo tutte le partite disputate per la Coppa Davis Junior. Prese parte invece a diversi tornei futures e alcuni Challenger, vincendo il suo primo match ATP il 29 aprile 2002 a Maiorca contro l'allora n\u00ba 81 del mondo Ram\u00f3n Delgado. Divenne cos\u00ec il nono under-16 a vincere un match nell'era open. A fine 2002 era al 200\u00ba posto nella classifica mondiale ATP.\n2003-2004: i primi anni.\nNel 2003 conquist\u00f2 il suo primo titolo challenger a Barletta, e poche settimane dopo gioc\u00f2 il suo primo torneo Master a Monte Carlo dove, partendo dalle qualificazioni, raggiunse battnendo fra gli altri Albert Costa, all'epoca detentore del Roland Garros. Questa performance gli permise di entrare a 16 anni e 10 mesi fra i primi 100 al mondo, secondo pi\u00f9 giovane della storia a riuscirci dopo Aaron Krickstein. Salt\u00f2 il Roland Garros per un infortunio al gomito, ma si riprese in tempo per debuttare a Wimbledon, dove divenne il primo under-18 a raggiungere il terzo turno dopo Boris Becker nel Torneo di Wimbledon 1984. Dopo un mese era fra i top 50, e a fine anno si classific\u00f2 in 49\u00aa posizione, vincendo il premio per il miglior esordiente ATP.\nNel gennaio 2004 raggiunse la sua prima finale ATP ad Auckland, e un mese dopo debutt\u00f2 in Coppa Davis nel match di primo turno contro la Repubblica Ceca. Perse all'esordio con Ji\u0159\u00ed Nov\u00e1k, ma quella fu la sua ultima sconfitta in singolare nella competizione per nazioni: due giorni dopo ottenne il punto decisivo per la Spagna battendo Radek \u0160t\u011bp\u00e1nek. Nel torneo Master Series di Miami, dove partiva come ultima testa di serie, ottenne al terzo turno un risultato prestigioso, affrontando e battendo con un doppio 6-3 il numero uno del mondo Roger Federer, e dando cos\u00ec inizio alla pi\u00f9 interessante rivalit\u00e0 del tennis contemporaneo. Nei mesi successivi, a causa di una frattura da stress al piede sinistro, fu costretto a saltare praticamente tutta la stagione sulla terra rossa, incluso il Roland Garros. Poco dopo il rientro dalla pausa forzata, in agosto, vinse a Sopot il suo primo titolo ATP, battendo in finale Jos\u00e9 Acasuso e senza perdere nemmeno un set durante il torneo.\nL'anno si chiuse con la finale di Davis contro gli Stati Uniti; Nadal fu scelto al posto di Juan Carlos Ferrero per disputare il secondo match contro il n\u00ba 1 americano e n\u00ba 2 del mondo Andy Roddick, che pochi mesi prima l'aveva battuto con facilit\u00e0 al secondo turno degli US Open. Rafael perse il primo set al tie-break, ma si aggiudic\u00f2 i successivi tre; grazie alla sua vittoria e agli altri due punti portati da Carlos Moy\u00e1 la Spagna conquist\u00f2 la sua seconda insalatiera e Nadal divenne, a 18 anni e 6 mesi, il pi\u00f9 giovane vincitore nella storia del trofeo. Termin\u00f2 la stagione al 51\u00ba posto della classifica mondiale.\n2005: la consacrazione: 1\u00ba Roland Garros.\nIl 2005 si apr\u00ec con la sconfitta al quarto turno all'Australian Open 2005, in cui perse contro Lleyton Hewitt, che avrebbe poi raggiunto la finale.\nDue mesi pi\u00f9 tardi Nadal arriv\u00f2 in finale al Masters di Miami dove fu sconfitto, nella rivincita dell'anno precedente, da Roger Federer in cinque set. Questi risultati sono considerati da molti osservatori come il punto di svolta della carriera di Nadal, dato che nei mesi successivi cominci\u00f2 la scalata alla classifica.\nLa primavera successiva infatti vide l'inizio del dominio di Rafael sulla terra rossa. Con 24 vittorie consecutive infranse il record di Andre Agassi di vittorie per un teenager, conquistando nel giro di due mesi il suo primo Masters di Monte Carlo, il Masters Series di Roma, dove vinse contro Guillermo Coria dopo una sfida infinita durata 5 ore e 14 minuti, e il Torneo God\u00f3 di Barcellona. Infine, alla sua prima partecipazione al Roland Garros, nel giorno del suo compleanno sconfisse Federer in semifinale e due giorni pi\u00f9 tardi batt\u00e9 in finale Mariano Puerta, conquistando il suo primo torneo del Grande Slam. Nadal divenne cos\u00ec il terzo tennista a vincere uno Slam alla prima partecipazione dopo Mats Wilander nel 1982, e Andre Agassi nell'Australian Open 1995, e il primo teenager a farlo dopo la vittoria di Pete Sampras allo US Open 1990. Con questa serie di vittorie si iss\u00f2 fino al 3\u00ba posto della classifica ATP.\nTre giorni dopo il trionfo parigino, al torneo di Halle sull'erba, arriv\u00f2 una brusca battuta d'arresto contro il tedesco Alexander Waske, mentre a Wimbledon fu eliminato al secondo turno per mano del lussemburghese Gilles M\u00fcller. Subito dopo il torneo Nadal infil\u00f2 una nuova serie di 16 vittorie consecutive in tre tornei diventando, il 25 luglio, il n\u00ba 2 del mondo; non scender\u00e0 pi\u00f9 sotto questa posizione fino al 17 agosto 2009.\nLa stagione sul cemento nordamericano inizi\u00f2 con la vittoria in finale in Canada contro Andre Agassi, grazie alla quale conquist\u00f2 il primo titolo ATP della sua carriera su questa superficie. Nel successivo Masters Series di Cincinnati fu per\u00f2 eliminato al primo turno per mano del ceco Thomas Berdych. Agli US Open, dove era testa di serie n\u00ba 2, dopo aver superato due wild-card statunitensi, Bobby Reynolds e Scoville Jenkins, si arrese in quattro set al n\u00ba 49 del mondo James Blake. In settembre sconfisse Guillermo Coria nella finale di Pechino, e vinse entrambe le partite in singolare contro l'Italia in Coppa Davis. Il mese successivo ottenne la quarta vittoria in un torneo della categoria Masters Series, a Madrid, contro Ivan Ljubi\u010di\u0107, la prima sul cemento indoor. Durante la partita, tuttavia, Nadal si infortun\u00f2 gravemente allo scafoide tarsale del piede sinistro, scoprendo cos\u00ec di avere una malformazione congenita dell'osso. Fu, pertanto, costretto a rinunciare all'esordio al Masters di fine anno di Shanghai, chiudendo la stagione al secondo posto del ranking mondiale.\nIl 2005 fu l'anno della consacrazione: con undici tornei conquistati (Salvador, Acapulco, Monte Carlo, Barcellona, Roma, Open di Francia, Bastad, Stoccarda, Montr\u00e9al, Pechino, Madrid) su dodici finali disputate (solo Federer fece altrettanto quell'anno), si afferm\u00f2 come il teenager pi\u00f9 vincente della storia, oltre a stabilire il record di tornei Masters Series vinti in un anno (4, record che ha condiviso con Federer fino ai 5 titoli di \u0110okovi\u0107 nel 2011). Otto dei tornei vinti si giocarono sulla terra rossa, gli altri sul cemento. Nel corso dell'anno Nadal ottenne 79 vittorie, secondo soltanto alle 81 di Federer; vinse inoltre il Golden Bagel Award per i ben 12 set vinti per 6-0. Conquist\u00f2 infine la pi\u00f9 alta posizione in classifica a fine anno per uno spagnolo, e il premio ATP per il giocatore che \u00e8 migliorato di pi\u00f9.\n2006: 2\u00ba Roland Garros.\nIl 2006 si apr\u00ec con il \"forfait\" agli Australian Open ancora a causa dell'infortunio allo scafoide: secondo i medici la malformazione avrebbe potuto costringere Rafael al ritiro dal tennis, ma l'utilizzo di una soletta speciale per la scarpa sinistra lo aiut\u00f2 a tenere il problema sotto controllo, accrescendo tuttavia il rischio di infortunio per altre parti del corpo, fra cui le ginocchia. Tale accorgimento gli consent\u00ec di tornare in campo a Marsiglia, dove raggiunse la semifinale. Il ritorno alla vittoria arriv\u00f2 poche settimane dopo a Dubai, dove sconfisse in finale Federer. L'inizio di stagione sul cemento si concluse con le eliminazioni in semifinale a Indian Wells (da James Blake) e al secondo turno a Miami (da Carlos Moy\u00e1).\nAl ritorno del circuito sui campi di terra rossa europea, Nadal si aggiudic\u00f2 nuovamente il Masters Series di Monte Carlo, il torneo casalingo di Barcellona, e gli Internazionali d'Italia, battendo nelle finali di entrambi i Masters Series Federer (al Torneo God\u00f3 batt\u00e9 Tommy Robredo). A Roma il torneo si concluse con un match deciso al tie-break del quinto set, dopo pi\u00f9 di cinque ore di gioco, in cui Nadal annull\u00f2 ben due match point allo svizzero. Con questi risultati eguagli\u00f2 il record di 16 vittorie in tornei ATP di un teenager, appartenuto a Bj\u00f6rn Borg. L'11 giugno Nadal batt\u00e9 nuovamente il rivale svizzero nella finale del Roland Garros, conquistando il suo secondo torneo dello Slam: la partita cominci\u00f2 con due set brevi, finiti 6-1 prima per Federer e poi per Nadal; nel terzo set, Nadal vinse con un break di vantaggio per 6-4, e nel quarto arriv\u00f2 a servire per il match.\nA questo punto per\u00f2 Roger recuper\u00f2 il break di svantaggio, costringendo Rafael al tie-break, che vinse quest'ultimo per 7-4. Nadal divenne cos\u00ec il primo giocatore a sconfiggere Federer in una finale dello Slam. Inoltre, con il passaggio del primo turno del Roland Garros contro lo svedese Robin S\u00f6derling, stabil\u00ec il nuovo record di vittorie consecutive sulla terra rossa, 54, superando la striscia dell'argentino Guillermo Vilas: la serie aveva avuto inizio nel 2005 a Monte Carlo. Commentando questo risultato lo stesso Vilas lo defin\u00ec come meno impressionante del suo, in quanto le vittorie ottenute da Nadal erano distribuite in due anni, e includevano tornei di livello inferiore.\nSull'erba Nadal si infortun\u00f2 alla spalla nella partita contro Lleyton Hewitt al torneo del Queen's: costretto a ritirarsi, pose fine a una serie di 26 vittorie consecutive. A Wimbledon Rafael rischi\u00f2 l'eliminazione al secondo turno da parte dell'americano Robert Kendrick, passato dalle qualificazioni ma, dopo aver annullato due match point, riusc\u00ec a vincere al quinto set. Al turno successivo, Nadal affront\u00f2 e sconfisse in tre set l'ex n\u00ba 1 del mondo Andre Agassi, in quella che fu l'ultima partita dell'americano al torneo londinese. Anche nei turni successivi Rafael vinse in tre set, raggiungendo in finale Federer, gi\u00e0 detentore del trofeo dal 2003. L'ultimo spagnolo a giocare in finale a Londra era stato Manuel Santana nel 1966. Lo svizzero, nella prima sfida con il suo rivale sulla sua erba, si prese la rivincita della finale di Parigi, battendo il mancino di Manacor in quattro set (6-0, 7-65, 62-7, 6-3).\nIl dopo Wimbledon fu deludente: Nadal venne eliminato nei primi turni nei tornei nordamericani del Canada e di Cincinnati. Agli US Open raggiunse per la prima volta i quarti di finale dove fu sconfitto in 4 set dal russo Michail Youzhny. Nel resto dell'anno partecip\u00f2 soltanto a tre tornei. All'Open di Stoccolma fu eliminato inaspettatamente dal n\u00ba 690 del mondo Joachim Johansson, mentre la settimana successiva, al torneo di Madrid in cui era campione uscente, fu sconfitto da Thomas Berdych ai quarti. Alla sua prima Masters Cup fu sconfitto da Blake nel Round Robin, ma vinse contro il russo Nikolaj Davydenko e Robredo, accedendo alla semifinale. Qui venne battuto in due set 6-4, 7-5 da Federer, concludendo anche questa stagione al secondo posto dietro lo svizzero. Dopo Agassi nel biennio 1994-1995 fu il primo tennista a restare n\u00ba 2 per due anni consecutivi.\n2007: 3\u00ba Roland Garros.\nL'anno inizi\u00f2 con la partecipazione a sei tornei sul cemento. Nei primi due venne sconfitto in semifinale (a Chennai) e al primo turno (a Sydney), per recarsi quindi agli Australian Open, dove usc\u00ec ai quarti di finale per mano del cileno Fernando Gonz\u00e1lez, futuro finalista. Dopo una nuova sconfitta ai quarti a Dubai, dove difendeva la vittoria dell'anno precedente, riusc\u00ec per la prima volta a conquistare il Masters di Indian Wells, battendo in finale Novak \u0110okovi\u0107. Il serbo tuttavia si rifece eliminandolo pochi giorni dopo ai quarti del Masters di Miami.\nSulla terra rossa, come sempre, Nadal diede il meglio di s\u00e9: al Masters di Monte-Carlo vinse il suo terzo trofeo battendo ancora una volta in finale Roger Federer, e conferm\u00f2 poco dopo il suo dominio anche a Barcellona (finale con Guillermo Ca\u00f1as) e al Masters di Roma, sconfiggendo in finale Gonz\u00e1lez. Nel corso di questo torneo, inoltre, super\u00f2 il record di 75 vittorie consecutive su una singola superficie (nel suo caso sulla terra), detenuto in precedenza da John McEnroe sul sintetico. La striscia si interruppe a quota 81 al torneo di Amburgo dove, per la prima volta, Federer riusc\u00ec a batterlo sul rosso. Nel frattempo, fra i tornei di Barcellona e Roma, i due si erano affrontati ancora una volta in un match di esibizione a Maiorca, chiamato \"Battaglia delle Superfici\", su un campo per met\u00e0 in terra rossa e per met\u00e0 in erba (la superficie preferita da Federer). Anche in questa occasione Nadal era riuscito a imporsi sul rivale svizzero.\nNonostante la sconfitta di Amburgo due settimane pi\u00f9 tardi Nadal affront\u00f2 e sconfisse nuovamente Federer nella loro seconda finale del Roland Garros. Ottenne dunque per il terzo anno consecutivo il titolo nello Slam rosso (unico tennista dopo Borg nell'era Open), col punteggio di 6-3, 4-6, 6-3, 6-4, cedendo proprio nell'ultima partita l'unico set perso nel torneo, e allungando la sua serie positiva sulla terra parigina a 21 vittorie consecutive.\nSull'erba inglese ancora una volta Nadal fu eliminato dal torneo del Queen's ai quarti di finale e, esattamente come l'anno precedente, raggiunse la finale di Wimbledon, ancora una volta contro Federer. La partita per\u00f2 segu\u00ec un copione ben diverso da quello del 2006: per la prima volta in cinque anni infatti lo svizzero fu costretto a un match di cinque set. Alla fine fu il campione elvetico a prevalere con il punteggio di\n7-67, 4-6, 7-63, 2-6, 6-2, ma la partita mostr\u00f2 gli enormi progressi fatti da Nadal su questa superficie.\nNel prosieguo di stagione Nadal si aggiudic\u00f2 il torneo di Stoccarda ma, come l'anno precedente, non brill\u00f2 nella seconda parte dell'anno: fu eliminato in semifinale a Montr\u00e9al e al secondo turno a Cincinnati, per poi fermarsi negli ottavi degli US Open per mano del connazionale David Ferrer in 4 set. Chiuse la stagione con la finale del torneo Masters Series di Parigi Bercy (sconfitto dall'argentino David Nalbandian per 6-4, 6-0), e con una nuova semifinale alla Masters Cup di Shanghai (ancora battuto da Federer per 6-4, 6-1), confermandosi al secondo posto del ranking.\n2008: 4\u00ba Roland Garros, 1\u00ba Wimbledon, oro olimpico e numero 1 del mondo.\nIl 2008, assieme al 2005, al 2010, al 2013 e al 2017, \u00e8 stato uno degli anni migliori nella carriera del maiorchino: cominci\u00f2 con la finale a Chennai, dove riusc\u00ec a vincere soltanto un game contro il russo Michail Youzhny, e con la prima semifinale agli Australian Open, dove venne sconfitto dalla sorpresa del torneo Jo-Wilfried Tsonga.\nArrivato al primo Masters Series di Indian Wells dopo le non brillanti prestazioni di Rotterdam (sconfitto al secondo turno da Seppi) e Dubai (eliminato ai quarti da Roddick), batt\u00e9 Tsonga e Blake prima di soccombere in semifinale a \u0110okovi\u0107, che gli successe poi nell'albo d'oro del torneo, e la settimana successiva perse la finale di Miami contro Nikolaj Davydenko.\nDopo aver giocato e vinto a Brema in Davis contro Nicolas Kiefer, in aprile si aggiudic\u00f2 per la quarta volta di fila il Masters Series di Monte Carlo, battendo ancora Federer in finale, nonostante lo svizzero fosse avanti per 4-0 nel secondo set. Il giorno dopo divenne il primo giocatore ad aggiudicarsi nella stessa edizione del torneo singolare e doppio, sconfiggendo insieme a Tommy Robredo la coppia formata da Mahesh Bhupathi e Mark Knowles con il punteggio di 6-3, 6-3. A Barcellona conferm\u00f2 il poker di Monte Carlo, battendo David Ferrer con il punteggio di 6-1, 4-6, 6-1.\nA Roma Nadal usc\u00ec al secondo turno, sconfitto dal connazionale Ferrero per 7-5, 6-1, anche a causa di un problema di vesciche al piede. Si riprese per\u00f2 in tempo per vincere per la prima volta ad Amburgo, eliminando in semifinale \u0110okovi\u0107 e sbarrando la strada al campione uscente Federer in finale.\nAl Roland Garros vinse per la quarta volta consecutiva, la prima senza perdere un set, battendo in finale il solito Federer. Quello fu il match pi\u00f9 a senso unico fra quelli disputati fra i due negli Slam; Rafael concesse soltanto quattro game all'avversario, chiudendo 6-1, 6-3, 6-0: Federer non subiva un bagel (set finito 6-0) dal 1999. Fu eguagliato cos\u00ec il primato di Borg, che si impose consecutivamente dal 1978 al 1981 nel torneo francese, e Nadal divenne il quarto giocatore, dopo lo stesso Borg, Sampras e Federer a vincere uno Slam quattro volte di fila.\nAl torneo del Queen's Nadal si dimostr\u00f2 competitivo anche sull'erba battendo per 7-66, 7-5 \u0110okovi\u0107, e diventando il secondo spagnolo a conquistare un torneo su questa superficie dopo la vittoria a Eastbourne di Andr\u00e9s Gimeno nel 1972. A Wimbledon arriv\u00f2 ancora in finale dopo aver perso un solo set nel match contro Gulbis, e come nelle ultime tre edizioni si trov\u00f2 di fronte Federer, che non aveva ancora perso un set nel torneo. Questa partita \u00e8 considerata da molti la pi\u00f9 bella della storia. Per due volte il match fu interrotto dalla pioggia, dapprima nel terzo set sul 5-4 per Federer ma con lo spagnolo avanti due set a zero, poi sul 2-2 e 40 pari nel quinto set, e termin\u00f2 alle 21:15 GMT, quand'era sul punto di essere sospeso per oscurit\u00e0. Vinse Nadal per 6\u20134, 6\u20134, 65\u20137, 68\u20137, 9\u20137, dopo 4 ore e 48 minuti di gioco ed essersi visto annullare tre match point, di cui due nel tie-break del quarto set. Con questo primo Slam lontano dalla terra rossa del Roland Garros Nadal divenne il terzo giocatore dell'era open dopo Rod Laver e Borg a vincere nello stesso anno i tornei Parigi e Londra (impresa poi eguagliata da Federer nel 2009 e ripetuta dallo spagnolo nel 2010), e interruppe la serie di 65 vittorie consecutive di Federer sull'erba. Il 27 luglio lo spagnolo conquist\u00f2 anche il Toronto Master Series, battendo in finale il tedesco Nicolas Kiefer con il punteggio di 6-3, 6-2, e avvicinandosi ulteriormente alla vetta del ranking mondiale.\nNel successivo torneo Masters Series di Cincinnati arriv\u00f2 in semifinale, ma venne sconfitto nettamente da Novak \u0110okovi\u0107 6-1, 7-5, fermando a 32 la sua serie di vittorie consecutive. Tuttavia, grazie a questo risultato e alla concomitante e inaspettata sconfitta di Federer al terzo turno, Nadal si assicur\u00f2 l'aritmetica certezza di diventare, dopo 160 settimane consecutive da n\u00ba 2, il ventiquattresimo numero uno del mondo della classifica ATP, terzo spagnolo dopo Juan Carlos Ferrero e Carlos Moy\u00e1. A causa dell'inserimento in calendario del torneo olimpico e del conseguente anticipo di quindici giorni dei due Masters Series nordamericani (novit\u00e0 che provoc\u00f2 un disallineamento nella scadenza dei punteggi), il sorpasso ai danni di Federer avvenne solamente due settimane pi\u00f9 tardi, il 18 agosto.\nLa consacrazione come n\u00ba 1 arriv\u00f2 per\u00f2 il giorno precedente, al torneo olimpico di Pechino dove, sconfitto il cileno Fernando Gonz\u00e1lez (6-3, 7-6, 6-3), si aggiudic\u00f2 la medaglia d'oro. Nadal divenne quindi il primo giocatore spagnolo ad aver vinto l'oro olimpico nell'era Open.\nSui campi in cemento di Flushing Meadows si present\u00f2 come grande favorito. Per la prima volta in carriera si spinse fino alla semifinale dove fu eliminato dallo scozzese Andy Murray, che in finale fu poi sconfitto da Roger Federer. Nelle settimane successive Rafael contribu\u00ec alla vittoria della Spagna in semifinale di Coppa Davis contro gli Stati Uniti. Con il raggiungimento della semifinale al Masters di Madrid, sconfitto dal francese Gilles Simon, Nadal ebbe la matematica certezza di chiudere l'anno in prima posizione nel ranking mondiale, primo spagnolo a riuscirci.\nNel torneo Masters Series di Bercy arriv\u00f2 ai quarti di finale, ma dopo aver perso 6-1 il primo set contro Nikolaj Davydenko si ritir\u00f2 per un problema al ginocchio. Il 3 novembre annunci\u00f2, dal suo sito internet, che non avrebbe preso parte alla Masters Cup di Shanghai, per evitare un peggioramento delle sue condizioni fisiche in vista della finale di Coppa Davis contro l'Argentina, programmata fra il 21 e il 22 novembre. Una settimana pi\u00f9 tardi tuttavia Rafael comunic\u00f2 che non avrebbe potuto partecipare nemmeno a questo torneo, a causa di una tendinite: la squadra spagnola riusc\u00ec comunque a imporsi, facendo conquistare il trofeo al n\u00ba 1 del mondo per la seconda volta nonostante la sua assenza.\n2009: la vittoria agli Australian Open.\nIl 2009 cominci\u00f2 con il torneo di Doha; al termine del primo incontro (6-0, 6-1 a Fabrice Santoro), Rafael ricevette il premio per la vittoria nell'ATP Tour 2008. Eliminato ai quarti dal francese Ga\u00ebl Monfils si rifece nel doppio dove, assieme a Marc L\u00f3pez, sconfisse il team n\u00ba 1 del mondo formato da Daniel Nestor e Nenad Zimonji\u0107, nel primo incontro in una finale fra il n\u00ba 1 del singolare e il n\u00ba 1 del doppio dal 1990.Nel primo Slam stagionale Nadal riusc\u00ec a centrare l'obiettivo mai raggiunto prima della finale, dopo aver sconfitto al quinto set il connazionale Fernando Verdasco in un incontro durato 5 ore e 14 minuti. In finale, dopo un'altra maratona di 4 ore e 23 minuti, e con i parziali di 7-5, 3-6, 7-63, 3-6, 6-2, sconfisse Federer, conquistando il suo primo Slam sul cemento. Con questa vittoria, Nadal fu il primo spagnolo a trionfare in Australia, e il quarto tennista a vincere uno Slam su ogni superficie.\nSconfitto in finale al torneo di Rotterdam dallo scozzese Andy Murray, Nadal salt\u00f2 l'impegno successivo nel torneo di Dubai, rientrando solo a marzo per il primo turno di Coppa Davis, dove sulla terra rossa di Benidorm batt\u00e9 la Serbia di Tipsarevi\u0107 e \u0110okovi\u0107. Nei tornei del World Tour torn\u00f2 al successo conquistando il Masters di Indian Wells dove, dopo essere stato costretto ad annullare cinque match point al terzo turno contro David Nalbandian, sconfisse Murray in finale con un netto 6-1, 6-2 senza concedere palle break, in una partita condizionata dal forte vento. Nel secondo Masters 1000 di Miami venne eliminato nei quarti di finale dall'argentino Juan Mart\u00edn del Potro con il punteggio di 6-4, 3-6, 7-63, dopo aver insolitamente sprecato un vantaggio di 3-0 nel terzo set. Durante il torneo Nadal inizi\u00f2 ad avvertire le prime fitte di dolore alle ginocchia, causate da una tendinite che condizioner\u00e0 fortemente la parte centrale della sua stagione.\nAl rientro in Europa vinse ancora sulla terra rossa di Monte Carlo, battendo in finale \u0110okovi\u0107 (6-3, 2-6, 6-1) e diventando il primo tennista capace di vincere lo stesso torneo Masters 1000 per cinque volte consecutive. La settimana successiva ottenne il quinto successo di fila anche al Torneo God\u00f3 dove, nella replica della finale 2008, sconfisse David Ferrer per 6-2, 7-5. Agli Internazionali di Roma lo spagnolo si riprese lo scettro perduto l'anno precedente, affrontando con successo il campione uscente \u0110okovi\u0107 per la seconda volta in un mese (7-62, 6-2) e diventando il primo tennista a vincere per quattro volte il torneo italiano. Conquist\u00f2 cos\u00ec il 15\u00ba Masters della carriera, staccando Federer, allora fermo a 14 titoli. Lo svizzero tuttavia lo riagguant\u00f2 nel giro di una settimana, battendolo in finale a Madrid per 6-4, 6-4, e interrompendo la striscia di 33 vittorie sul rosso dello spagnolo. La semifinale di quello stesso torneo, vinta al tie-break del terzo set contro \u0110okovi\u0107 e durata 4 ore e 3 minuti, divenne il match sui 3 set pi\u00f9 lungo della storia.\nAllo slam parigino Nadal partecip\u00f2 partendo da grande favorito. Al terzo turno, con la vittoria sull'australiano Lleyton Hewitt, stabil\u00ec il record assoluto di vittorie consecutive nel torneo (30, superando Chris Evert fermatasi a quota 29, e Borg a 28). Al quarto turno, tuttavia, venne sconfitto a sorpresa dallo svedese Robin S\u00f6derling (6-2, 62-7, 6-4, 7-62), fermandosi a 31 partite vinte di fila nello Slam sul rosso; si tratt\u00f2 della prima sconfitta in carriera di Nadal in un match a 5 set sul campo di terra rossa, dopo 48 vittorie in 48 partite. Si spezz\u00f2 cos\u00ec il sogno di vincere il torneo parigino per la quinta volta consecutiva, superando Borg (e se stesso), fermo a quota 4. Il torneo lo vinse Federer, che con il Roland Garros chiuse il suo \"Career Grand Slam\".\nDopo la dura sconfitta di Parigi Nadal annunci\u00f2 la sua assenza al torneo del Queen's a causa della tendinite alle ginocchia. A Londra per allenarsi sull'erba, fu sconfitto dall'australiano Lleyton Hewitt e dallo svizzero Stanislas Wawrinka in due match di esibizione all'Hurlingham Club, e il 19 giugno, a causa del persistere della tendinite, arriv\u00f2 la sofferta decisione di ritirarsi da Wimbledon, rinunciando alla difesa del titolo. Il 5 luglio, con la vittoria di Federer nel torneo londinese, Nadal perse la prima posizione nel ranking a favore dello svizzero, tornando al n\u00ba 2.\nIl rientro arriv\u00f2 soltanto 70 giorni dopo alla Rogers Cup di Montr\u00e9al, dove Nadal tent\u00f2 senza successo di ripetere la vittoria dell'anno precedente, fermandosi ai quarti contro del Potro. Il giorno seguente, con la vittoria di Andy Murray in semifinale, venne scalzato proprio dallo scozzese dalla seconda posizione nella classifica ATP, sotto la quale non scendeva dal 2005. Al successivo Masters di Cincinnati venne eliminato in semifinale da Novak \u0110okovi\u0107 col punteggio di 6-1, 6-4, ma sub\u00ec uno strappo a un muscolo addominale, che influ\u00ec sulla sua resa al servizio. Allo US Open arriv\u00f2 in semifinale bissando il risultato dell'anno precedente ma ancora una volta fu sconfitto dal futuro vincitore del torneo, che in quell'edizione fu Juan Martin del Potro, col punteggio di 6-2, 6-2, 6-2. Tuttavia, grazie alla battuta d'arresto di Murray al quarto turno, riusc\u00ec ugualmente a riprendere la seconda posizione nel ranking. Al Masters di Shanghai giunse senza troppi problemi in finale, dove per\u00f2 venne sconfitto da Nikolaj Davydenko, mentre a Bercy si arrese in semifinale a Novak \u0110okovi\u0107. Dopo aver disputato la Masters Cup, nella quale perse tutti e tre gli incontri del round robin senza vincere nemmeno un set, chiuse la stagione aiutando la Spagna a conquistare la sua quarta insalatiera sulla terra rossa di Barcellona, battendo nel primo incontro di singolare Tomas Berdych per 7-5, 6-0, 6-2. Termin\u00f2 l'anno in seconda posizione del ranking, ancora una volta dietro a Roger Federer.\n2010: l'anno migliore: 5\u00ba Roland Garros, 2\u00ba Wimbledon, 1\u00ba US Open e ritorno al numero 1.\nIl 2010 per Nadal fu la stagione migliore: ebbe inizio con una finale persa al torneo di Doha, dove venne battuto in 3 set da Nikolaj Davydenko dopo aver sprecato due match point nel secondo set della partita. Due settimane dopo partecip\u00f2 agli Australian Open, dove la sua corsa si interruppe al cospetto di Andy Murray nei quarti di finale, impedendo di difendere il titolo conquistato l'anno precedente. A causa di questa sconfitta, Nadal perse la seconda posizione nel ranking ATP.\nA causa di un riacutizzarsi del problema ai tendini delle ginocchia fu costretto a prendersi una pausa di un mese, e si ripresent\u00f2 al tennis giocato nei due Masters 1000 primaverili americani. Sia a Indian Wells che a Miami dovette per\u00f2 fermarsi alle semifinali, dopo aver ceduto rispettivamente ad Ivan Ljubi\u010di\u0107 e ad Andy Roddick. Si aggiudic\u00f2 per\u00f2 in coppia con Marc L\u00f3pez il torneo di doppio di Indian Wells.\nLa stagione su terra rossa si apr\u00ec con la sesta vittoria consecutiva nel torneo di Monte Carlo, che rappresent\u00f2 per Nadal il punto di svolta della stagione. Nel corso del torneo monegasco Nadal lasci\u00f2 ai suoi avversari appena 14 game e nessun set in cinque incontri; in finale sconfisse Fernando Verdasco con il secco punteggio 6-0, 6-1. Grazie a questa vittoria Nadal divenne il primo giocatore dell'era open ad aggiudicarsi un torneo per sei volte consecutive. La settimana seguente rinunci\u00f2 a partecipare al torneo di Barcellona, dove deteneva il titolo dal 2005, per recarsi a Vitoria e sottoporsi a una terapia mirata a eliminare la tendinite alle ginocchia. L'intervento ebbe successo, e il dolore scomparve completamente.\nAgli Internazionali d'Italia raggiunse la quinta finale, lasciando per strada un solo set nella semifinale contro Gulbis: in un match interrotto per due volte dalla pioggia si impose 7-5, 6-2 su David Ferrer, conquistando il suo quinto titolo nella capitale italiana. Al successivo torneo di Madrid ancora una volta perse soltanto un set in semifinale contro il connazionale Nicolas Almagro. In finale super\u00f2 in due set Federer (6-4, 7-65): con questa terza vittoria consecutiva, dopo quelle di Monte Carlo e Roma, divenne il primo giocatore nella storia ad aggiudicarsi i tre Masters sulla terra rossa nello stesso anno. Inoltre super\u00f2 il record di Agassi di 17 Masters 1000 vinti in carriera, e riguadagn\u00f2 la seconda posizione nel ranking mondiale.\nAl Roland Garros riusc\u00ec per la quinta volta in carriera a conquistare la finale, dove incontr\u00f2 S\u00f6derling, unico giocatore capace di batterlo nello Slam parigino. Nadal vendic\u00f2 la sconfitta dell'anno precedente, imponendosi per 6-4, 6-2, 6-4 e conquistando il quinto titolo, avvicinando ancora il record di 6 vittorie di Borg. Per la seconda volta dopo il 2008 fu inoltre capace di aggiudicarsi il torneo senza perdere nemmeno un set. Grazie alla contemporanea sconfitta di Federer, uscito di scena ai quarti proprio contro S\u00f6derling, Nadal riconquist\u00f2 il vertice della classifica mondiale, e si qualific\u00f2 per primo al Master di fine anno. Infine, con il trionfo di Parigi, Nadal divenne il primo giocatore della storia a realizzare il cosiddetto \"Clay Slam\" o \"Slam rosso\", avendo vinto nello stesso anno tutti i tornei maggiori sulla terra rossa (Monte Carlo, Roma, Madrid, Roland Garros).\nNel suo primo torneo sull'erba dal 2008, il Queen's, venne eliminato ai quarti dal connazionale Feliciano L\u00f3pez, mentre a Wimbledon si present\u00f2 come testa di serie n\u00ba 2. Non senza qualche difficolt\u00e0 Nadal riusc\u00ec a raggiungere la sua quarta finale dei Championships, dove si trov\u00f2 di fronte Tom\u00e1\u0161 Berdych, giustiziere ai quarti di Federer e in semifinale di \u0110okovi\u0107. Il ceco, alla sua prima finale Slam, non riusc\u00ec a opporre resistenza: con il punteggio di 6-3, 7-5, 6-4 Nadal conquist\u00f2 per la seconda volta il torneo pi\u00f9 prestigioso.\nDopo la pausa estiva, al torneo di Toronto Nadal disput\u00f2 sia il singolare che il doppio. In quest'ultimo partecip\u00f2 in coppia con il numero 2 del mondo \u0110okovi\u0107: non accadeva da 34 anni (dai tempi di Connors/Ashe) che i primi due giocatori della classifica di singolare disputassero insieme un torneo di doppio. La coppia viene tuttavia eliminata al primo turno dalle wild card canadesi Vasek Pospisil e Milos Raonic. Nel singolare invece raggiunse la semifinale, ma venne nettamente sconfitto da Murray in due set. Anche a Cincinnati Nadal usc\u00ec prematuramente di scena, battuto ai quarti da Baghdatis. Allo US Open per\u00f2 lo spagnolo dett\u00f2 legge: raggiunta la sua prima finale a New York, affront\u00f2 e sconfisse Novak \u0110okovi\u0107 con il punteggio di 6-4, 5-7, 6-4, 6-2, perdendo l'unico set del torneo nell'atto conclusivo, subendo appena 5 break in 7 incontri. Con questa vittoria Nadal divenne il primo della storia a vincere nello stesso anno solare 3 prove dello Slam su 3 superfici diverse (terra rossa, erba e cemento), il pi\u00f9 giovane giocatore dell'era open a completare il Career Grand Slam e allo stesso tempo il Career Golden Slam, avendo vinto in carriera i quattro Major e l'oro olimpico, il terzo dopo Andre Agassi e Steffi Graf.\nDopo una breve pausa per lo spagnolo iniziarono tre settimane di intensa trasferta asiatica. Al torneo di Bangkok, cui partecip\u00f2 per la prima volta, venne eliminato in semifinale da Guillermo Garc\u00eda L\u00f3pez per 2-6, 7-63, 6-3 dopo non aver sfruttato 24 palle break. Lo spagnolo fece quindi il suo esordio al torneo di Tokyo, conquistando il settimo titolo della stagione dopo aver sconfitto in finale Ga\u00ebl Monfils per 6-1, 7-5. A Shanghai, dove difendeva la finale raggiunta nel 2009, venne eliminato al terzo turno da J\u00fcrgen Melzer. Si interruppe quindi con questa centesima sconfitta in carriera (su 568 partite) la striscia di 21 quarti di finale consecutivi nei Masters 1000 iniziata ad Amburgo nel 2008.\nAll'ultimo Masters di Parigi-Bercy lo spagnolo non si present\u00f2 per una lieve tendinite alla spalla sinistra, e torn\u00f2 in campo dopo un mese di inattivit\u00e0 all'ATP World Tour Finals di Londra. Qui per la prima volta in carriera raggiunse la finale, dopo aver vinto tutte le partite del suo round robin e aver eliminato in semifinale Murray in un match fra i pi\u00f9 belli dell'anno. Nell'atto conclusivo per\u00f2 si arrese a Federer, che lo batt\u00e9 per 6-3, 3-6, 6-1, impedendogli di conquistare l'unico titolo di alto livello ancora assente dal suo palmar\u00e8s. Durante il torneo gli venne anche assegnato lo \"Stefan Edberg Sportsmanship Award\", premio per la sportivit\u00e0 conferito grazie al voto degli altri tennisti e degli addetti ai lavori, insieme a quello per la prima posizione nel ranking ATP. Qualche settimana dopo divenne il nuovo campione del mondo ITF, il giornale L'\u00c9quipe lo nomin\u00f2 \"Campione dei campioni 2010\" e il giornale Marca sportivo dell'anno e del decennio.\n2011: 6\u00ba Roland Garros.\nInizia la stagione vincendo il doppio di Doha in coppia con Marc L\u00f3pez, battendo il duo italiano Bracciali/Seppi e conquistando il titolo per la terza volta in carriera. Agli Australian Open la sua corsa si ferma ancora una volta ai quarti di finale, causa infortunio. Durante la pausa, si reca ad Abu Dhabi per ritirare il Laureus Sportsman of the Year Award 2011, assegnatogli per i successi nella stagione 2010. Il ritorno alle gare arriva con il primo turno di Coppa Davis, in cui contribuisce alla vittoriosa trasferta della Spagna per 4-1 contro il Belgio sul cemento di Charleroi, sconfiggendo Ruben Bemelmans e, a punteggio acquisito, Olivier Rochus.\nNella prima parte della stagione Nadal si scontra pi\u00f9 volte con \u0110okovi\u0107 in finale, uscendone sempre sconfitto (Indian Wells, Miami, Madrid, Roma e gli Slam di Londra e New York). In compenso si aggiudica Monte Carlo, Barcellona e Roland Garros: a Parigi batte Federer in finale ed eguaglia il record di successi di Bj\u00f6rn Borg nel torneo parigino (6).\nNella semifinale di Coppa Davis contro la Francia, Nadal vince entrambi i suoi singolari contro Richard Gasquet e Jo-Wifired Tsonga regalando la finale alla Spagna. Tenta quindi di difendere il titolo a Tokyo ma deve arrendersi a Andy Murray che lo batte per 3-6, 6-2, 6-0 infliggendogli la settima sconfitta stagionale in finale. Durante le Finals subisce la pi\u00f9 severa sconfitta in carriera (6-3, 6-0) da Roger Federer. La successiva battuta d'arresto contro Jo-Wilfried Tsonga ne decreta l'eliminazione dal torneo. L'ultima apparizione della stagione \u00e8 sulla terra rossa dello Stadio Olimpico de la Cartuja di Siviglia per la finale di Coppa Davis contro l'Argentina. Nadal, dopo aver sconfitto Juan M\u00f3naco nella partita d'esordio (6-1, 6-1, 6-2), ottiene il punto decisivo battendo del Potro in un match durato 4 ore e 7 minuti e terminato col punteggio di 1-6, 6-4, 6-1, 7-60, regalando alla Spagna la quinta insalatiera della sua storia.\nChiude una stagione da lui definita molto complicata al secondo posto del ranking ATP alle spalle di Novak \u0110okovi\u0107.\n2012: 7\u00ba Roland Garros e infortunio al ginocchio.\nDopo la sconfitta in semifinale contro Ga\u00ebl Monfils a Doha, Nadal \u00e8 a Melbourne per gli Australian Open dove, perdendo un solo set, contro Tomas Berdych, giunge in semifinale in cui va in scena la 27\u00aa sfida con Roger Federer, la prima dal 2005 a non disputarsi in una finale. Battendo lo svizzero con il punteggio di 65-7, 6-2, 7-65, 6-4, Nadal raggiunge la sua quarta finale consecutiva in tornei dello Slam (impresa riuscita soltanto a quattro giocatori nella storia del tennis), la seconda in carriera in Australia. A impedirgli un nuovo trionfo a Melbourne \u00e8 Novak \u0110okovi\u0107 che, nella terza finale slam consecutiva tra i due giocatori, si impone con il punteggio di 5-7, 6-4, 6-2, 65-7, 7-5 in 5 ore e 53 minuti di gioco, l'incontro pi\u00f9 lungo nella storia degli Australian Open e la finale di maggior durata nei tornei del Grande Slam.\nIl 16 febbraio viene ufficialmente nominato portabandiera per la Spagna alle Olimpiadi di Londra 2012, come gi\u00e0 preannunciato da re Juan Carlos.A marzo torna a Indian Wells, dove si arrende in semifinale a Roger Federer, con il punteggio di 6-3, 6-4. Nello stesso torneo si aggiudica la prova di doppio insieme all'amico Marc L\u00f3pez, battendo in finale gli americani John Isner e Sam Querrey. A Miami giunge nuovamente in semifinale ma un nuovo problema al ginocchio, che lo penalizzer\u00e0 pesantemente nel finale di stagione, lo costringe al forfait dall'incontro con Andy Murray.\nLe soddisfazioni arrivano sulla terra rossa. Nel torneo di Monte Carlo, torna a battere Novak \u0110okovi\u0107, dopo sette sconfitte consecutive subite contro il serbo, che supera in finale col punteggio di 6-3, 6-1. Per Nadal \u00e8 l'ottavo titolo consecutivo nel Principato. Diventa cos\u00ec il primo giocatore nella storia del tennis ad aver vinto lo stesso torneo per otto anni consecutivi. Nuovo successo anche al torneo God\u00f3 di Barcellona, dove in finale supera David Ferrer (7-61, 7-5), sollevando il trofeo per la settima volta. Sorprendente \u00e8 invece la sua uscita di scena sulla terra blu di Madrid dove viene sconfitto, per la prima volta dopo 14 sfide dirette, dal connazionale Fernando Verdasco, col punteggio di 3-6, 6-3, 5-7. La sconfitta, unita alla concomitante vittoria del torneo da parte di Roger Federer, gli costa la seconda posizione nella classifica ATP. Agli Internazionali d'Italia va in scena la replica della finale di Monte Carlo, con Nadal che conquista il titolo per la sesta volta superando Novak \u0110okovi\u0107 con il punteggio di 7-5, 6-3. Grazie a questo successo, torna n\u00ba 2 della classifica ATP, scavalcando Roger Federer.\nIl 2012 \u00e8 l'anno del settimo trionfo al Roland Garros. Nadal arriva in finale cedendo solo 35 game e nessun set. Per la prima volta nella storia del tennis, due stessi giocatori si incontrano in 4 finali Slam consecutive. Anche a Parigi, l'avversario di Nadal \u00e8 Novak \u0110okovi\u0107. L'esito \u00e8 stavolta diverso dagli ultimi tre. Nadal si impone in un incontro interrotto due volte dalla pioggia e terminato il luned\u00ec, con il punteggio di 6-4, 6-3, 2-6, 7-5. Supera il record maschile di 6 vittorie a Parigi, detenuto a pari merito con Borg, eguagliando a livello assoluto i 7 successi di Chris Evert.\nLa sua stagione sull'erba parte dal torneo di Halle, preferito stavolta al Queen's. In Germania, Nadal si ferma ai quarti di finale perdendo, per la prima volta in 9 confronti diretti, dal tedesco Philipp Kohlschreiber. A Wimbledon esce clamorosamente di scena al secondo turno per mano del ceco Luk\u00e1\u0161 Rosol, n\u00ba 100 del mondo, vincitore col punteggio di 69-7, 6-4, 6-4, 2-6, 6-4. \u00c8 l'ultimo incontro della stagione 2012 di Nadal. Il 19 luglio annuncia infatti il ritiro dalle Olimpiadi di Londra, dove sarebbe stato portabandiera della squadra spagnola e cancella la propria partecipazione da tutti i tornei ancora da disputare. Il motivo \u00e8 una rottura parziale del tendine rotuleo unita a una contemporanea infiammazione dei tessuti del ginocchio sinistro (nota come sindrome di Hoffa).\nL'assenza dalle gare gli costa due posizioni in classifica. Chiude l'anno al n\u00ba 4, alle spalle di Novak \u0110okovi\u0107, Roger Federer ed Andy Murray.\n2013: l'anno dei record: 8\u00ba Roland Garros, 2\u00ba US Open e 5 Masters 1000 in stagione.\nLa stagione 2013 \u00e8 una delle sue migliori in assoluto. \nA causa di un virus salta gli Australian Open. Inizia bene la stagione vincendo i tornei di S\u00e3o Paulo, Acapulco, Indian Wells \u2013 primo torneo sul cemento dopo tre anni \u2013 Barcellona, Madrid, Roma e il Roland Garros. Sul rosso di Monte Carlo, dopo una serie record di otto trionfi (e 46 incontri) consecutivi vinti nel Principato, deve arrendersi a Novak \u0110okovi\u0107 (6-2, 7-61).\nA Wimbledon esce di scena al turno d'esordio (prima volta in uno Slam), per mano del belga Steve Darcis che lo sconfigge in tre set per 7-64, 7-68, 6-4, interrompendo una striscia di 22 incontri vinti consecutivamente da Nadal.\nCon i successi a Montr\u00e9al e a Cincinnati recupera fino al secondo posto nel ranking ATP. Battendo in finale \u0110okovi\u0107, vince anche gli US Open. Per Nadal \u00e8 la tredicesima vittoria in un torneo del Grande Slam, grazie alla quale stacca Roy Emerson che ne conquist\u00f2 dodici. \u00c8 inoltre il quarto torneo vinto su quattro disputati in stagione sul cemento americano. Con il successo agli US Open diventa il terzo tennista della storia ad aver vinto per due volte (l'altra fu nel 2010) il Roland Garros e gli US Open nella stessa stagione. L'impresa era gi\u00e0 riuscita a Rod Laver (1962, 1969) e Ivan Lendl (1986, 1987).\nA ottobre disputa l'ATP 500 di Pechino dove, raggiungendo la finale, riesce a strappare la prima posizione mondiale a Novak \u0110okovi\u0107 che, tuttavia, si imporr\u00e0 in 2 set nell'ultimo atto del torneo. Dopo oltre due anni, torna quindi in vetta al ranking mondiale da dove era stato scalzato dallo stesso \u0110okovi\u0107. Torna alle ATP World Tour Finals di Londra, che aveva saltato l'anno precedente a causa dell'infortunio al ginocchio. Grazie alle vittorie nei primi due match nel round robin, ai danni di Ferrer e Wawrinka, ha la certezza matematica di chiudere l'anno da n\u00ba 1 del mondo per la terza volta in carriera dopo il 2008 e il 2010. In semifinale affronta Roger Federer, nella 32\u00aa edizione del \"classico\", battendolo per 7-5, 6-3. Nella sua seconda finale in carriera al Masters affronta l'altro grande rivale Novak \u0110okovi\u0107, che questa volta lo sconfigge 6-3, 6-4, impedendogli di conquistare uno dei pochi grandi trofei ancora assenti dalla sua bacheca.\nNel 2013 conquista 10 titoli, guadagnando dollari di soli premi, nuovo record assoluto, e chiude la stagione in vetta al ranking ATP.\n2014: 9\u00ba Roland Garros e nuovo infortunio.\nNel 2014 fa registrare la prima vittoria in assoluto nel torneo di Doha grazie al successo in finale su Ga\u00ebl Monfils per 6-1, 65-7, 6-2. Negli Australian Open Nadal raggiunge la finale con Wawrinka, ma, vittima di un infortunio alla schiena, non pu\u00f2 opporre resistenza al tennista elvetico che per la prima volta vince in una prova dello Slam.\nSi aggiudica Rio de Janeiro e dopo 9 finali consecutive, \u00e8 eliminato da Monte Carlo per opera del connazionale David Ferrer, che non lo batteva sulla terra da 10 anni. Nei mesi successivi ottiene il Masters 1000 di Madrid e il Roland Garros (batte Novak \u0110okovi\u0107 in finale per 3-6, 7-5, 6-2, 6-4), conquistando il nono Roland Garros e il 14\u00ba titolo del Grande Slam con cui eguaglia i successi di Pete Sampras.\nA Wimbledon Nick Kyrgios lo elimina agli ottavi con il punteggio di 7-65, 5-7, 7-65, 6-3. Un infortunio al polso gli fa saltare la stagione sul cemento (inclusi gli US Open) e rientrato in campo \u00e8 colto da un attacco di appendicite che gli preclude il rendimento negli ultimi tornei dell'anno: salta anche le ATP Finals per sottoporsi il 3 novembre a un intervento di appendicectomia. Termina anticipatamente la stagione al n\u00ba 3 della classifica mondiale.\n2015: l'anno peggiore.\nLa stagione ha inizio con una vittoria nel doppio dell'ATP 250 di Doha in coppia con Juan M\u00f3naco, battendo gli austriaci Philipp Oswald e Julian Knowle. Agli Australian Open, Tom\u00e1\u0161 Berdych lo esclude dal torneo con il punteggio di 6-2, 6-0, 7-6. Nel corso della stagione vince i titoli di Buenos Aires, Stoccarda e Amburgo, unico titolo sulla terra rossa della stagione: al Roland Garros esce per mano di \u0110okovi\u0107 ai quarti di finale (5-7 3-6 1-6) e a Wimbledon \u00e8 eliminato dal tedesco Dustin Brown (5-7, 6-3, 4-6, 4-6).\nAgli US Open, Fabio Fognini sconfigge lo spagnolo col punteggio di 6-3, 6-4, 4-6, 3-6, 4-6:e'il primo di due incontri dello Slam che Nadal perder\u00e0 trovandosi in vantaggio di due set a zero (l'altro sar\u00e0 quello contro Tsitsipas nei quarti dell'Australian Open del 2021) Alle ATP World Tour Finals \u00e8 testa di serie n\u00ba 5. Imbattuto nel suo girone, giunge in semifinale dove incontra per la 46\u00aa volta Novak Djokovic dal quale viene sconfitto con un doppio 6-3. Conclude la stagione peggiore della sua carriera al n\u00ba 5 della classifica mondiale, superando Berdych, ma senza aver vinto nessun titolo del Grande Slam e nessun Masters 1000 (prima volta dal 2004).\n2016: l'oro olimpico in doppio ed ennesimo infortunio.\nComincia la stagione cambiando modello di racchetta e passando a un tipo di attrezzo simile al prototipo sperimentato nel 2015 al torneo di Monte Carlo.\nDebutta come testa di serie n\u00ba 5 agli Australian Open ma perde clamorosamente, per la prima volta in carriera al primo turno di questo torneo e per la seconda all'esordio in uno Slam, per mano del connazionale Fernando Verdasco, in 5 set, dopo 4 ore e 41 minuti di match. Durante la stagione sulla terra rossa, s'impone a Monte Carlo e Barcellona, ritirandosi al terzo turno del Roland Garros.\nDopo il ritiro in Francia, Nadal annuncia la sua mancata partecipazione ai tornei del Queen's e di Wimbledon, cui fa seguito la cancellazione dalla Rogers Cup. Conferma, invece, la presenza ai Giochi Olimpici di Rio 2016 (dove sar\u00e0 portabandiera della nazionale spagnola) sia in singolare sia in doppio, in coppia con Marc L\u00f3pez. Decide invece di non prendere parte alla prova di doppio misto, dove era iscritto con Garbi\u00f1e Muguruza, a causa della stanchezza accumulata nelle altre due specialit\u00e0. Battendo il brasiliano Thomaz Bellucci nei quarti di finale del singolare, Nadal centra la vittoria numero 800 in carriera, diventando l'ottavo giocatore della storia a raggiungere tale traguardo. Il 12 agosto insieme a Marc L\u00f3pez vince la medaglia d'oro nel doppio maschile, battendo in finale i romeni Florin Mergea e Horia Tec\u0103u, divenendo cos\u00ec il primo tennista della storia a conquistare i quattro i titoli del Grande Slam, la Coppa Davis e l'oro olimpico sia in singolare sia in doppio. Nella semifinale del singolare viene sconfitto dall'argentino Juan Martin del Potro, nell'incontro pi\u00f9 spettacolare dell'Olimpiade, dopo 3 ore di gioco, per 7-5, 4-6, 6-7.\nAgli US Open esce agli ottavi di finale per mano del giovane francese Lucas Pouille, chiudendo anticipatamente la stagione con soli 2 titoli in bacheca.\nPer la prima volta dal 2004 Nadal non figura tra i primi 5 giocatori del mondo alla fine dell'anno (9).\n2017: la rinascita, 10\u00ba Roland Garros, 3\u00ba US Open e ritorno al numero 1 del mondo.\nIl 2017 \u00e8 l'anno della sua rinascita tennistica. Comincia conquistando nuovamente il classico torneo d'esibizione di Abu Dhabi, dove batte in finale il belga David Goffin per 6-4, 7-6, diventando il giocatore pi\u00f9 vincente della storia del torneo (4 volte: 2010, 2011, 2016, 2017). Agli Australian Open raggiunge la finale contro Federer, perdendo al quinto set (4-6, 6-3, 1-6, 6-3, 3-6). A Miami gioca la sua partita numero mille in carriera, undicesimo tennista a raggiungere questo traguardo.\nSulla terra rossa s'impone a Monte-Carlo, a Barcellona, dove gli era stato appena intitolato il campo centrale diventando cos\u00ec il primo tennista a giocare su un campo a lui intitolato, Madrid e al Roland Garros, battendo Wawrinka e tornando a vincere uno Slam dopo tre anni.\nLa sua stagione sull'erba parte con il forfait all'ATP 500 di Londra, con l'obbiettivo di recuperare al meglio la condizione fisica in vista del torneo di Wimbledon, dove perde clamorosamente negli ottavi di finale in cinque set contro Gilles M\u00fcller (3-6, 4-6, 6-3, 6-4, 13-15). Durante la Rogers Cup torna al primo posto nel ranking ATP a distanza di tre anni. Agli US Open sconfigge Kevin Anderson per 6-3, 6-3, 6-4 in finale, conquistando il suo terzo US Open. Nella parte finale della stagione vince anche la Laver Cup (con il \"Team Europe\") e il China Open, e si ritira dopo il primo incontro disputato alle ATP Finals, complice anche l'infortunio al ginocchio destro.\nCon 6 titoli vinti divisi in 2 Slam, 2 Masters 1000 e 2 ATP 500, chiude una delle stagioni migliori della sua carriera al primo posto del ranking mondiale.\n2018: 11\u00ba Roland Garros.\nPrende parte agli Australian Open: nel corso del torneo si assicura il primo posto nel ranking ATP, pur ritirandosi ai quarti di finale contro Cili\u0107 sul punteggio di 6-3, 3-6, 7-6, 2-6, 0-2 a favore del croato. Il periodo di recupero lo costringe a saltare i primi Masters 1000 della stagione e a cedere la prima posizione a Federer. Il 2 aprile torna al primo posto per la quinta volta, primo nella storia a riuscirci.\nLa stagione sul rosso segna il ritorno di Nadal nel circuito ATP dopo due mesi e mezzo di stop: vince a Monte Carlo, Barcellona e Roma, mentre a Madrid stabilisce il record di set vinti consecutivamente su una singola superficie, 50, record assoluto nella storia del tennis (supera McEnroe).\nTorna al Roland Garros da grande favorito per la vittoria del torneo e conferma i pronostici sconfiggendo Thiem in finale (6-4, 6-3, 6-2): l'undicesimo Roland Garros vinto (Slam numero 17 in carriera) gli consente di eguagliare Margaret Smith Court (11 volte vincitrice dell'Australian Open) per maggior numero di vittorie in un unico torneo Slam. A Wimbledon \u00e8 fermato in semifinale da \u0110okovi\u0107 dopo cinque ore (4-6 6-3 69-7- 3-6 10-8). Successivamente si aggiudica la Rogers Cup di Toronto e si ritira per infortunio durante la semifinale degli US Open dopo aver perso i primi due set contro Del Potro (63-7, 2-6).\nUlteriori accertamenti evidenziano una lesione al tendine rotuleo destro, che lo tiene fuori per un mese, costringendolo a rinunciare alla semifinale di Coppa Davis contro la Francia, oltre che all'ATP 500 di Pechino e al Masters 1000 di Shangai, programmando il suo rientro al 1000 di Parigi-Bercy, dove d\u00e0 forfait a causa di un fastidio all'addome. Dal 5 novembre, perde lo scettro di n\u00ba 1 del ranking ATP, scendendo alla seconda posizione. La presenza di un frammento nell'articolazione della caviglia destra gli impedisce di disputare le ATP Finals di Londra, e lo costringe a sottoporsi a un immediato intervento chirurgico di rimozione. Conclude la stagione in anticipo al secondo posto del ranking mondiale.\n2019: Quarta doppietta Roland Garros-US Open, ritorno al numero uno e quinta Coppa Davis.\nDopo aver dato forfait a Brisbane, si presenta all'Australian Open e, senza perdere un set, raggiunge la finale, venendo sconfitto dal n\u00ba 1 del mondo Djokovic (3-6, 2-6, 3-6). Torna in campo ad Acapulco, dove viene sorpreso da Nick Kyrgios, futuro vincitore del torneo, al secondo turno. Al Masters 1000 di Indian Wells giunge in semifinale senza perdere set, ma si ritira prima di scendere in campo, a causa di un fastidio al tendine rotuleo del ginocchio destro. \nSi ferma alle semifinali di Monte Carlo, Barcellona e Madrid, tornando alla vittoria sulla terra rossa agli Internazionali d'Italia con un 6-0, 4-6, 6-1 inflitto a Djokovic in finale: la vittoria gli vale il primo titolo stagionale e il trentaquattresimo Master 1000. Agli Open di Francia arriva in finale dopo avere battuto Federer in semifinale, perdendo un solo set contro Goffin al terzo turno. L'ultimo atto lo vede contrapposto a Thiem, gi\u00e0 sconfitto l'anno precedente: l'austriaco toglie un set a Nadal, che vince anche questa finale (6-3, 5-7, 6-1, 6-1), conquistando il suo diciottesimo torneo del Grande Slam e diventando il primo tennista di entrambi i sessi della storia a vincere per 12 volte lo stesso Major.\nA Wimbledon Federer ne arresta la corsa in semifinale superandolo col punteggio di 63-7, 6-1, 3-6, 4-6. Torna alla vittoria nel Masters 1000 di Montr\u00e9al superando in finale Daniil Medvedev, decide quindi di cancellarsi dal torneo di Cincinnati. A Flushing Meadows conquista la sua quinta finale a New York, dove supera ancora Medvedev col punteggio di 7-5, 6-3, 5-7, 4-6, 6-4. Partecipa quindi alla Laver Cup, ma dopo aver superato Milos Raonic, si ritira a causa di un infortunio, che gli fa saltare tutta la tourn\u00e9e asiatica. Torna in campo a Parigi e raggiunge le semifinali senza perdere alcun set. Prima della semifinale, che lo avrebbe visto opposto a Shapovalov \u00e8 costretto al ritiro per uno stiramento agli addominali, nonostante il ritiro il 4 novembre torna numero uno del ranking. Alle ATP Finals, viene inserito nel gruppo Andre Agassi con Medveded, Tsitsipas e Alexander Zverev. Nella prima giornata viene sconfitto dal campione uscente, Zverev col punteggio di 6\u20132, 6\u20134. Contro Medvedev rimonta uno svantaggio di 5\u20131, nel terzo set, annullando anche un match point e si impone col punteggio di 6(3)\u20137, 6\u20133, 7\u20136(4). Chiude il girone, al terzo posto, battendo Tsitsipas, futuro vincitore del torneo, in rimonta per 6(4)\u20137, 6\u20134, 7\u20135 e viene eliminato.\nIn conclusione della stagione, conquista la sua quinta Coppa Davis con la Spagna, vincendo tutti i suoi incontri sia in singolare sia in doppio e diventando, a parimetito con Rod Laver, John McEnroe e Robert Lutz, il terzo tennista pi\u00f9 titolato del mondiale a squadre, dopo Roy Emerson e Stan Smith risettivamente con otto e sette successi.\n2020: il ventesimo Slam e la millesima vittoria ATP.\nInizia la stagione disputando la prima edizione della ATP Cup in rappresentanza della squadra spagnola. Nella prima sfida, vinta dalla Spagna per 3-0 contro la Georgia, in un girone composto anche da Uruguay e Giappone, Nadal si impone in due set su Nikoloz Basila\u0161vili. Concede poi tre giochi all'uruguaiano Pablo Cuevas nel successo della Spagna sull'Uruguay per 3-0, lo stesso punteggio con il quale la squadra iberica sconfigge il Giappone grazie anche ai successi in singolare di Nadal su Yoshihito Nishioka, e in doppio, insieme a Pablo Carre\u00f1o Busta, sulla coppia Ben McLachlan/G\u014d Soeda. Nei quarti di finale contro il Belgio, Nadal viene sconfitto in due set da David Goffin ma il successo ottenuto in doppio contro Sander Gill\u00e9 e Joran Vliegen, sempre in coppia con Carre\u00f1o Busta, contribuisce alla vittoria 2-1 della Spagna. In semifinale Nadal contribuisce al 3-0 della Spagna sull'Australia grazie al successo su Alex De Minaur. Nell'ultimo atto, subisce la 29\u00aa sconfitta (nona consecutiva sul cemento) contro Novak \u0110okovi\u0107, in gara per la Serbia che si aggiudica la manifestazione con il punteggio di 2-1.\nAgli Australian Open si ferma ai quarti di finale contro Dominic Thiem, subendo la sua sconfitta numero 200 in carriera, dopo aver eliminato, nell'ordine, Hugo Dellien, Federico Delbonis, Pablo Carre\u00f1o Busta e Nick Kyrgios.\nIl 3 febbraio scende al secondo posto della classifica ATP cedendo il primato a Novak \u0110okovi\u0107, vincitore a Melbourne.\nTorna in campo al torneo di Acapulco, che si aggiudica per la terza volta (la prima sul cemento), senza perdere un set, eliminando Pablo And\u00fajar per 6-3, 6-2, Miomir Kecmanovi\u0107 col punteggio di 6-2, 7-5, Kwon Soon-woo per 6-2, 6-1, Grigor Dimitrov per 6-3, 6-2 e in finale Taylor Fritz, sempre per 6-3, 6-2. Dopo il lungo stop dovuto alla pandemia di COVID-19, annuncia che non parteciper\u00e0 agli US Open. Torna quindi in campo a Roma supera lasciando solo 6 game in due partite, Pablo Carre\u00f1o Busta e Du\u0161an Lajovi\u0107 ma viene poi sconfitto a sorpresa nei quarti da Diego Schwartzman col punteggio di 6-2, 7-5.\nPer la prima volta in carriera partecipa quindi al Roland Garros senza aver vinto alcun titolo sulla terra. Al primo turno supera Jahor Herasima\u016d 6-4, 6-4, 6-2 e al secondo ha la meglio su Mackenzie McDonald 6-1, 6-0, 6-3. Nei sedicesimi elimina Stefano Travaglia per 6-1, 6-4, 6-0 e negli ottavi Sebastian Korda con lo score di 6-1, 6-1, 6-2. Nei quarti di finale batte Jannik Sinner 7-64, 6-4, 6-1. In semifinale vendica la sconfitta subita a Roma da Diego Schwartzman eliminandolo col punteggio di 6-3, 6-3, 7-60. Nella sua tredicesima finale a Parigi, l'11 ottobre, batte col punteggio di 6-0, 6-2, 7-5, il numero 1 del mondo Novak \u0110okovi\u0107, conquistando il suo 13\u00ba Roland Garros (60\u00ba torneo vinto sulla terra rossa), per la quarta volta senza perdere nessun set (record assoluto).\nGrazie a questo successo eguaglia il record di 20 tornei del Grande Slam vinti in carriera, precedentemente detenuto in solitaria da Federer, e diventa il 5\u00ba tennista della storia (dopo Margaret Smith Court, Steffi Graf, Serena Williams e Roger Federer) a vincere almeno 20 titoli Slam in singolare e il 3\u00ba tennista della storia (dopo Ken Rosewall e \u0110okovi\u0107) a vincere uno Slam in 3 decenni diversi (2000-2010-2020), diventa inoltre il primo giocatore di entrambi i sessi ad aver vinto per 13 volte uno stesso torneo, con un bilancio di 100 vittorie e due sole sconfitte.\nSconfiggendo Feliciano L\u00f3pez all'esordio nel torneo di Parigi Bercy, ottiene la millesima vittoria nel circuito ATP (quarto di sempre a riuscirci dopo Jimmy Connors, Ivan Lendl e Roger Federer). Negli ottavi di finale sconfigge in due set Jordan Thompson, mentre nei quarti la spunta in rimonta su Pablo Carreno Busta. Viene quindi eliminato in semifinale da Alexander Zverev col punteggio di 6-4, 7-5.\nAlle ATP Finals viene inserito nel Gruppo Londra 2020 con Dominic Thiem, Stefanos Tsitsipas e Andrej Rubl\u00ebv. Nel primo incontro supera Rubl\u00ebv col punteggio di 6-3, 6-4. Nella seconda giornata viene invece sconfitto da Thiem col punteggio di 6(7)-7, 6(4)-7. Grazie al successo in tre set su Tsitsipas (6-4, 4-6, 6-2), nell'ultimo turno del round Robin, torna dopo cinque anni in semifinale nel torneo. A negargli l'accesso alla sua terza finale in carriera \u00e8 Daniil Medvedev che lo sconfigge in rimonta (6\u20133, 6(4)\u20137, 3\u20136 il punteggio finale).\n2021: decimo successo a Roma.\nVince la sua prima partita ufficiale dell'anno al primo turno degli Australian Open, battendo Laslo \u0110ere. Viene eliminato ai quarti di finale da Stefanos Tsitsipas, dopo essersi portato avanti due set a zero, con il punteggio di 3-6, 2-6, 7-6, 6-4, 7-5. Rinuncia ai tornei di Rotterdam e Miami per un problema alla schiena. Nel mese di marzo cede la seconda posizione nel ranking al russo Daniil Medvedev (era del 2005 che le prime due posizioni erano monopolizzate da soli quattro giocatori, \u0110okovi\u0107, Federer, Nadal e Murray).\nTorna in campo per l'inizio della stagione sulla terra rossa, partecipando al torneo di Monte Carlo dove giunge facilmente ai quarti di finale eliminando, nell'ordine, Federico Delbonis, per 6-1, 6-2 e Grigor Dimitrov, col punteggio di 6-1, 6-1. Viene sconfitto ai quarti di finale dalla testa di serie numero 6 del torneo Andrey Rublev con il punteggio di 6-2, 4-6, 6-2.\nAl torneo di Barcellona conquista il primo trofeo stagionale, battendo in sequenza Il'ja Iva\u0161ka, Kei Nishikori, Cameron Norrie, Pablo Carre\u00f1o Busta e in finale Stefanos Tsitsipas (al quale annulla un match-point), conquistando il suo 12\u00ba titolo nel torneo catalano, il 61\u00ba sulla terra rossa e l'87\u00ba in assoluto. Al Masters 1000 di Madrid si ferma ai quarti di finale dopo aver subito la prima sconfitta sulla terra rossa contro Alexander Zverev, numero 6 del mondo.\nNel suo turno d'esordio agli Internazionali d'Italia elimina in due set Jannik Sinner. Negli ottavi di finale la spunta al tie-break del terzo set su Denis Shapovalov dopo aver salvato due match point, mentre nei quarti vendica la sconfitta subita a Madrid, eliminando in due set Alexander Zverev. In semifinale supera Reilly Opelka in due set e raggiunge la sua dodicesima finale al Foro Italico, dove ottiene, in tre set, la 28a vittoria su 57 scontri diretti contro Novak \u0110okovi\u0107, sollevando per la 10\u00aa volta il trofeo agli Internazionali d\u2019Italia, suo 88\u00ba titolo in carriera, 62\u00ba sulla terra rossa.\nGiunge al Roland Garros da grande favorito per la vittoria del torneo. Si spinge fino in semifinale, dove per\u00f2 subisce la sua terza sconfitta su 108 incontri, per mano di Novak \u0110okovi\u0107, numero 1 del mondo e futuro vincitore del torneo, col punteggio di 6-3, 3-6, 6\u2074-7, 2-6. Sar\u00e0 uno dei suoi ultimi incontri del 2021. La sindrome di M\u00fcller-Weiss, di cui aveva sofferto gi\u00e0 nel 2005, lo costringe ad alcune settimane di riposo e a rinunciare al torneo di Wimbledon e ai Giochi Olimpici. Rientra alle gare dopo quasi due mesi al Citi Open di Washington e viene eliminato al terzo turno. Il piede non \u00e8 per\u00f2 ancora guarito. D\u00e0 forfait al successivo Masters 1000 di Toronto e, dopo qualche giorno, annuncia la fine anticipata della propria stagione per sottoporsi alle cure del caso. Perde alcune posizioni nel ranking e conclude la stagione al 6\u00ba posto.\n2022: 21\u00b0 titolo Slam e Double Career Grand Slam.\nTornato in campo dopo cinque mesi di assenza, conquista il suo 89\u00b0 titolo in carriera aggiudicandosi, senza perdere un set, l'ATP 250 di Melbourne, grazie al successo in finale contro il qualificato Maxime Cressy.\nDopo 13 anni, il 30 gennaio, ottiene il suo secondo successo agli Australian Open, sconfiggendo in una finale durata oltre 5 ore il numero 2 del mondo Daniil Medvedev, al quale rimonta uno svantaggio di due set, primo giocatore dell'era Open a realizzare l'impresa nella finale del torneo. Stabilisce cos\u00ec il nuovo primato di titoli del Grande Slam vinti in singolare maschile (21), davanti agli altri due Big Three, i 20 volte vincitori Novak Djokovic e Roger Federer, diventando inoltre il secondo giocatore in era Open, insieme a Novak Djokovic, ad aver vinto almeno due volte tutti i tornei dello Slam.\nRivalit\u00e0 con Roger Federer.\nMolti critici considerano la loro rivalit\u00e0 come la pi\u00f9 accesa nella storia del tennis, il loro dominio \u00e8 stato senza precedenti nella storia del tennis: fra il 2005 e il 2010 i due si sono aggiudicati 21 tornei dello Slam su 24 (87,5%, 12-9 per Federer) e 31 tornei Masters Series/Masters 1000 su 54 disputati (57,4%, 18-13 per Nadal), hanno occupato i primi due posti del ranking mondiale per 271 settimane su 313 senza mai perdere il n\u00ba 1, e terminato le sei stagioni sempre al primo e secondo posto.\nIl primo incontro tra Nadal e Federer risale al 28 marzo 2004, terzo turno del Masters di Miami, e si concluse con la vittoria dello spagnolo per due set a zero. Da allora si sono affrontati quaranta volte, nove delle quali in finale dei tornei dello Slam: quattro volte al Roland Garros, tre volte a Wimbledon e due volte all'Australian Open, sei delle quali se le \u00e9 aggiudicate Nadal (quattro al Rolan\nComplessivamente Nadal \u00e8 uscito vincitore per 24 volte con i parziali 14-2 su terra rossa, 1-3 sull'erba, 9-11 sul cemento (5-1 per lo svizzero indoor, 8-6 per lo spagnolo outdoor).\nRivalit\u00e0 con Novak \u0110okovi\u0107.\nNadal e \u0110okovi\u0107 si sono incontrati per la prima volta il 7 giugno 2006 ai quarti di finale del Roland Garros, da allora hanno disputato 58 incontri, con un bilancio in favore del serbo, 30-28.\nSi tratta la prima dell'era open per numero di incontri disputati, e ha caratterizzato soprattutto la seconda parte della carriera di Nadal, dalla stagione 2010 in poi, quando i due hanno disputato fra loro la prima finale in un torneo dello Slam agli US Open, vinta da Nadal in 4 set. \nSulla terra rossa il bilancio \u00e8 favorevole al maiorchino con 19 vittorie e 8 sconfitte, sull'erba vantano due successi a testa mentre sul cemento il bilancio \u00e8 favorevole al serbo per 20 successi contro 7.\nI due giocatori hanno disputato fra loro 9 finali dello Slam, di cui ben 4 consecutive (record), fra cui si ricorda in particolare la finale degli Australian Open 2012, durata 5 ore e 53 minuti e vinta da \u0110okovi\u0107 per 5-7, 6-4, 6-2, 65-7, 7-5, la pi\u00f9 lunga finale di sempre in uno Slam ritenuta una delle pi\u00f9 belle partite della storia. Il bilancio delle finali Slam \u00e8 di 5-4 in favore di Nadal, mentre quello complessivo nei major \u00e8 di 10-7 sempre per lo spagnolo. I due hanno disputato anche una semifinale olimpica nel 2008, vinta da Nadal, e 29 match nei Masters 1000 (16-13 \u0110okovi\u0107).\nCaratteristiche tecniche.\nDal punto di vista tecnico il suo stile \u00e8 quello di un forte difensore, caratterizzato da colpi aggressivi, potenti e carichi di topspin, tirati da dietro la linea di fondo. Per rendere efficace questo stile, lo spagnolo necessita di grande velocit\u00e0 sia nella corsa che nel gioco di gambe, potenza muscolare, tenuta, resistenza, equilibrio. \nGrazie alle rotazioni \u00e8 in grado di giocare una drop volley molto efficace. Pur non utilizzando spesso il gioco di volo data la sua attitudine difensiva, le sue qualit\u00e0 a rete hanno raccolto il plauso di addetti ai lavori e di specialisti come John McEnroe e Boris Becker.\nIl dritto \u00e8 il suo colpo migliore, effettuato utilizzando la mano sinistra sebbene nella vita sia destro. Il colpo, utilizzando una presa Semi Western, \u00e8 caratterizzato da un movimento molto ampio del braccio, che resta completamente disteso, e del busto. Le gambe sono ben distanziate fra loro, in modo da offrire una base pi\u00f9 ampia da cui colpire la palla. Il movimento della racchetta \u00e8 di quasi 360\u00ba: il suo braccio sinistro, dopo il colpo, prosegue nel movimento fino a portare la racchetta al di sopra della spalla destra (tradizionalmente il braccio dovrebbe avvolgersi intorno al busto, o al massimo attorno alla spalla opposta). Ma la caratteristica sicuramente pi\u00f9 importante nel diritto di Nadal \u00e8 l'esasperato topspin impresso alla palla, molto maggiore di quello utilizzato da tutti i suoi contemporanei, che la porta ad un rimbalzo pi\u00f9 alto rendendo il suo dritto poco aggredibile nonostante non sia un colpo molto profondo. Uno studioso di tennis di San Francisco, John Yandell, ha utilizzato una telecamera ad alta velocit\u00e0 e un software apposito per misurare il numero di rivoluzioni effettuate da una pallina da tennis colpita a piena potenza da Nadal: \u00abI primi tennisti su cui abbiamo effettuato la misura sono stati Sampras e Agassi. Questi colpivano di diritto imprimendo una rotazione compresa fra e giri al minuto. Anche Federer colpisce con una grande rotazione, giusto giri al minuto. Bene, abbiamo misurato un dritto di Nadal a giri al minuto. La sua media era di 3200.\u00bb Nonostante i colpi in top siano predominanti, lo spagnolo pu\u00f2 anche effettuare un diritto pi\u00f9 profondo e piatto, che di solito utilizza come vincente; prima si predispone per\u00f2 con i piedi ben allargati e paralleli alla linea di fondo, per poter ruotare ed esprimere la massima forza possibile; in questo modo la palla raggiunge, e a volte supera, i .\nIl rovescio, su cui ha lavorato molto nel corso della carriera e che effettua soprattutto incrociato, lo esegue a due mani: la mano dominante (la sinistra) utilizza una presa Continental, mentre la destra una semi-western, che facilita, come per il diritto, l'utilizzo del topspin. Nel rovescio bimane, la maggior parte del colpo viene eseguita dalla mano non dominante, che nel caso di Nadal \u00e8 la destra. Tuttavia l'essere destrimano gli fornisce un buon vantaggio, permettendogli di avere un buon controllo sulla palla, oltre che di imprimere una grande potenza e di trovare angoli molto stretti. Il difetto principale di questo colpo \u00e8 l'impossibilit\u00e0, comune a tutti i rovesci bimani, di conferire rotazione all'indietro alla palla, tuttavia Nadal ha imparato a utilizzare il rovescio in back a una mano, che impiega ormai molto spesso soprattutto sulle superfici veloci, dove questo colpo facilita di molto la gestione delle palle basse.\nIl suo servizio \u00e8 caratterizzato da un movimento molto semplice. La velocit\u00e0 della sua prima di servizio \u00e8 aumentata da circa del 2003 fino ai del 2008, arrivando a superare nel 2010 i . Nadal \u00e8 in grado di mantenere un'alta percentuale di prime, posizionate strategicamente. Per la seconda, invece, utilizza un colpo mancino in slice che si scontra con il rovescio destro degli avversari; in generale punta comunque a ottenere un vantaggio strategico dal servizio, piuttosto che raccogliere punti diretti: dal punto di vista degli ace infatti Nadal \u00e8 rimasto a lungo pi\u00f9 debole rispetto a molti altri giocatori del circuito. Durante gli US Open 2010 lo spagnolo ha dimostrato di riuscire a ottenere risultati molto migliori con questo colpo cambiando la catena cinetica del colpo e non l'impugnatura come molti credono, tale lavoro \u00e8 stato possibile grazie a Oscar Borras che fin dall'inizio della stagione 2010 fu inserito nello staff di Nadal; l'enorme mole di lavoro sul servizio dello spagnolo durante tutto l'arco della stagione ha portato molti punti gratuiti risparmiando cos\u00ec molte energie, il picco per l'appunto lo raggiunse al torneo di Flushing Meadows, arrivando a toccare velocit\u00e0 di punta molto elevate (fino a ). Dopo quel torneo tuttavia Nadal ha preferito servire a velocit\u00e0 minori, per evitare un abbassamento della percentuale di prime di servizio e per mantenere pi\u00f9 facilmente il controllo del gioco.\nUn altro punto chiave del suo gioco sono la grande tenuta mentale e il suo approccio strategico alla partita. Nadal non perde mai fiducia indipendentemente dal punteggio, la maniacale perseveranza gli permette di restare sempre concentrato per vincere ogni singolo punto: spesso in questo modo pu\u00f2 recuperare da situazioni di momentaneo svantaggio. Lo spagnolo riesce a gestire in maniera strategica e meticolosa tutte le variabili esterne alla partita, come la superficie di gioco o le condizioni meteo. Quando gioca sulla terra, ad esempio, si muove circa 2-3 metri dietro la linea di fondo, mentre sull'erba o sul cemento si sposta molto pi\u00f9 avanti, colpendo proprio all'altezza della linea, o anche da dentro il campo. Inoltre \u00e8 capace di adattarsi alle tattiche e al gioco di chi ha di fronte, trovandone i punti deboli e sfruttandoli a proprio vantaggio; il suo diritto mancino in top, ad esempio, serve anche a mettere in difficolt\u00e0 gli avversari sul lato del rovescio, che \u00e8 il tallone di Achille di molti tennisti..\nAd esempio, nella sua autobiografia ha dichiarato che contro Federer preferisce insistere costantemente sul suo rovescio con lo scopo di renderlo innocuo da quella zona di campo, anche quando potrebbe piazzare un colpo vincente dalla parte del dritto.\nSebbene all'inizio fosse considerato soltanto uno specialista della terra rossa, Nadal ha a poco a poco dimostrato di essere estremamente competitivo su tutte le superfici, diventando il primo giocatore della storia a detenere contemporaneamente (nel 2010) tre titoli dello Slam su erba, cemento e terra, e vincendo 10 Masters1000, 5 Slam e la medaglia d'oro olimpica sul cemento. Alcuni tuttavia si stanno interrogando sulla possibile durata della sua carriera che, a causa del suo stile di gioco molto dispendioso, potrebbe essere interrotta prematuramente dagli infortuni. Nel 2009, ad esempio, una tendinite alle ginocchia ha causato l'eliminazione prematura dello spagnolo dal Roland Garros, e il suo forfait ai Championships di Wimbledon. Lo stesso Nadal ha ammesso che giocare molto sul cemento \u00e8 usurante, e ha pi\u00f9 volte richiesto che il calendario dell'ATP venga modificato, riducendo il numero di tornei e aumentando le settimane di riposo.\nSponsor ed equipaggiamento.\nLa rivista Forbes ha stimato i guadagni di Nadal dovuti agli sponsor in 25 milioni di dollari nel 2011, facendone il 16\u00ba sportivo pi\u00f9 pagato del mondo. Lo spagnolo \u00e8 inoltre classificato quinto sportivo pi\u00f9 influente del mondo nella graduatoria dell'agenzia Bloomberg, in base alla sua popolarit\u00e0 e all'affluenza di pubblico alle sue partite. Il tennista \u00e8 ambasciatore mondiale della Kia Motors, ed \u00e8 pi\u00f9 volte apparso nelle loro pubblicit\u00e0. Nadal ha anche un contratto di sponsorizzazione con la Universal DVD.\nLo sponsor di vestiario e scarpe di Nadal \u00e8 la Nike; il suo nome ha caratterizzato una linea di canottiere abbinate a pantaloni pinocchietto. Per la stagione 2009, Nadal ha adottato sui campi da tennis un abbigliamento pi\u00f9 classico, anche perch\u00e9 incoraggiato dalla Nike. L'azienda riteneva infatti che un aggiornamento del suo aspetto fosse d'obbligo, in modo da rispecchiare meglio il suo status di numero 1 del mondo, e da associare lo spagnolo a uno stile che, sebbene meno unico di quello precedente da \"pirata\", avrebbe potuto essere imitato pi\u00f9 facilmente dai consumatori.\nAi tornei di Abu Dhabi e Doha, Nadal ha partecipato indossando una maglietta polo disegnata appositamente per lui dalla Nike, assieme a dei pantaloncini corti tagliati sopra il ginocchio. Questo stile \u00e8 stato adottato a partire dagli Australian Open 2009. Nadal indossa le scarpe Nike Air CourtBallistec 3.3, cambiando spesso modello nel corso della stagione, ma che in comune hanno il soprannome \"Rafa\" scritto sulla parte posteriore della scarpa destra, e il logo stilizzato del toro su quella sinistra.\nNel 2010, l'orologiaio di lusso Richard Mille ha annunciato di aver sviluppato un nuovo orologio da polso ultra-leggero in collaborazione con Nadal, chiamato Richard Mille RM027 Tourbillon. In titanio e litio, \u00e8 valutato . Il tennista \u00e8 stato coinvolto nel design e nel testing dell'orologio, e l'ha indossato in tutti i tornei a partire dal Roland Garros 2010, come previsto da un contratto di sponsorizzazione. A partire dal 2011, lo spagnolo viene scelto da Giorgio Armani come testimonial mondiale per le linee Emporio Armani Underwear e Armani Jeans. Nello stesso anno ha inoltre firmato un contratto triennale con Bacardi per una campagna sul bere responsabile chiamata \"Champions drink responsibly\"; l'azienda ha realizzato per questo un nuovo drink analcolico, il \"Rafa Berry Smash\". Nel giugno 2012 Nadal \u00e8 diventato ambasciatore della room online di PokerStars, e partecipa a campagne pubblicitarie ed eventi di beneficenza come membro del Team PokerStars SportStars, assieme ad altri nomi dello sport come Gianluigi Buffon e Boris Becker.\nLa racchetta di Nadal \u00e8 una Babolat AeroPro Drive, in grafite e tungsteno con un piatto corde ampio di 100 pollici quadrati e un peso, nella versione di serie, di 300 grammi senza le corde. Il manico \u00e8 di misura L2 da 4 pollici e 1/4. Nella stagione 2010 \u00e8 stata ridipinta per essere uguale alla linea AeroPro Drive GT in commercio, e dal 2012 la testa della racchetta \u00e8 stata resa pi\u00f9 pesante per aumentare l'efficacia dei colpi. Lo spagnolo ha utilizzato nel corso del 2010 le corde Duralast 15L, per poi passare alle corde sintetiche nere monofilamento in copoliestere Babolat RPM Blast a sezione esagonale; il reticolo prevede 16 passaggi in verticale e 19 in orizzontale. Le sue racchette sono di solito incordate con una tensione di , indipendentemente dalla superficie su cui gioca.\nNel 2015 avviene un altro cambiamento molto importante riguardo alla racchetta: infatti \u00e8 passato da una normale Babolat Aeropro Drive GT a una racchetta \"tecnologica\", la nuova Babolat Aeropro Drive Play, una racchetta che dispone di un sensore inserito all'interno del manico e che si connette tramite Bluetooth sul proprio smartphone dove registra ed elabora ogni aspetto del gioco. La struttura della racchetta \u00e8 simile a quella che ha utilizzato negli anni 2013-2014.\nNel 2016 Nadal cambia completamente il modello della racchetta precedente, passando da una normale Babolat Aeropro Drive Play alla Babolat Pure Aero Play. Questa racchetta presenta alcune differenze: il suo peso \u00e8 di (pi\u00f9 pesante rispetto alla normale Aeropro Drive che pesa circa ), e soprattutto dispone della tecnologia FSI (\"Frame String Interaction\"), che ha aumentato la distanza tra le corde orizzontali cos\u00ec da poter conferire alla racchetta una maggior presa sulla palla e uno spin pi\u00f9 efficace, oltre a una maggiore profondit\u00e0 e maggior potenza nei colpi. \nGi\u00e0 ad aprile del 2015 lo spagnolo aveva provato un prototipo simile.\nStatistiche.\nTesta a testa.\nNella seguente tabella vengono elencati i primi cinque tennisti per numero di sfide contro Nadal. \u00c8 indicato il numero degli incontri totali disputati contro ciascun avversario, il bilancio sulle varie superfici e quello globale."}
{"id": "128389", "revid": "124123", "url": "https://it.wikipedia.org/wiki?curid=128389", "title": "Arnobio", "text": "Biografia.\nLe scarse notizie biografiche provengono da san Girolamo che afferma che Arnobio fu un retore pagano di Sicca Veneria, nell'Africa proconsolare, che avrebbe avuto per discepolo Lattanzio e avrebbe anche scritto contro la dottrina cristiana. Convertitosi alla fine del III secolo grazie a un sogno, chiese di ricevere il battesimo per poter far parte della comunit\u00e0 cristiana; allo scopo di superare i dubbi del suo vescovo sulla sincerit\u00e0 della conversione scrisse, dopo la fine del regno di Diocleziano (284 - 305) e prima dell'Editto di Milano (313), un'opera apologetica in sette libri, \"Adversus gentes\", intitolata poi \"Adversus nationes\", nel manoscritto pi\u00f9 antico pervenutoci nel IX secolo.\nScritti per lettori ignari dei contenuti della fede cristiana, con lo stile del retore, letterario e ampolloso ma anche, quando occorre, ironico e realistico, i libri I e II espongono la divinit\u00e0 della figura di Cristo e della religione cristiana - che egli considera in accordo con le teorie dei migliori filosofi pagani, rilevando tendenze cristiane gi\u00e0 in Platone - trattano una teoria dell'anima e ribattono le accuse dei pagani al cristianesimo di essere responsabile delle tragedie che colpiscono l'umanit\u00e0; i libri III, IV e V attaccano la mitologia pagana, considerata contraddittoria e immorale, riportando preziose notizie su templi, riti e idoli; i libri VI e VII difendono i cristiani dalle accuse di empiet\u00e0.\nScarsi sono i riferimenti al Nuovo Testamento e sembra sorprendente la mancanza di citazioni dall'Antico Testamento del quale non riconoscerebbe i presupposti al Nuovo; del resto, la sua concezione del Dio cristiano \u00e8 del tutto estranea alla visione ebraica: deriva dall'epicureismo l'inaccessibilit\u00e0 indifferente fra esso, \"Deus summus\", e tutte le altre creature, compresi gli altri dei, che per Arnobio esistono realmente ma sono subordinati al \"Deus princeps\".\nUna derivazione gnostico - platonica si nota nella sua concezione dell'anima, materiale e creata da un demiurgo : l'uomo \u00e8 un \"essere cieco che non conosce se stesso\" ma la convinzione dell'esistenza del divino \u00e8 innata nell'anima, malgrado la sua materialit\u00e0 perch\u00e9 la rivelazione lo ha reso partecipe della sapienza divina, ed essa pu\u00f2 pertanto raggiungere l'immortalit\u00e0 attraverso la grazia di Dio, mentre le anime dei dannati si dissolvono tra le fiamme dell'inferno.\nSi critica comunemente Arnobio per il suo non essere un autentico cristiano, dato che si form\u00f2 in un ambiente pagano; in realt\u00e0 il cristianesimo, allora e come avverr\u00e0 nei secoli successivi, era in una fase di evoluzione teologica che poteva svilupparsi solo utilizzando, adattate in parte, concezioni della cultura dominante, n\u00e9 esisteva un'ortodossia cristiana, per la mancanza di un'autorit\u00e0 unica riconosciuta che decidesse della legittimit\u00e0 delle varie interpretazioni dottrinali. Quello di Arnobio \u00e8 dunque il cristianesimo di un erudito del III secolo, con una cultura necessariamente non cristiana, ma gnostica, platonica, stoica; il suo \u00e8, sostanzialmente, uno dei cristianesimi possibili nel suo tempo.\nViene citato anche da Leonardo Sciascia nel romanzo \"Candido, ovvero un sogno fatto in Sicilia\" del 1977."}
{"id": "128391", "revid": "1982", "url": "https://it.wikipedia.org/wiki?curid=128391", "title": "16 Psyche", "text": "16 Psyche (in italiano 16 Psiche) \u00e8 uno dei pi\u00f9 grandi asteroidi della Fascia principale, misurando circa di diametro.\nPsyche fu scoperto il 17 marzo 1852 da Annibale de Gasparis dall'Osservatorio astronomico di Capodimonte a Napoli. Fu battezzato cos\u00ec in onore di Psiche, figura della mitologia greca.\nOccultazioni.\nFinora sono state osservate solo due occultazioni stellari di Psyche; la principale \u00e8 stata registrata in Messico il 22 marzo 2002. Le variazioni della luminosit\u00e0 di Psyche hanno indicato un corpo non sferico.\nIl 29 luglio 2005 alle 09:05 UTC Psyche ha occultato la stella TYC 1255-00468-1 di magnitudine 11,5. L'evento \u00e8 stato osservato in Uruguay, Argentina e Cile.\nCaratteristiche fisiche.\nL'analisi dello spettro elettromagnetico indica una composizione praticamente pura di ferro e nichel. Si suppone che Psyche e gli altri asteroidi di tipo M provengano dal nucleo metallico di un grande planetesimo differenziato simile a 4 Vesta.\nPsyche ha una massa abbastanza grande tale da indurre significative perturbazioni gravitazionali misurabili nelle orbite degli altri asteroidi, permettendo quindi di valutare accuratamente i valori di massa e densit\u00e0. Quest'ultima risulterebbe essere estremamente bassa per un asteroide metallico; ci\u00f2 indicherebbe un'alta porosit\u00e0 o una poco plausibile errata determinazione della sua composizione. In altre parole, il pianetino \u00e8 probabilmente un gigantesco cumulo di pietrisco piuttosto che un corpo solido. La sua ridotta densit\u00e0 rispetto ad un tipico meteorite ferroso ha suggerito che la metallicit\u00e0, prevalentemente superficiale, sia dovuta ad un passato processo eruttivo di lava metallica.\nEsplorazione.\nL'asteroide \u00e8 l'obiettivo della sonda statunitense Psyche il cui lancio \u00e8 previsto nell'agosto del 2022 . "}
{"id": "128395", "revid": "3535", "url": "https://it.wikipedia.org/wiki?curid=128395", "title": "Dentiera", "text": ""}
{"id": "128399", "revid": "124249484", "url": "https://it.wikipedia.org/wiki?curid=128399", "title": "Domenico Veneziano", "text": " Il suo uso di colori chiarissimi, impregnati di luce, sar\u00e0 punto di partenza per Piero della Francesca, inoltre da lui partir\u00e0 la tendenza lineare, di Andrea del Castagno e di Antonio e Piero del Pollaiolo.\nBiografia.\nFormazione.\nL'artista nacque forse a Venezia intorno al 1410 (se possiamo prendere come indicazione di nascita il soprannome di \"veneziano\" che appare nella sua stessa firma in opere come il \"Tabernacolo Carnesecchi\" e la \"Pala di Santa Lucia dei Magnoli\"). Purtroppo non sappiamo nulla della sua formazione, che per alcuni studiosi appare del tutto toscana. Se si ipotizza che abbia iniziato a Venezia, a contatto con le novit\u00e0 della pittura fiamminga, dobbiamo poi considerare che si sia spostato a Firenze, come allievo di Gentile da Fabriano tra il 1422 e il 1423, da cui riprese il gusto per il dettaglio naturalistico e per l'ostentazione del lusso, poi a Roma, dove lavor\u00f2 con Pisanello, tra il 1423 e il 1430. Nelle sue opere, il ritorno ai modi tardogotici, se si pu\u00f2 spiegare con l'influenza dei sopraccitati artisti, vi si potrebbe vedere anche l'influenza della contemporanea opera di Benozzo Gozzoli e della produzione delle botteghe dedite alla decorazione dei cassoni.\nA Roma Domenico apprese da Pisanello quel gusto per le sottigliezze descrittive e la particolare attenzione per gli effetti luministici. Qui inoltre in quegli stessi anni erano presenti Masolino e forse Masaccio (affreschi di San Clemente) e forse Paolo Uccello, che avrebbe collaborato con Masolino al perduto ciclo degli \"Uomini illustri\" di palazzo Orsini.\nArrivo a Firenze.\nIl rientro a Firenze viene ipoteticamente fissato al 1432, lo stesso anno del ritorno di Masolino. In quel periodo dovette avviare la sua carriera indipendente.\nLe sue prime opere a Firenze sono la \"Madonna col Bambino detta Madonna Berenson\" della Villa I Tatti a Settignano, la \"Madonna del Roseto\" a Bucarest e il \"Tabernacolo Carnesecchi\", oggi conservato frammentariamente alla National Gallery di Londra. Si tratta di lavori in cui si notano stimoli diversi, dal tardogotico ai primi maestri del Rinascimento fiorentino.\nPerugia.\nLa prima documentazione sicura sull'artista risale al 1438, quando sped\u00ec da Perugia una lettera a Piero de' Medici per chiedergli di poter lavorare a Firenze, mostrandosi al corrente degli avvenimenti artistici fiorentini, in particolare degli impegni che tenevano occupati i colleghi Lippi e Angelico: una conoscenza che testimonia il suo essere gi\u00e0 domestico con l'ambiente fiorentino. Stava lavorando a perduti affreschi in una sala di palazzo Baglioni, visti dal Vasari gi\u00e0 in cattivo stato e oggi scomparsi.\nGli affreschi di Sant'Egidio.\nNel 1439 gli venne affidata la decorazione della chiesa di Sant'Egidio con un ciclo di affreschi sulle \"Storie di Maria\", opera capitale della seconda generazione di pittori rinascimentali fiorentini a cui parteciparono anche Piero della Francesca, Andrea del Castagno e Alesso Baldovinetti, purtroppo andata distrutta e oggi conosciuta solo attraverso le descrizioni e qualche frammento, peraltro poco significativo, ritrovato sotto le pareti e oggi esposto nel Cenacolo di Sant'Apollonia a Firenze. Domenico Veneziano lavor\u00f2 agli affreschi a fianco del giovane allievo Piero, compiendo uno \"Sposalizio\" e poi lasciandoli incompiuti.\nAllo stesso periodo risale il tondo con l\"'Adorazione dei Magi\", riferita generalmente a una commissione di Piero de' Medici, in cui il mondo fiabesco del tardogotico e la nuova costruzione prospettica sono perfettamente integrati in un ampio paesaggio di origine fiamminga. Alcuni datano a questo periodo anche il \"Tabernacolo Carnesecchi\".\nLa Pala di Santa Lucia de' Magnoli.\nTra il 1445 e il 1447 circa esegu\u00ec il suo capolavoro, la \"Pala\" per la chiesa di Santa Lucia de' Magnoli a Firenze, in cui rappresent\u00f2 una Sacra Conversazione, con la Vergine col Bambino in trono attorniata dai santi Francesco, Giovanni Battista, Zanobi, protovescovo di Firenze, e Lucia. Le figure sono inserite in una loggia aperta, costruita con una prospettiva a tre punti di fuga e simulante la forma di un trittico. Dietro, attraverso un'apertura, si intravedono le fronde di tre aranci su cielo azzurro. L'elemento lineare viene cancellato dalla luce chiara naturale, come quella del mattino, che proviene da destra in alto mettendo in risalto i profili dei personaggi e schiarendo i colori. Al posto dei toni scuri e brillanti alla Gentile sono ora presenti tonalit\u00e0 pi\u00f9 chiare e delicate, intonate a riflessi color pastello.\nDella predella fanno parte le tavole con \"San Francesco riceve le stigmate\" e \"San Giovanni Battista nel deserto\" conservate a Washington; l\"'Annunciazione\" e il \"Miracolo di san Zanobi\" di Cambridge e il \"Martirio di santa Lucia\" di Berlino. Si tratta di scene fortemente innovative, in cui si fonde una vivace narrativit\u00e0 con spunti ora di realismo e espressionismo (\"Miracolo di san Zanobi\"), ora di incantata astrazione (come le montagne a prisma dei primi due scomparti).\nViaggio nelle Marche.\nVasari riferisce come appena terminata la pala Domenico part\u00ec per le Marche (1447), chiamato a decorare con Piero della Francesca la volta della chiesa del santuario di Loreto. Un'epidemia di peste costrinse i due a lasciare in fretta le Marche, lasciando il lavoro incompiuto che poi venne distrutto.\nTarda attivit\u00e0.\nPerduti sono pure i due cassoni dipinti per il gentiluomo fiorentino Marco Parenti, dei quali resta documentazione dei pagamenti nel 1447 e nel 1448. Alla fase tarda \u00e8 riferita la \"Madonna col Bambino\" di Washington.\nDegli affreschi per la cappella Cavalcanti in Santa Croce (1454), staccati nel 1566, rimangono i \"Santi Giovanni Battista e Francesco\" nel museo della basilica. Un documento testimonia il pagamento per gli affreschi nel 1454.\nSuccessivamente l'artista \u00e8 citato in un documento quale uno dei pi\u00f9 valenti pittori esistenti in Italia, chiamato per valutare gli affreschi di Benedetto Bonfigli nella Cappella dei Priori di Perugia, assieme a Filippo Lippi e all'Angelico. Ancora nel 1457 era citato nel libro delle spese di Santa Trinit\u00e0 a Pistoia per aver giudicato la \"Pala della Trinit\u00e0\" di Pesellino e Filippo Lippi. Tali testimonianze gettano luce su come l'artista dovesse essere molto stimato, sebbene non si conosca alcuna sua opera di quel periodo.\nDue dipinti suoi sono citati nell'Inventario mediceo del 1492 e oggi perduti: \"una figura a sedere in un tabernacolo mezza nuda, con un teschio in mano\" e \"una testa di dama\".\nMor\u00ec nel 1461. Il Vasari riferisce che fu assassinato da Andrea del Castagno e che egli lo rifer\u00ec in punto di morte, anche se Domenico Veneziano gli sopravvisse di ben quattro anni circa. Lo storico aretino gli attribu\u00ec anche erroneamente l'introduzione della pittura a olio: tutte le sue opere conosciute sono a tempera."}
{"id": "128401", "revid": "1543377", "url": "https://it.wikipedia.org/wiki?curid=128401", "title": "Las Vegas Raiders", "text": "I Las Vegas Raiders sono una squadra professionistica di football americano della NFL con sede a Las Vegas. La loro storia inizia come Oakland Raiders, nel 1960, quando si aggregano alla American Football League (AFL), per poi diventare membri della National Football League (NFL) a partire dal 1970, anno della fusione tra AFL e NFL. I Raiders partecipano al campionato NFL nella West Division della American Football Conference, giocando le partite casalinghe presso l'Allegiant Stadium. A partire dalla stagione 2020, la squadra fu trasferita a Las Vegas, Nevada, spostamento approvato con una votazione quasi unanime dei proprietari della NFL il 27 marzo 2017.\nPrima dell'inizio della stagione 2016, i Raiders vantano 444 vittorie, 397 sconfitte e 11 pareggi ed un \"record\" nei playoff di 25 vittorie e 18 sconfitte. In tutta la loro storia, i Raiders hanno ottenuto 15 titoli divisionali (di cui tre nella American Football League e 12 nella NFL), 3 Super Bowl, 4 titoli della American Football Conference ed un titolo della defunta AFL. Fino al 2015, 14 ex-giocatori dei Raiders sono entrati a far parte della Pro Football Hall of Fame.\nDurante le prime tre stagioni della sua storia (1960-1962), i Raiders hanno dovuto affrontare diverse difficolt\u00e0 sia dentro che fuori dal campo. Nel 1963 per\u00f2 la squadra assume come capo-allenatore Al Davis, che negli anni seguenti diventer\u00e0 proprietario e general manager della squadra. Sotto la sua guida, i Raiders raccolgo i primi successi. Nel 1967 riusciranno a qualificarsi per la prima volta ai playoff, vincendo per la prima ed unica volta il titolo AFL battendo in finale gli Houston Oilers, per poi venire sconfitti dai Green Bay Packers nel Super Bowl II.\nSaranno gli anni '70 a vedere i Raiders raggiungere la gloria: in questo decennio infatti vincono per sei volte il titolo di division e raggiungono la finale della AFC in altrettante 6 occasioni. Il primo titolo NFL arriva nel 1976 quando, in occasione del Super Bowl XI sconfiggono i Minnesota Vikings. Il secondo titolo giunge inaspettatamente nel 1980 battendo i Philadelphia Eagles nel Super Bowl XV, divenendo cos\u00ec la prima squadra della lega a vincere il titolo dopo essersi qualificata ai playoff come wild card. Dopo essersi trasferiti a Los Angeles l'anno precedente, nel 1983 i Raiders sconfiggono i Washington Redskins nel Super Bowl XVIII ottenendo il terzo, e per ora ultimo titolo NFL della propria storia. Dopo la stagione 1985, infatti, il club si avvia verso un declino che durer\u00e0 un decennio: nelle nove stagioni seguenti a Los Angeles riuscir\u00e0 a vincere soltanto un titolo di division (nella stagione 1990) e due partite di playoff. Nel 1995 la franchigia riporta la sua sede a Oakland.\nA cavallo fra la fine degli anni '90 e l'inizio degli anni 2000, gli Oakland Raiders riescono a risorgere dalle ceneri, seppur per un breve periodo. Una rinascita che culmina nella stagione 2002, quando escono sconfitti dal Super Bowl XXXVII per mano dei Tampa Bay Buccaneers. Da quel momento in poi la franchigia si avvia a una crisi profonda: per 13 stagioni i Raiders non sono riusciti mai a raggiungere i playoff e neanche ad ottenere un record stagionale positivo. Il periodo negativo ha avuto termine tornando alla \"post-season\" nel 2016.\nAl 2019, secondo la rivista \"Forbes\", il valore dei Raiders \u00e8 di 2,9 miliardi di dollari, dodicesimi tra le franchigie della NFL\nStoria.\nI primi anni (1959-1962).\nAnche se il progetto iniziale era quello di chiamare la squadra Oakland Se\u00f1ors, prima dell'inizio della stagione 1960 la squadra assume il nome definitivo di Oakland Raiders. Dopo aver rifiutato le offerte dei Washington Redskins (NFL) e dei Los Angeles Chargers (AFL), ad essere nominato primo \"head coach\" della storia della franchigia \u00e8 Eddie Erdelatz, nativo di San Francisco e reduce da una grande carriera di allenatore nel \"college football\" durante gli anni '50. Ma la prima stagione dei Raiders non si avvia sotto buoni auspici, non potendo fare altro che scegliere per ultimi i giovani talenti provenienti dai \"college\". Il \"roster\" della stagione 1960 \u00e8 composto di 42 elementi, di cui soltanto 14 veterani e ben 29 giocatori al primo anno tra i professionisti (\"rookie\"). Fra questi ultimi per\u00f2 c'\u00e8 il centro (e futuro nominato alla Hall of Fame) Jim Otto e il quarterback Tom Flores (che sar\u00e0 \"head coach\" dei Raiders dal 1979 al 1987). Al loro debutto, i Raiders di Erdelatz ottengono 6 vittorie e 8 sconfitte. Ma nella stagione seguente, Erdelatz entra in conflitto con la dirigenza dei Raiders e dopo una disastrosa partenza (nelle prime due partite i nero-argento incassano 99 punti senza segnarne nemmeno uno), il 18 settembre 1961 i Raiders lo licenziano.\nDopo il licenziamento di Erdelatz, il 24 settembre 1961 viene nominato nuovo \"head coach\" Marty Feldman. Nel 1961 i Raiders finiscono la stagione con un \"record\" di 2-12. Feldman rimane in carica con l'inizio della stagione 1962, ma dopo un avvio di 5 sconfitte e nessuna vittoria, viene licenziato anche lui. Al suo posto assume il comando delle operazioni Red Conkright, che riesce ad ottenere soltanto una vittoria. Il \"record\" stagionale del 1962 \u00e8 un pesantissimo 1-13. Ne fa le spese naturalmente Conkright, che per\u00f2 rimane all'interno del \"coaching staff\" dei Raiders con un ruolo di \"mentore\" per il futuro allenatore. Sotto la guida dei suoi primi tre allenatori, il \"record\" complessivo dei Raiders \u00e8 un disastroso 9-33.\nLa American Football League e Al Davis.\n1963-1966: Al Davis diventa \"head coach\" e \"general manager\".\nDopo la fallimentare stagione 1962, F. Wayne Valley (uno degli otto proprietari degli Oakland Raiders) decide di assumere Al Davis nel ruolo di \"head coach\" e \"general manager\". Alla giovane et\u00e0 di 33 anni, Davis \u00e8 stato il pi\u00f9 giovane ad aver assunto entrambi i ruoli nella storia del football americano professionistico. Appena arrivato, Davis si assume la responsabilit\u00e0 di rivoluzionare il gioco dei Raiders in senso pi\u00f9 \"verticale\" (come lui stesso definir\u00e0), implementando un gioco offensivo pi\u00f9 aggressivo sulla scorta dell'attacco sviluppato dall\"'head coach\" dei Chargers Sid Gillman. Al suo primo anno sulla panchina, nel 1963 i Raiders di Al Davis migliorano improvvisamente ottenendo 10 vittorie e 4 sconfitte (lo stesso Davis viene nominato \"Coach of the Year\" della American Football League) e nella stessa stagione, l'8 settembre 1963 debutta la famosa divisa da gara ufficiale nera e argento. Dopo una lieve flessione nella stagione 1964 (5-7-2), i Raiders tornano a vincere nel 1965, ottenendo 8 vittorie, 5 sconfitte e 1 pareggio.\n1966: John Rauch nuovo \"head coach\".\nAvendo ricevuto la nomina a \"Commissioner\" della American Football League, nell'aprile 1966 Al Davis \u00e8 costretto a passare la carica di \"head coach\" al suo assistente, John Rauch. Ma soltanto un paio di mesi dopo la AFL si unisce alla National Football League e quindi la sua nomina non ha pi\u00f9 ragione di esistere. Dopo una trattativa con Valley per ritornare ai Raiders, il 25 luglio 1966 Al Davis acquista una quota di minoranza della squadra (il 10%, con un investimento di 18.000 dollari).\nRauch guida i Raiders ad una stagione 1966 che si conclude con un record identico a quello della stagione precedente (8-5-1), finendo secondi nella AFL West Division.\n1967-1967: i Raiders vincono il titolo AFL.\nTornato alla guida dei Raiders, Al Davis assembla e allena una squadra che migliora a vista d'occhio. Con al suo fianco John Rauch (successore designato ma che formalmente detiene il ruolo di \"head coach\"), e grazie alle prestazioni del quarterback Daryle Lamonica (arrivato ad Oakland dai Buffalo Bills), Al Davis conduce i Raiders in una stagione 1967 che si conclude con 13 vittorie ed una sola sconfitta e la vittoria del titolo AFL, battendo in finale gli Houston Oilers con un netto 40-7. Con la vittoria contro gli Oilers i Raiders ottengono quindi il diritto di disputare a Miami il Super Bowl II contro i Green Bay Packers del leggendario Vince Lombardi, da cui per\u00f2 ne escono sconfitti 33-14. La stagione seguente il \"record\" stagionale \u00e8 12-2, ma nella finale AFL contro i New York Jets ne usciranno sconfitti di misura (27-23). A causa dei conflitti con la propriet\u00e0 e soffocato dalla figura ingombrante di Davis, il 16 gennaio 1969 John Rauch si dimette da \"head coach\", accasandosi nello stesso ruolo ai Buffalo Bills.\n1969: comincia l\"'era Madden\".\nDopo essere stato, durante i primi anni '60, \"defensive assistant coach\" della San Diego State University (sotto l\"'head coach\" Don Coryell, di cui Madden dichiarer\u00e0 sempre la sua influenza), John Madden arriva ai Raiders nel 1967 assunto da Al Davis per il ruolo di allenatore dei linebackers. Il 4 febbraio 1969, dopo l'addio di John Rauch, Madden diventa quindi il sesto allenatore della storia dei Raiders. Sotto la guida di Madden, nel 1969 i Raiders vincono la AFL West Division con un \"record\" di 12-1-1. Dopo aver distrutto gli Houston Oilers il 20 dicembre 1969 nella gara di playoff (56-7), i Raiders escono per\u00f2 sconfitti dalla finale di \"conference\" il 4 gennaio 1970, battuti dai Kansas City Chiefs di Hank Stram con il punteggio di 17-7.\nLa fusione fra AFL e NFL (1970-1981).\n1970-1971.\nNel 1970 avviene la fusione fra AFL e NFL e i Raiders vengono aggregati alla Western Division della American Football Conference (insieme alle stesse squadre che formavano la AFL West Division fino al 1969, ad eccezione dei Cincinnati Bengals) nella nuova National Football League. Nella prima stagione della nuova lega, i Raiders vincono la AFC West Division con un \"record\" di 8-4-2 arrivando fino alla finale di \"conference\", da dove ne escono sconfitti per mano dei Baltimore Colts. Nonostante una stagione 1971 in cui riottengono lo stesso \"record\" della stagione precedente, i Raiders non riescono n\u00e9 a rivincere la AFC West, n\u00e9 a qualificarsi per i playoff nonostante siano in grado di schierare giocatori del calibro di Ron Mix ed una linea offensiva con gli offensive takle Art Shell e Bob Brown, l'offensive guard Gene Upshaw e il centro Jim Otto (tutti giocatori futuri nominati nella Hall of Fame).\n1972-1978: il primo titolo (il Super Bowl XI del 1976).\nI Raiders degli anni '70 hanno giocatori di livello assoluto, con ben 8 giocatori successivamente eletti nella Hall of Fame oltre allo stesso John Madden. Una serie di successi costruiscono il \"mito\" dei Raiders come una squadra temutissima per la sua superiorit\u00e0 fisica ed atletica. Grazie soprattutto ad una difesa dominante (che si avvale anche dei placcaggi durissimi delle safety Jack Tatum e George Atkinson e del cornerback Skip Thomas), i Raiders vincono regolarmente la AFC West ed accedono ai playoff in quasi ogni stagione. Nel periodo 1973-1977 i Raiders riescono a raggiungere sempre la finale di conference.\nE gli anni '70 sono anche gli anni della splendida rivalit\u00e0 tra i Raiders e i Pittsburgh Steelers, le due squadre pi\u00f9 forti della American Football Conference e, forse, di tutta la lega. Ai playoff i Raiders incontrano spesso gli Steelers e, fra il 1974 e il 1976, per ben 3 volte la squadra vincente della sfida Steelers-Raiders vince il Super Bowl. E l'attenzione mediatica si concentra su questa rivalit\u00e0, influenzata da giocate controverse, placcaggi disperati, accuse reciproche e dichiarazioni pubbliche.\nNel 1969 John Madden venne nominato nuovo capo-allenatore, portando i Raiders durante gli anni 70 a imporsi come una delle migliori squadre della lega, vincendo sette titoli di division e il Super Bowl XI contro i Minnesota Vikings nel 1976. MVP della partita fu il ricevitore Fred Biletnikoff che ricevette 4 passaggi per 79 yard. Giocatori di rilievo durante questo decennio oltre a Biletnikoff, furono gli Hall of Famer Ken Stabler Dave Casper, Art Shell e Gene Upshaw. Nel frattempo, Davis acquis\u00ec diverse quote societarie, diventando il proprietario della franchigia.\n1978-2016.\nNel 1979 subentr\u00f2 un nuovo allenatore, Tom Flores, primo allenatore di origine ispanica nella storia della NFL. Sotto la sua direzione i Raiders continuarono a dominare la lega nella prima met\u00e0 degli anni ottanta. Nel 1980, il popolare quarterback Ken Stabler fu scambiato con gli Houston Oilers. Nella quinta settimana della stagione, il quarterback titolare Dan Pastorini si ruppe una gamba e fu rimpiazzato dall'ex prima scelta assoluta Jim Plunkett. Plunkett guid\u00f2 Oakland a un record di 11-5 ottenendo una wild card per i playoff. L\u00ec i Raiders superarono Houston Oilers, Cleveland Browns e San Diego Chargers, qualificandosi per il Super Bowl XV, vincendolo contro i favoriti Philadelphia Eagles, divenendo la prima squadra qualificatasi ai playoff come wild card a vincere il Super Bowl.\nPrima della stagione 1980, Al Davis tent\u00f2 senza successo di ammodernare l'Oakland Coliseum, portandolo a trasferire la squadra nel 1982 a Los Angeles. Nella nuova citt\u00e0, nella stagione 1983, la squadra termin\u00f2 con un record di 12\u20134 ed ottenne delle vittorie convincenti contro Steelers e Seattle Seahawks nei playoff. Contro i favoriti Washington Redskins nel Super Bowl XVIII, i Raiders vinsero nettamente per 38-9 conquistando il loro terzo Super Bowl. Miglior giocatore della partita fu il running back al secondo anno Marcus Allen.\nNel 1988 giunse alla corte dei Raiders l'ottavo head coach, Mike Shanahan, proveniente dallo staff dei Denver Broncos. Dopo una stagione terminata con il record di 7 vinte e 9 perse, nella stagione successiva una partenza molto negativa (una vinta e 3 perse) ne caus\u00f2 l'esonero. Al suo posto giunse Art Shell, diventando il primo capo-allenatore afro-americano della storia della NFL. Shell rimase fino alla stagione 1994, l'ultimo anno dei Raiders a Los Angeles.\nNel 1995 i Raiders fecero ritorno a Oakland, diretti dal nuovo allenatore Mike White. Nonostante un inizio positivo, i Raiders non riuscirono pi\u00f9 a conquistare i playoff e di conseguenza dopo tre stagioni White venne esonerato.\nNella stagione 1997 arriv\u00f2 Joe Bugel, il quale rimase alla guida della squadra per una sola stagione, venendo sostituto Jon Gruden che rimane con i Raiders fino alla stagione 2001, riportando la squadra agli antichi fasti dopo un decennio negativo. La miglior stagione della gestione Gruden fu quella del 2000 terminata con un record di 12-4. Guidata dal quarterback veterano Rich Gannon, Oakland vinse il suo primo titolo di division dal 1990, giungendo fino alla finale della AFC, dove fu sconfitta 16\u20133 dai futuri vincitori del Super Bowl, i Baltimore Ravens.\nNella stagione 2002, Bill Callahan divenne il tredicesimo allenatore della storia della societ\u00e0, portando la squadra fino al Super Bowl XXXVII, dove venne sconfitta contro i Tampa Bay Buccaneers dell'ex allenatore Jon Gruden che intercett\u00f2 Gannon, nominato quell'anno MVP della NFL, un numero record di 5 volte.\nA fine stagione 2003, Callahan venne esonerato e sostituito da Norv Turner. I risultati ottenuti furono per\u00f2 deludenti e nel 2005 Davis decise di richiamare Art Shell, che concluse col peggior record della lega. Con la prima scelta assoluta del Draft NFL 2007 i Raiders scelsero il quarteback da LSU JaMarcus Russell, una selezione negativa che condizion\u00f2 la franchigia per diversi anni a venire\nIl 22 gennaio 2007 dopo stagioni di insuccessi venne nominato il sedicesimo allenatore, Lane Kiffin, il pi\u00f9 giovane nella storia dei Raiders. A distanza di meno di due anni, a causa dei risultati pessimi e del rapporto negativo con Al Davis, Kiffin viene esonerato, sostituito a stagione in corso da Tom Cable, gi\u00e0 coordinatore offensivo della squadra.\nNella stagione 2010 i Raiders, dopo 7 anni terminati con un record negativo, chiusero la stagione in pareggio (8 vinte e 8 perse), vincendo tutte le 6 partite della propria division ma non ottenendo la qualificazione ai playoff, diventando la prima squadra dal 1970 a non raggiungere i playoff pur chiudendo la stagione regolare senza sconfitte nella propria division. Dopo pochi giorni dalla fine della stagione, Cable decise di ritirarsi.\nIl 17 gennaio 2011 fu nominato come diciassettesimo allenatore l'ex-coordinatore offensivo Hue Jackson. L'8 ottobre 2011 mor\u00ec all'et\u00e0 di 82 anni lo storico proprietario Al Davis. A met\u00e0 stagione, con un record di 7 vittorie e 4 sconfitte per i Raiders i play-off sembravano un risultato alla portata di Oakland, ma dopo una serie di tre sconfitte consecutive e la sconfitta con i rivali dei Kansas City Chiefs, la stagione si \u00e8 conclusa con un altro risultato finale in pareggio: 8 vittorie e 8 sconfitte.\nIl 6 gennaio 2012 venne assunto il nuovo general manager Reggie McKenzie. Il 10 dello stesso mese, Hue Jackson venne esonerato e sostituito da Dennis Allen che concluse la stagione 2012 con un altro pessimo record di 4-12, venendo tuttavia confermato. \nDopo un 2013 chiuso con 4 vittorie e 12 sconfitte, Allen fu licenziato dopo avere perso tutte le prime quattro partite della stagione 2014. A sostituirlo fino alla fine della stagione fu il coordinatore offensivo Tony Sparano. Il 2014 termin\u00f2 con 3 vittorie e 13 sconfitte.\nIl 14 gennaio 2015 fu annunciato l'arrivo di Jack Del Rio come capo allenatore. I Raiders, col nuovo quarterback rookie Derek Carr conclusero il 2015 migliorando il bilancio vittorie-sconfitte dell'anno precedente, salendo a 7-9. Nel 2016 la squadra torn\u00f2 per la prima volta ai playoff dopo la sconfitta nel Super Bowl della stagione 2002, vincendo la propria division con un record 12-4. A causa dell'infortunio di Carr nel finale della stagione regolare, la squadra fu per\u00f2 subito eliminata nel primo turno della post-season. Khalil Mack invece fu premiato come difensore dell'anno.\n2017-presente: trasferimento a Las Vegas.\nIl 27 marzo 2017 i proprietari delle squadre della NFL si sono pronunciati a favore (31 favorevoli e 1 contrario) della richiesta dei Raiders di spostare la loro sede a Las Vegas. Vi fu costruito un nuovo stadio, finanziato per 750 milioni di dollari da fondi pubblici e per 500 milioni stanziati congiuntamente dai Raiders stessi e dalla NFL. Ulteriori finanziamenti furono garantiti dalla Bank of America. La decisione di spostare nuovamente la \"casa\" dei Raiders fu presa in seguito al mancato impegno degli enti pubblici californiani per la costruzione di un nuovo stadio a Oakland, e dopo il rifiuto della NFL di accettare un piano del 2016 per cui i Raiders avrebbero diviso con i Chargers uno stadio a Carson, nei sobborghi di Los Angeles. Il trasferimento fu ufficializzato il 22 gennaio 2020.\nLoghi e uniformi.\nLe uniformi dal 1960 al 1962 erano di colore nero, oro e bianco; dal 1963 per le partite in casa la maglia \u00e8 diventata nera, il numero in argento e i pantaloni sono in argento con strisce nere e argento. Per le partite fuori casa la divisa \u00e8 composta da una maglia bianca con numeri neri e pantaloni argento con strip nere e argento. Il casco \u00e8 di color argento con una striscia nera che parte dalla base fino alla visiera. Sul lato vi \u00e8 un'immagine che raffigura uno scudo con all'interno una testa di un predone con un casco di football e delle sciabole incrociate.\nMembri importanti.\nMembri della Pro Football Hall of Fame.\nLa Pro Football Hall of Fame ha ammesso 25 giocatori che hanno giocato nei Las Vegas Raiders o che hanno fatto parte dell'organizzazione come dirigenti o allenatori. Nella tabella sono indicati in grassetto coloro che hanno prevalentemente passato la loro carriera con il club.\nNumeri ritirati.\nL'organizzazione dei Raiders non ritira i numeri di maglia n\u00e9 ufficialmente, n\u00e9 ufficiosamente. Il numero 00, indossato da Jim Otto per tutta la sua carriera, non \u00e8 pi\u00f9 permesso nella NFL. Era stato permesso in origine dalla AFL per una questione di marketing perch\u00e9 la pronuncia di tale numero in inglese era simile a quella del cognome del giocatore (\"aught-O\").\nC'era una speculazione secondo cui il numero 2 sarebbe stato ritirato dalla circolazione: l'ultimo a indossarlo fu JaMarcus Russell nel 2009 ma a causa del pregiudizio del fatto che Russell fu una delle peggior scelte del draft di tutti i tempi nella storia degli sport professionistici americani i Raiders decisero di farlo indossare a nessun altro. Quando la squadra scelse Terrelle Pryor nel Draft Supplementare del 2011, gli fu assegnato il numero 6 al posto del numero due che indossava alla Ohio State University malgrado quello non fosse utilizzato da alcun giocatore al momento. A Pryor non fu data alcuna spiegazione del perch\u00e9 non avesse ricevuto il proprio numero. Tuttavia Pryor ritorn\u00f2 ad indossare la maglia numero 2 prima dell'inizio della stagione 2013.\nAll-Pro.\nI seguenti giocatori sono stati inseriti nella formazione ideale della stagione All-Pro mentre militavano nei Raiders. In grassetto i giocatori che fanno ancora parte della franchigia.\nGiocatori selezionati per il Pro Bowl.\nI seguenti giocatori sono stati convocati per l'annuale Pro Bowl mentre militavano nei Raiders. In grassetto i giocatori che fanno ancora parte della franchigia."}
{"id": "128403", "revid": "6340", "url": "https://it.wikipedia.org/wiki?curid=128403", "title": "16 Psiche", "text": ""}
{"id": "128406", "revid": "30146154", "url": "https://it.wikipedia.org/wiki?curid=128406", "title": "Paradosso dell'onniscienza", "text": ""}
{"id": "128408", "revid": "2224454", "url": "https://it.wikipedia.org/wiki?curid=128408", "title": "Umorismo", "text": "L'umorismo \u00e8 la capacit\u00e0 intelligente e sottile di rilevare e rappresentare l'aspetto comico della realt\u00e0.\nInterpretazioni antropologiche e filosofiche.\nLa parola umorismo deriva dal latino \"humor\" o \"umor -oris\" (umidit\u00e0, liquido), che si avvicina al greco \"yg-r\u00f2s\" (bagnato, umido)\nBench\u00e9 l'umorismo sia una componente da sempre presente nella letteratura e nelle societ\u00e0 umane, uno studio sistematico sulle sue caratteristiche storiche, strutturali e psicologiche ha preso avvio solo all'inizio del XX secolo.\n\"Il comico\" di Emerson.\nRalph Waldo Emerson espresse la sua teoria del comico nel saggio \"The Comic\", dove cerc\u00f2 di perfezionare la teoria di Aristotele, per cui il ridicolo sarebbe \u00abci\u00f2 che \u00e8 fuori tempo e fuori luogo, senza pericolo\u00bb (con 'pericolo' ci sarebbe il 'tragico'). Dice Emerson: \u00abL'essenza di ogni barzelletta, di ogni commedia, sembra essere un onesto o benintenzionato esser mezzi e mezzi [\"halfness\"]; una non-esecuzione di ci\u00f2 che si pretendeva di eseguire, mentre uno a gran voce d\u00e0 a vedere che far\u00e0 una notevole performance. L'ostacolo posto all'intelletto, l'aspettativa frustrata, la rottura della continuit\u00e0 nell'intelletto, \u00e8 commedia; e si annuncia fisicamente nei piacevoli spasmi che chiamiamo risata.\u00bb Ricordando vagamente il dadaismo di Duchamp, Emerson disse inoltre: \u00abSeparate qualunque oggetto, come un particolare uomo, un cavallo, una rapa, un barile di farina, un ombrello, dalla connessione delle cose, e contemplateli da soli, stando l\u00ec nell'assoluta natura, e tutt'a un tratto divengono comici; nessuna qualit\u00e0 utile, rispettabile, pu\u00f2 salvarli dal ridicolo.\u00bb\nL'essenza del comico sta nella \"falsit\u00e0\" dell'uomo che \u00absi arrende alla sua apparenza; come se un uomo si dimenticasse completamente di s\u00e9 per trattare la sua ombra sul muro con segni di infinito rispetto\u00bb. Il comico \u00e8 quindi nella percezione (specie se improvvisa e inaspettata) del \"mezzo uomo\", dell'uomo incompleto che fino a un momento prima si credeva uomo e maturo, e rispettabile. E con la finezza delle sue ampie visioni, Emerson offre un'occhiata sull'intrinseca comicit\u00e0 dell'intera nostra condizione: \u00abNon facciamo nulla che non sia risibile ogni volta che lasciamo il nostro sentimento spontaneo. Tutti i nostri piani, le nostre amministrazioni, le nostre case, i nostri poemi, se paragonati alla saggezza e all'amore che l'uomo rappresenta, sono egualmente imperfetti e ridicoli\u00bb.\n\"Il riso\" di Bergson.\nFondamentale \u00e8 stato il contributo di Henri Bergson con il suo saggio \"Il riso. Saggio sul significato del comico\" (1900). Il filosofo francese apre la sua riflessione con una serie di considerazioni generali sul comico: innanzitutto nota che \u00abNon vi \u00e8 nulla di comico al di fuori di ci\u00f2 che \u00e8 propriamente umano\u00bb; anche quando l'oggetto del comico non \u00e8 una persona, tuttavia ci\u00f2 che suscita il riso \u00e8 un aspetto di quell'oggetto o animale che richiama alla mente atteggiamenti e situazioni umane (pensiamo ad un burattino). In secondo luogo, l'apprezzamento della situazione comica prevede \u00abqualcosa come un'anestesia momentanea del cuore\u00bb: l'empatia, l'identificazione con la persona oggetto del riso \u00e8 bandita. Infine, \u00e8 facile constatare che \u00abIl riso cela sempre un pensiero nascosto di intesa, direi quasi di complicit\u00e0, con altre persone che ridono, reali o immaginarie che siano\u00bb. Da queste tre considerazioni risulta un'idea chiara della funzione della comicit\u00e0: essa risponde a determinate esigenze sociali. In particolare, Bergson vede il comico come una sorta di \"castigo sociale\" con cui la comunit\u00e0 (intesa come specie) individua, respinge e corregge una serie di comportamenti percepiti come contrari allo \"slancio vitale\" con cui si identifica la vita stessa (e qui risiede il legame profondo tra la definizione di comico ed il resto della riflessione filosofica di Bergson).\nQuesti comportamenti sono quelli meccanici (\u00abRidiamo tutte le volte che una persona ci d\u00e0 l'impressione di una cosa\u00bb), monotoni che, nell'aderire cieco alla regola, non sanno cogliere - ed anzi soffocano - la fluidit\u00e0, l'intrinseca libert\u00e0 autocreatrice della vita. \u00c8 questo impulso spontaneo, stimolo ad una continua evoluzione creatrice, a permettere il superamento, in forme sempre nuove ed originali, degli ostacoli che ci si trova davanti; in questo senso, il riso corregge quei comportamenti che metterebbero in pericolo la sopravvivenza della specie. Ad esempio, la storiella in cui un deputato, interpellando il ministro su un assassinio famoso, rammenta che il colpevole, dopo aver ucciso la vittima, \u00e8 sceso dal treno in senso contrario alla sua direzione ed ha cos\u00ec violato il regolamento, \u00e8 comica perch\u00e9 nel deputato l'adesione alla regola ha soffocato la comprensione della vita.\n\"L'umorismo\" di Pirandello.\nIl saggio \u00e8 del 1908, posteriore dunque a quello di Bergson da cui risulta parzialmente influenzato. Pirandello vi ha lavorato dal 1904, anno di pubblicazione di \"Il fu Mattia Pascal\"; le due opere (il romanzo ed il saggio) sono espressione di un'unica maturazione artistica ed esistenziale che ha coinvolto lo scrittore siciliano all'inizio del Novecento e che vede come centrale proprio la poetica dell'umorismo. L'originalit\u00e0 di questa concezione sta nella distinzione tra \"comico\" ed \"umoristico\" in senso stretto; se il primo viene inteso come \u00abavvertimento del contrario\u00bb, quindi come pura intuizione di una contraddizione (e qui sta l'eco di Bergson), l'umorismo \u00e8 inteso come \u00absentimento del contrario\u00bb, l'elaborazione razionale e successiva del comico, una riflessione che porta ad un sentimento di identificazione e compassione nei confronti della persona di cui ci si prende gioco.\nTale sentimento ha le sue radici nella natura del \"contrario\" analizzato dall'umorista: anche qui si tratta del conflitto tra la forza profonda della \"vita\" e le cristallizzazioni della \"forma\"; tuttavia qui la vita appare irrimediabilmente soffocata dalla forma, incarnata dall'ideologia, dalle convenzioni, dalle leggi civili e dal meccanismo stesso della vita associata. Anche Bergson aveva notato che \u00abproprio come la vita dello spirito pu\u00f2 essere ostacolata nel suo realizzarsi dalle esigenze della macchina corporea, cos\u00ec la forma della vita sociale pu\u00f2 soffocarne il senso\u00bb, ma per Pirandello questo soffocamento \u00e8 intrinseco e strutturale nella vita associata. D'altronde lo stesso \"slancio\" che permea la vita ha perso le connotazioni positive dello spiritualismo francese, per assomigliare pi\u00f9 ad un caos cieco ed oscuro, pi\u00f9 vicino alle concezioni irrazionaliste di fine Ottocento ed alla caratterizzazione dell'inconscio.\nLa \"meccanizzazione\" dunque non \u00e8 pi\u00f9 l'anomalia sociale da correggere, ma l'autoinganno con cui l'uomo cerca di dare un senso all'informit\u00e0 della vita; in particolare, nel rapporto con gli altri l'autoinganno prende la forma della 'maschera', dell'(auto) imposizione del soggetto di un'identit\u00e0 fissa e predefinita dai valori morali e culturali, un'identit\u00e0 necessariamente percepita come estranea ed inautentica. Ecco allora che sottolineare questi autoinganni, descrivere l'erompere saltuario della vita dalla forma significa partecipare del dramma dell'uomo, combattuto tra bisogno di certezze e il bisogno di aderire alla realt\u00e0 autentica della vita: il \"sentimento del contrario\" \u00e8 paragonato al dio Giano bifronte, in quanto \u00e8 riso e pianto insieme.\n\"Il motto di spirito\" di Freud.\nNe \"Il motto di spirito\" (1905), la riflessione di Freud si distingue dalle precedenti perch\u00e9, pi\u00f9 che definire l'approccio alla realt\u00e0 che \u00e8 espresso nell'umorismo, mira a descrivere i meccanismi psichici che ne sono alla base - meccanismi che Freud allaccia alla teoria psicoanalitica; lo studio si limita inoltre alle manifestazioni verbali del comico. Quest'ultimo \u00e8 visto come meccanismo comunicativo che permette al soggetto di esprimere i contenuti dell'inconscio, solitamente repressi, in modo non traumatico o aggressivo per l'interlocutore. La capacit\u00e0 di \"far passare\" questi contenuti (riconducibili all'istinto sessuale ed all'aggressivit\u00e0) eludendo la censura del Super-Io \u00e8 resa possibile da un lavoro che il soggetto inconsapevolmente attua al fine di mascherare questa carica psichica all'interno del motto di spirito; l'insieme di queste regole di codificazione, detto processo primario, include il doppio senso, la condensazione, lo spostamento: processo rintracciabile anche in quell'appagamento di un desiderio frustrato che \u00e8 il sogno, e non a caso per Freud l'umorista \u00absogna ad occhi aperti\u00bb.\nIl piacere associato al riso \u00e8 riconducibile proprio a questo risparmio di energia psichica: non solo il soggetto \u00e8 riuscito a comunicare al suo interlocutore la propria carica psichica, ma \u00e8 riuscito a farlo evitando gli affetti penosi che avrebbero turbato la comunicazione qualora la censura del Super-Io fosse stata violata apertamente.\nStili e tecniche.\nUmorismo demenziale.\n\u00c8 l'umorismo in cui l'oggetto comico \u00e8 l'autore stesso, che erra nella costruzione della fabula. L'errore comico pu\u00f2 avvenire nel passaggio inopportuno tra contesti diversi, generi diversi, significati diversi di una data unit\u00e0 narrativa, o perfino nella presentazione di una battuta comica eccessivamente scontata.\nNon va confuso con la Parodia, che in casi simili mette alla berlina le convenzioni di genere. L\"'umorismo demenziale\" si basa sull'applicazione sbagliata di queste convenzioni.\nIl critico Guido Almansi lo defin\u00ec \"Umorismo scemo\" riferendosi all'opera di Achille Campanile e in effetti, per quanto sia apparsa sulla scena letteraria e dello spettacolo solo nel corso del XX secolo, \u00e8 una delle forme pi\u00f9 innate di comicit\u00e0 conviviale: \"fare lo scemo\".\nIn modo analogo alla classica distinzione tra autore e narratore, l'autore oggetto comico \u00e8 ovviamente distinto dall'autore reale: chi ascolta \u00e8 consapevole che l'ottusit\u00e0 del primo \u00e8 proporzionale all'abilit\u00e0 del secondo. Per questo motivo l'umorismo demenziale \u00e8 autoreferente e, a dispetto del nome, implica una discreta attivit\u00e0 intellettuale per apprezzare e non confondere i diversi piani di rappresentazione.\nEsempi illustri nell'uso di questa tecnica sono il gi\u00e0 citato Achille Campanile, il film Hellzapoppin' (film), i \"Monty Python\" e i film del trio Zucker-Abrahams-Zucker. Da sottolineare che, nell'arte scenica, il ruolo di autore oggetto comico pu\u00f2 estendersi all'attore e a chiunque dello staff coinvolto nella rappresentazione.\nUmorismo surreale.\nIl surreale \u00e8 una forma di umorismo basata su giustapposizioni bizzarre, situazioni assurde e la logica del nonsense. Le situazioni bizzarre possono essere varie, dall'esagerazione di aspetti reali (es: \u00abun uomo chiamato toffiees aveva un naso cos\u00ec lungo ma cos\u00ec lungo che non poteva soffiarsi il naso, un giorno...\u00bb), all'invenzione di aspetti reali completamente ignoti o inesistenti (es: \u00abun giorno un professore di nome Enrico scopr\u00ec un nuovo tipo di elemento chimico, il mixino, che con il semplice strofinamento della falange del mignolo ti permetteva di...\u00bb) oppure alla creazione di situazioni irreali completamente inventate (\u00abgli alieni provenienti da Tofone, un pianeta del sistema solare dell'Ongia vengono sulla terra e...\u00bb). L'ortografia del testo non deve essere necessariamente corretta, anzi, essendo sgrammaticata diventa pi\u00f9 ridicola e quindi di successo.\nLa tecnica pi\u00f9 comune di umorismo surreale \u00e8 forse quella del non sequitur, in cui una affermazione \u00e8 seguita da un'altra senza alcuna progressione logica.\nIn campo cinematografico, l'umorismo surreale si afferma sin dagli anni trenta del Novecento: lo si pu\u00f2 ritrovare, per esempio, in alcune gag di Stanlio e Ollio, e in maniera quasi esclusiva nei film dei Fratelli Marx. In seguito viene usato massicciamente nei cartoon, specialmente in quelli americani della Warner Bros. In Italia un chiaro esempio \u00e8 dato dalle pellicole grottesche e iperreali di Paolo Villaggio, in special modo in quelle della saga aventi come protagonista il ragionier Ugo Fantozzi.\nA livello musicale si pu\u00f2 ritrovare spesso una forma di umorismo nonsense nelle canzoni del gruppo Elio e le Storie Tese\nIl ritmo nella comicit\u00e0.\nIl ritmo nella comicit\u00e0 \u00e8 un aspetto fondamentale, come nella poesia, sia per quanto riguarda i testi che la mimica, ed aiuta ad aumentare l'effetto comico e la risata.\nStili cinematografici/filmografici.\nAnche nella cinematografia vi sono particolari stili peculiari del mondo dell'umorismo, tra cui:\nMad run sketch.\nI \"mad run sketch\" (conosciute in italiano come scenette accelerate) sono sequenze riprodotte a velocit\u00e0 superiore alla norma caratterizzate da un incalzante accompagnamento musicale. Solitamente vengono proposte nel caso in cui un personaggio si trova costretto a scappare da una minaccia imminente, la quale generalmente si risolve in un falso allarme. La loro scarsa plausibilit\u00e0 riesce ad amplificarne l'humour (si tratta infatti di scene pantagrueliche). Tra i film che fanno uso di questa tecnica sono da annoverare quelli di Carlo Vanzina e Neri Parenti; a tal proposito citiamo: \"I pompieri\" e \"Scuola di ladri\".\nEspediente del contrappeso.\nL'espediente del contrappeso sfrutta i principi di una macchina semplice quale \u00e8 la puleggia per fare della buona comicit\u00e0. Anche in questo caso il regista cerca di amplificare ed esagerare gli effetti che una forza applicata produrrebbe nella realt\u00e0. Esempi molto chiari dell'applicazione di quanto sopra spiegato si ritrovano nel film \"Le comiche\" e ne \"Le nuove comiche\".\nRiproduzioni all'inverso.\nSi tratta di un semplice espediente di montaggio che consente di realizzare un'inversione nella riproduzione; negli anni settanta e ottanta alcune scene venivano girate e successivamente montate manualmente al contrario. In questo caso la comicit\u00e0 della situazione era amplificata dalla palese mancanza di fluidit\u00e0 di montaggio rispetto alle scene immediatamente precedenti e successive. Tra i film che utilizzano tale tecnica \u00e8 da annoverare \"La dottoressa ci sta col colonnello\" dove Lino Banfi riesce a centrare dalla distanza la bocca del giovane Alvaro Vitali con una fragola.\nBibliografia.\nAltri studi:"}
{"id": "128409", "revid": "287204", "url": "https://it.wikipedia.org/wiki?curid=128409", "title": "Giro d'Italia 1995", "text": "Il Giro d'Italia 1995, settantottesima edizione della \"Corsa Rosa\", si svolse in ventidue tappe dal 13 maggio al 4 giugno 1995, per un percorso totale di 3\u00a0733 km. Fu vinto dallo svizzero Tony Rominger.\nRominger prevalse su Evgenij Berzin e P\u00ebtr Ugrjumov, compagni di squadra alla Gewiss-Ballan, che invece di coalizzarsi e contrastare lo svizzero si ostacolarono a vicenda. Per la quarta volta nella storia del Giro (dopo il 1972, il 1987 e il 1988) il podio finale fu appannaggio di corridori stranieri.\nLa diciannovesima tappa avrebbe dovuto concludersi a Brian\u00e7on, ma fu accorciata a causa della caduta di slavine sul Colle dell'Agnello. A partire da questa edizione fu temporaneamente accantonata la maglia bianca (classifica dei giovani). Fu trasmesso in tv da Italia 1.\nSquadre e corridori partecipanti.\nAl giro parteciparono 22 squadre composte da 9 elementi ciascuna, per un totale di 198 corridori. Di questi 122 hanno tagliato il traguardo di Milano."}
{"id": "128412", "revid": "2912", "url": "https://it.wikipedia.org/wiki?curid=128412", "title": "11'09'01", "text": ""}
{"id": "128415", "revid": "599013", "url": "https://it.wikipedia.org/wiki?curid=128415", "title": "Jd", "text": ""}
{"id": "128416", "revid": "6340", "url": "https://it.wikipedia.org/wiki?curid=128416", "title": "Julian Day", "text": ""}
{"id": "128417", "revid": "6340", "url": "https://it.wikipedia.org/wiki?curid=128417", "title": "Siedlungshauptamt", "text": ""}
{"id": "128419", "revid": "124422641", "url": "https://it.wikipedia.org/wiki?curid=128419", "title": "Paulette Goddard", "text": "Biografia.\nPauline Marion Levy nacque a Whitestone Landing, Long Island, figlia di Joseph Russell Levy e Alta Mae Goddard; i genitori divorziarono quando lei era ancora piccola e Pauline venne allevata dalla madre, con la quale ebbe uno stretto rapporto. Nei primi anni, le due vissero in gravi difficolt\u00e0 economiche, ricevendo l'aiuto del prozio Charles Goddard (fratello del nonno). Il padre ricomparve nella sua vita alla fine degli anni trenta, quando la Goddard era gi\u00e0 un'attrice famosa. Inizialmente il loro rapporto sembr\u00f2 buono, tanto che erano soliti recarsi insieme alle prime dei film dell'attrice, ma in seguito lui le fece causa per un articolo di giornale in cui lei denunciava il suo abbandono quando era bambina: non si riconcilieranno mai e, alla sua morte, Russell Levy nel testamento le lascer\u00e0 solo un dollaro in eredit\u00e0.\nMentre frequentava la Washington Irving High School a Manhattan, grazie alla sua bellezza e all'aiuto dello zio Charles trov\u00f2 lavoro come modella e, in seguito, dal 1924 al 1928, come attrice con le Ziegfeld Follies, con le quali debutt\u00f2 nello spettacolo \"No foolin\"' nel 1926; l'anno seguente esord\u00ec come attrice di teatro, scegliendo il nome d'arte di Paulette e il cognome da nubile della madre. All'et\u00e0 di sedici anni spos\u00f2 un ricco uomo d'affari pi\u00f9 anziano di lei, il magnate del legno Edgar James, con cui visse nella Carolina del Nord conducendo una vita mondana, fino al divorzio avvenuto nel 1929, a seguito del quale ricevette cospicui alimenti.\nNel 1929 la Goddard si trasfer\u00ec a Hollywood con la madre, dopo aver firmato un contratto con gli studi di Hal Roach, e negli anni seguenti interpret\u00f2 piccoli ruoli in varie pellicole, fra cui alcuni cortometraggi di Stan Laurel e Oliver Hardy. In seguito firm\u00f2 un contratto con il produttore Samuel Goldwyn, unendosi ad altre attrici quali Betty Grable, Lucille Ball, Ann Sothern e Jane Wyman (le cinque interpreti saranno note come le \"Goldwyn Girls\") e al comico Eddie Cantor.\nNel 1932 incontr\u00f2 Charlie Chaplin, con il quale strinse un sodalizio artistico e sentimentale che sarebbe durato per otto anni. Chaplin rilev\u00f2 il suo contratto con Hal Roach e la scrittur\u00f2 come coprotagonista di \"Tempi moderni\", che fece della Goddard una star. Durante il periodo delle riprese lei e Chaplin convissero nella casa di quest'ultimo a Beverly Hills. Tuttora esistono dubbi su un effettivo matrimonio fra i due: negli anni della loro relazione, entrambi rifiutavano di rilasciare dichiarazioni al riguardo, nonostante alla prima de \"Il grande dittatore\" lui l'avesse presentata come sua moglie. In quegli anni la Goddard fu in lizza per ottenere il ruolo di Rossella O'Hara in \"Via col vento\", ma perse per un soffio contro Vivien Leigh.\nChaplin aveva in mente altri progetti cinematografici che la vedevano coinvolta, ma era anche lento nella pianificazione; temendo quindi di essere dimenticata velocemente dal pubblico, l'attrice prefer\u00ec affidarsi al famoso produttore David O. Selznick, grazie al quale ebbe modo di partecipare al film tutto al femminile \"Donne\" (1939). La coppia si separ\u00f2 pochi anni dopo e, a quanto si dice, il divorzio fu sancito in Messico nel 1942. Chaplin raccontava pubblicamente che lui e la Goddard si erano sposati in Cina nel 1936, ma agli amici e alla famiglia diceva che non erano legalmente sposati. In quel periodo l'attrice frequent\u00f2 anche il compositore George Gershwin.\nNel 1939 la Goddard firm\u00f2 un contratto con la Paramount Pictures e il suo film successivo, \"Il fantasma di mezzanotte\" con Bob Hope, segn\u00f2 positivamente la carriera di entrambi. Dopo \"Il grande dittatore\", la Goddard recit\u00f2 accanto a Fred Astaire nel musical \"Follie di jazz\" (1941), dove incontr\u00f2 Burgess Meredith (futuro interprete di Mickey Goldmill nella saga cinematografica di Rocky), che divenne il suo terzo marito e con cui recit\u00f2 nuovamente nel 1946 in \"Il diario di una cameriera\" di Jean Renoir, in cui imperson\u00f2 il ruolo di un'avvenente cameriera che alla fine dell'Ottocento provoca turbamenti erotici e scatena alcuni conflitti nelle due case in cui \u00e8 a servizio.\nNel 1944 ottenne la sua unica nomination agli Oscar, come miglior attrice non protagonista, per la sua interpretazione di un'infermiera di guerra nel film di propaganda \"Sorelle in armi\". In questo periodo ebbe modo di lavorare per tre grandi produzioni: \"Giubbe rosse\" (1940), \"Vento selvaggio\" (1942) e \"Gli invincibili\" (1947), tutte sotto la direzione di Cecil B. DeMille. Terminato il contratto con la Paramount, accett\u00f2 alcune proposte di lavoro che la portarono in Gran Bretagna e inizi\u00f2 a lavorare per la televisione.\nNel 1958 conobbe lo scrittore tedesco Erich Maria Remarque, autore del famoso romanzo \"Niente di nuovo sul fronte occidentale\" (1929). I due si sposarono e si stabilirono a Ronco sopra Ascona, nella Svizzera italiana, che l'attrice lascer\u00e0 solo nel 1964, quando si recher\u00e0 in Italia per girare il suo ultimo film, \"Gli indifferenti\" (1964) di Francesco Maselli, tratto dall'omonimo romanzo di Alberto Moravia.\nDopo la morte di Remarque nel 1970, la Goddard divenne una ricca vedova che dimostrava grande capacit\u00e0 di accumulare ulteriore ricchezza. Negli anni ottanta ricomparve a New York, dove presenziava a diverse serate culturali mostrandosi a fianco di artisti come Andy Warhol. Operata di cancro al seno, l'intervento sembr\u00f2 riuscito, ma con il tempo sorsero nuove complicazioni. L'attrice mor\u00ec nel 1990, poco meno di due mesi prima del suo ottantesimo compleanno. Cremata, le sue ceneri sono tumulate nel cimitero di Ronco, accanto al corpo di Remarque e alle ceneri della madre."}
{"id": "128425", "revid": "712828", "url": "https://it.wikipedia.org/wiki?curid=128425", "title": "Fierobecco", "text": ""}
{"id": "128427", "revid": "345405", "url": "https://it.wikipedia.org/wiki?curid=128427", "title": "Mocciosus", "text": ""}
{"id": "128430", "revid": "767487", "url": "https://it.wikipedia.org/wiki?curid=128430", "title": "Kira Yamato", "text": " \u00e8 il protagonista della serie anime \"Mobile Suit Gundam SEED\" ed un personaggio ricorrente in \"Mobile Suit Gundam SEED Destiny\". Nella serie giapponese viene doppiato da Hoshi Souichirou.\nKira \u00e8 un Coordinatore che vive nella colonia neutrale di \"Heliopolis\". Rimase coinvolto nell'attacco di ZAFT contro la colonia e divenne il riluttante pilota del GAT-X105 Strike, trovandosi perci\u00f2 in effetti arruolato nel OMNI (l'esercito dell'Alleanza Terrestre). Successivamente segu\u00ec l'equipaggio della corazzata \"Archangel\" nel combattimento contro ZAFT. Basandosi sull'acronimo per il sistema operativo del suo mobile suit (G'eneral\" U'nilateral\" N'euro-link\" D'ispersive\" A'utomatic\" M'aneuver\") Kira coni\u00f2 il nome \"Gundam\" per la sua macchina.\nRuolo.\nGundam SEED.\nCome pilota dell'Alleanza Terrestre Kira dovette affrontare il suo amico d'infanzia Athrun Zala, un pilota d'\u00e9lite di ZAFT. Mentre Athrun \u00e8 spinto a combattere dal desiderio di proteggere la sua nazione, Kira era pi\u00f9 preoccupato dai suoi amici a bordo dell\"'Archangel\" insieme a lui. Quando Fllay Alster un'amica di Kira dai tempi di Heliopolis, testimonia la morte di suo padre per mano di ZAFT, questa inizia a discriminarlo come Coordinatore. Sotto stress emotivo finge di essersi innamorata e ne diventa l'amante allo scopo di spingerlo ad uccidere tutti i coordinatori per proteggerla. In seguito Kira rompe la relazione rendendosi conto che non erano fatti l'una per l'altro. Non \u00e8 chiaro se avesse compresso di essere stato manipolato.\nIn rotta per la base JOSH-A in Alaska, l\"Archangel\" viene attaccato dalle forze di ZAFT condotte da Athrun. Durante le schermaglie iniziali Kira danneggia l \"Aegis\" di Athrun ed uccide Nicol Amalfi, amico di Athrun e pilota del \"GAT-X207 Blitz\". In un successivo confronto con Athrun, Kira perde il suo \"GAT-X105 Strike\" e rimase gravemente ferito. Venne salvato dal membro della Junk Guild Lowe Guele. Kira in seguito ringrazi\u00f2 Guele per aver salvato la sua vita quando la nave appoggio \"ReHOME\" consegn\u00f2 rifornimenti per l'Alleanza delle tre navi. Ritenuto morto si risvegli\u00f2 e si rimise in salute su ZAFT, nella casa di Lacus Clyne. Durante questo periodo Kira sviluppa un sentimento per Lacus. Per assistere Kira nel porre fine ai combattimenti, Lacus ruba e consegna a Kira il prototipo di ZAFT ZGMF-X10A Freedom. Kira quindi ritorna all\"Archangel\" con Freedom. In seguito alla Battaglia di JOSH-A, l\"Archangel\" defeziona e si unisce ad ORB e successivamente alla Fazione Clyne. Mentre si trova ad Orb Athrun si unisce all'equipaggio dell\"Archangel\" in effetti defezionando da ZAFT e portando con s\u00e9 l'unit\u00e0 \"ZGMF-X09A Justice\".\nInfine \"Archangel\", la nave di ORB \"Kusanagi\", la nave di ZAFT \"Eternal\" rubata dalla fazione Clyne, formano la Alleanza delle tre navi, supportate dal \"ZGMF-X10A Freedom\" di Kira e dal \"ZGMF-X09A Justice\" di Athrun. Questo nuovo gruppo riceve assistenza dalla Junk Guild ed dal \"ReHOME\" prototipo della nave supporto per l\"Archangel\".\nVerso la fine della Guerra di Bloody Valentine Kira apprende di essere il Coordinatore definitivo: il suo feto \u00e8 stato sviluppato artificialmente fuori dall'uterno di sua madre. Egli \u00e8 il primo e l'ultimo feto ed essere stato sviluppato con successo usando un utero artificiale. Kira apprende anche di essere il fratello gemello di Cagalli Yula Athha, ma che quest'ultima \u00e8 nata naturalmente. Viene anche solo suggerito che il solo soggetto \"fallito\" ad essere sopravvissuto, il pilota di Mobile Suit della Junk Guild Canard Pars, \u00e8 il fratello maggiore di Kira, ma questa voce non \u00e8 ancora stata provata.\nKira, Athrun, Lacus, Cagalli e l'Alleanza delle tre navi si dimostrarono fondamentali nel porre fine alla Guerra di Bloody Valentine. Durante la battaglia finale a Jachin Due, Kira testimoni\u00f2 l'omicidio della sua ex-amante, Fllay Alstar, per mano del \"ZGMF-X13A Providence\", pilotato da Rau Le Creuset. Spinto da un odio e da un'ira trascendentale Kira riesce a stento a sconfiggere il \"Providence Gundam\", ferendo mortalmente Rau con il suo \"beam saber\", poco prima che il Providence venga distrutto dal fuoco del laser \"GENESIS\". Il Gundam Freedom stesso viene danneggiato seriamente.\nGundam SEED Destiny.\nDopo la guerra Kira e Lacus si trasferiscono a vivere in un orfanotrofio ad Orb, condotto da un amico della famiglia Clyne, il Reverendo Malchio. In seguito all'escalation di eventi che condussero alla Seconda guerra di Bloody Valentine, l'orfanotrofio viene distrutto da forze sconosciute inviate ad assassinare Lacus. Questo tentativo di omicidio smuove Kira, nonostante la sua riluttanza, a pilotare nuovamente Freedom e ad entrare nuovamente in combattimento. Kira e Lacus tornano all\"Archangel\" e sfuggono da Orb mentre la nazione entra nell'Alleanza Terrestre. Prima di abbandonare Orb, Kira rapisce Cagalli, nonostante le sue obiezioni, durante il suo matrimonio arrangiato per lei.\nDa questo momento Kira continua a combattere con il ricostruito \"ZGMF-X10A Freedom\". La sua prima sortita con la fazione indipendente dell\"Archangel\" \u00e8 nei Dardanelli per tentare di fermare l'offensiva dell'Alleanza Terrestre/ORB contro la corazzata di ZAFT \"Minerva\". Al suo arrivo Kira distrugge il cannone Tannh\u00e4use principale della \"Minerva\" che era a piena carica e pertanto causa un grave danno alla nave uccidendo diversi uomini dell'equipaggio. Quindi procede a disarmare ogni mobile suit di entrambe le fazioni che spara contro di lui. La sua interferenza getta nel caos il campo di battaglia e provoca la morte del pilota Haine Westenfluss al comando del \"ZGMF-X2000 GOUF Ignited\". Continua ad avere sfiducia in ZAFT, anche dopo che Athrun tenta di sostenerne la causa ed a Creta interviene in un'altra battaglia tra la flotta dell'Alleanza Terrestre/Orb contro la \"Minerva\" dove danneggia gravemente il ZGMF-X23S Saviour di Athrun in uno scatto d'ira.\nSi reca anche a difendere Berlino contro il potere del \"GFAS-X1 Destroy\", distruggendolo e provocando la morte di Stellar Loussier che lo pilotava, inimicandosi ancora di pi\u00f9 Shinn Asuka, che gi\u00e0 l'accusava per la morte della famiglia.\nIl \"Gundam Freedom\" viene attaccato e distrutto da Shinn e dal suo \"ZGMF-X56S Impulse\", che studiando i dati di battaglia del \"Freedom \"ed approfittando della tattica di battaglia predicibile di Kira (non attaccare mai la cabina di guida di un Mobile Suit nemico) riesce a sconfiggerlo. Kira riesce a sopravvivere all'esplosione subendo solo ferite relativamente leggere utilizzando un circuito d'emergenza per spegnere il reattore nucleare del Freedom prima che raggiungesse la massa critica. La parte superiore del torso del Freedom, contenente la cabina di pilotaggio affond\u00f2 e venne recuperata da Cagalli a bordo del \"MBF-02 Strike Rouge\".\nKira a bordo dello \"Strike Rouge\" si reca nello spazio per difendere l\"Eternal\" dalle forze di ZAFT e qui giunto, dopo un breve ricongimento con Lacus Clyne riceve il \"ZGMF-X20A Strike Freedom Gundam\". Nella sua prima battaglia disabilita (senza distruggerli) in due minuti uno squadrone di mobile suit di ZAFT ed una squadra di navi di classe NAZCA.\nKira pare possedere poteri estrasensoriali, simili a quelli dei piloti Newtype Mu La Flaga, Rau Le Creuset, e Rey Za Burrel. Durante la battaglia di Jachin Due, Kira percepisce la presenza di Rau Le Creuset. Per due volte \u00e8 stato in grado di percepire la presenza di Neo Lorrnoke, e la seconda volta \u00e8 stato capace di riconoscere Neo come in realt\u00e0 Mu La Flaga. Durante la sua battaglia con Shinn, percepisce che il pilota dell\"Impulse\" \u00e8 lo stesso ragazzo che ha incontrato all'Onogoro Memorial ad Orb. Pare anche in grado di entrare in Modalit\u00e0 SEED a volont\u00e0. Un'ulteriore conferma \u00e8 la sua capacit\u00e0 di controllare il \"Super Dragoon System\" dello \"Strike Freedom Gundam\". Non \u00e8 chiaro se Kira \u00e8 un vero Newtype o ha sviluppato questi poteri grazie all'uso frequente del suo SEED."}
{"id": "128433", "revid": "9", "url": "https://it.wikipedia.org/wiki?curid=128433", "title": "Emilio Gino Segr\u00e8", "text": ""}
{"id": "128436", "revid": "104485", "url": "https://it.wikipedia.org/wiki?curid=128436", "title": "Sovrani d'Ungheria", "text": "Questo \u00e8 l'elenco dei sovrani ungheresi che hanno regnato in Ungheria dal medioevo al XX secolo.\nRe d'Ungheria (1001 - 1526).\nLa storia del regno d'Ungheria inizia tradizionalmente con l'incoronazione di Stefano I avvenuta il 1\u00ba gennaio 1001 (o il 25 dicembre 1000, secondo altre fonti).\nRe dell'Ungheria orientale (1526 - 1570).\nA seguito della morte di Luigi II, ultimo erede del ramo ungherese dei Jagelloni, a contendersi il trono furono suo cognato Ferdinando I d'Asburgo e il voivoda di Transilvania Giovanni Z\u00e1polya. Il trattato di Gran Varadino del 1538 pose fine alla questione, assegnando l'Ungheria Reale a Ferdinando e l'Ungheria orientale a Giovanni. Con il trattato di Spira del 1570 Giovanni II, nel frattempo succeduto al padre, rinunci\u00f2 al titolo regale per dare vita al principato di Transilvania.\nRe d'Ungheria (1526 - 1867).\nTra il XVI e il XVII secolo l'Ungheria fu divisa in tre aree. Dal 1538 la regione nord-occidentale del regno era sotto il dominio asburgico, mentre il principato di Transilvania occup\u00f2 la zona orientale dal 1570; le province centrali, infine, erano amministrate direttamente dall'impero ottomano. A seguito della pace di Carlowitz, siglata nel 1699 al termine della guerra austro-turca, l'Ungheria venne riunificata sotto il controllo degli Asburgo. Nel 1806 divenne uno dei regni del neonato impero austriaco.\nRe d'Ungheria (1867 - 1918).\nA seguito dell\"'Ausgleich\" (\"compromesso\") del 1867 l'Ungheria ottenne la stessa importanza dell'Austria all'interno dell'impero, assumendo ufficialmente il nome di Terre della Corona di Santo Stefano. Nacque cos\u00ec l'Impero austro-ungarico."}
{"id": "128437", "revid": "339392", "url": "https://it.wikipedia.org/wiki?curid=128437", "title": "Presidenti del Governo di Catalogna", "text": ""}
{"id": "128438", "revid": "2528", "url": "https://it.wikipedia.org/wiki?curid=128438", "title": "Gran Premio di Ungheria", "text": ""}
{"id": "128439", "revid": "9595", "url": "https://it.wikipedia.org/wiki?curid=128439", "title": "Campoformio", "text": ""}
{"id": "128442", "revid": "767487", "url": "https://it.wikipedia.org/wiki?curid=128442", "title": "Passion and Warfare", "text": "Passion and Warfare \u00e8 il secondo album del chitarrista statunitense Steve Vai, interamente strumentale, pubblicato nel 1990.\nIl disco.\nVai sostiene di aver scritto le musiche basandosi su una serie di sequenze di sogni che ricorda di aver avuto in giovent\u00f9. Ha registrato l'album interamente nel Mothership studio a casa sua in Hollywood Hills, una costruzione di 150\u00a0m\u00b2 dove erano state registrate anche le sue parti per chitarra dell'album \"Slip of the Tongue\" degli Whitesnake (in \"Passion and Warfare\" il cantante David Coverdale ha piccole parti parlate).\nVai ricorre a svariate tecniche di registrazione particolari e per una traccia, \"For the Love of God\", ha smesso di mangiare per dieci giorni, per poi registrare questa canzone nel quarto giorno di digiuno, cos\u00ec da arrivare ad uno stato mentale che riteneva avrebbe impresso maggior feeling alla sua esecuzione del brano."}
{"id": "128443", "revid": "287204", "url": "https://it.wikipedia.org/wiki?curid=128443", "title": "Root", "text": ""}
{"id": "128444", "revid": "640277", "url": "https://it.wikipedia.org/wiki?curid=128444", "title": "17 Thetis", "text": "Teti (17 Thetis) \u00e8 un piccolo asteroide della fascia principale. Si tratta di un tipico asteroide di tipo S, caratterizzato da una superficie relativamente brillante e composto da silicati e ferro-nichel.\nTeti fu il primo dei ventiquattro asteroidi scoperti dall'astronomo tedesco Karl Theodor Robert Luther; venne individuato il 17 aprile 1852 all'Osservatorio di D\u00fcsseldorf, in Germania, di cui Luther era direttore dal 1851. Fu battezzato cos\u00ec in onore di Teti, madre di Achille, eroe della guerra di Troia, secondo la mitologia greca.\nUn'occultazione stellare di Thetis \u00e8 stata osservata da Umatilla (Oregon), negli Stati Uniti d'America, il 19 maggio 1999, ma durante l'evento non sono state raccolte informazioni significative sulla natura del corpo."}
{"id": "128445", "revid": "1992785", "url": "https://it.wikipedia.org/wiki?curid=128445", "title": "Conti d'Artois", "text": "Questo \u00e8 un elenco di Conti d'Artois:"}
{"id": "128449", "revid": "125725543", "url": "https://it.wikipedia.org/wiki?curid=128449", "title": "Francesco Sforza", "text": "Valente condottiero di compagnia di ventura, per anni Francesco Sforza combatt\u00e9 al servizio dei vari principati italiani, dal Regno di Napoli allo Stato della Chiesa, per giungere infine alla corte del duca di Milano Filippo Maria Visconti. Nel ventennale servizio presso quest'ultimo, lo Sforza dovette destreggiarsi tra gli intrighi organizzati dal duca medesimo, invidioso e sospettoso della popolarit\u00e0 e delle abilit\u00e0 militari del suo capitano di ventura.\nNel 1441, Francesco giunse a sposare la figlia del duca, Bianca Maria, divenendo il principale candidato alla successione del potentato milanese. Tuttavia, alla morte di Filippo Maria avvenuta nel 1447, Milano insorse proclamando la Repubblica, destinata a indebolirsi progressivamente a causa dell'influenza politica e militare che lo Sforza stesso riusc\u00ec a esercitare sul popolo milanese.\nDopo essere asceso al rango ducale nel 1450 ed essere stato legittimato davanti ai milanesi come consorte dell'ultima esponente dei Visconti, Francesco Sforza fu il principale artefice della pace di Lodi tra gli Stati italiani e della rinascita politica, economica e artistica del Ducato di Milano dopo decenni di instabilit\u00e0, guadagnandosi la stima e l'ammirazione dei suoi contemporanei e di Niccol\u00f2 Machiavelli.\nBiografia.\nInfanzia.\nFiglio illegittimo del condottiero Giacomo Attendolo (detto \"Sforza\") e di Lucia Terzani da Torgiano, Francesco Sforza pass\u00f2 la sua infanzia tra Firenze e la corte ferrarese di Niccol\u00f2 III d'Este. Presso quest'ultimo signore, Francesco ebbe tra i suoi maestri il grande umanista Guarino dei Guarini detto \"il Veronese\", ricevendo cos\u00ec un'ottima educazione. Successivamente segu\u00ec il padre a Napoli dove, all'et\u00e0 di undici anni (dicembre 1412), venne nominato conte di Tricarico da re Ladislao I di Napoli e quindi armato cavaliere.\nPrimo matrimonio.\nIl \"conticello\" (cos\u00ec fu chiamato Francesco dopo l'investitura), che a partire dal 1417 aveva ottenuto anche il possesso della contea di Ariano e di alcuni altri territori, spos\u00f2 quindi Polissena Ruffo, una nobile calabrese del ramo di Montalto e vedova del cavaliere francese Giacomo di Mailly che possedeva molte terre, specie nel cosentino. Il matrimonio si celebr\u00f2 il 23 ottobre del 1418 a Rossano: la sposa port\u00f2 in dote i territori di Paola, il principato di Rossano, Calimera, Caccuri, Montalto, Policastro e altri feudi che furono affidati all'amministrazione di Angelo Simonetta oltre a 20 000 ducati d'oro con i quali Francesco acquist\u00f2 i feudi di Briatico e Messano.. Nel 1420 Polissena mor\u00ec poco tempo dopo aver dato alla luce (1419) la figlia Antonia Polissena, destinata a morire in fasce assieme alla madre, forse entrambe avvelenate. Francesco Sforza, dopo un anno di residenza in Calabria, lasci\u00f2 quella terra per mettersi al servizio del padre.\nDa Napoli a Milano.\nGuerra di successione al trono di Napoli (1419-1424).\nDal 1419, poco dopo la nascita della figlia, il diciottenne Francesco fu chiamato dal padre (all'epoca al servizio di papa Martino V) a combattere in Tuscia contro Braccio da Montone, potente capitano di ventura che ostacolava il pontefice nel riacquisire la sovranit\u00e0 sui territori dello Stato Pontificio. Francesco, per ordine del padre, sferr\u00f2 un attacco notturno a sorpresa contro le truppe di Braccio da Montone che si erano accampate poco fuori di Viterbo. Nella confusione, malgrado l'intervento di comandanti esperti come il Niccol\u00f2 Piccinino e Angelo Tartaglia, riusc\u00ec a catturare 562 cavalieri bracceschi tra cui molti capitani che furono poi liberati.\nMessisi cos\u00ec direttamente al servizio del pontefice, Francesco e Muzio si adoperarono per la difesa del trono di Napoli contro le mire di Alfonso V d'Aragona, erede proposto dalla regina Giovanna II, il quale era contrastato da Luigi d'Angi\u00f2, candidato del pontefice. Nell'estate del 1421 Francesco si rec\u00f2 insieme con un grande seguito di capitani di ventura in Calabria quale vicer\u00e9 per conto di Luigi d'Angi\u00f2 al fine di sottomettere i signori locali. Il sovrano don\u00f2 allo Sforza i feudi di Rende, Domanico, Mendicino, Carolei, San Fili, Arcanadoga e Marturmio per sdebitarsi di met\u00e0 dell'enorme debito di 200 000 ducati che aveva nei suoi confronti. Francesco riusc\u00ec a sottomettere il cosentino ma non appena giunse la falsa notizia che suo padre era morto, quasi tutti i capitani di ventura al suo seguito passarono al servizio di Giovanni Lessera, luogotenente in Calabria per conto di Alfonso V. Muzio si rec\u00f2 a Rende fornendo al figlio altri quattrocenti cavalieri con i quali Francesco, grazie anche all'appoggio di Ludovico Sanseverino, sottomise di nuovo quelle terre perdonando i capitani che lo avevano tradito.\nGuerra dell'Aquila.\nIl 4 gennaio 1424 Muzio giunse con il suo esercito nei pressi della foce del Pescara e s'avvide che i bracceschi ne ostacolavano il guado. Decise lo stesso di tentare l'impresa e insieme a sette suoi capitani (tra cui il figlio Francesco) e quattrocento uomini si apprest\u00f2 a passare il fiume. Col passare del tempo, tuttavia, le acque si gonfiarono a causa del mascheretto. Mentre si trovava ancora in mezzo alle acque, s'avvide di un giovane portabandiera che stava per annegare e tentando di salvarlo fu sbalzato da cavallo con l'armatura indosso e anneg\u00f2. Il suo corpo non fu mai ritrovato. Presto la triste notizia giunse a Francesco che con grande animo guad\u00f2 di nuovo il fiume e, riunitosi con il resto dell'esercito, tenne un discorso esortando i soldati a restargli fedeli. Questi lo acclamarono quale nuovo comandante in luogo del padre malgrado avesse solo ventritr\u00e9 anni. Francesco concluse la guerra contro gli aragonesi nel giro di pochi mesi. Riconquist\u00f2 infatti Napoli nell'aprile del medesimo anno in seguito al tradimento del comandante militare di Alfonso d'Aragona Jacopo Caldora; guid\u00f2 quindi le truppe paterne contro Braccio, portandole alla vittoria nella battaglia dell'Aquila (il 2 giugno 1424, ultimo episodio della guerra dell'Aquila), assicurando cos\u00ec alla regina Giovanna, che nel frattempo aveva rotto l'alleanza con Alfonso d'Aragona e si era avvicinata a Luigi d'Angi\u00f2, il controllo definitivo del Regno.\nIntermezzo pontificio (1424-1425).\nMessa al sicuro l'Italia meridionale dalle ambizioni aragonesi, Francesco Sforza fu assoldato direttamente da Martino V nella lotta contro Corrado Trinci, signore di Foligno il quale, proseguendo la politica di Braccio, impediva al pontefice di riportare l'autorit\u00e0 papale sui territori dello Stato della Chiesa. Francesco ne vinse la debole resistenza riportando Foligno sotto l'obbedienza pontificia.\nAl servizio di Filippo Maria Visconti (1425-1447).\nBattaglia di Maclodio e prima caduta in disgrazia (1425-1429).\nNell'agosto del 1425 Francesco si mise al servizio del duca di Milano Filippo Maria Visconti. Questi all'epoca era in lotta contro la Repubblica di Firenze e la Repubblica di Venezia, le due principali potenze italiane che cercavano di impedire al Signore di Milano di ricreare il vastissimo dominio territoriale costruito a suo tempo dal padre, Gian Galeazzo Visconti. Il Carmagnola, comandante dell'armata ducale, aveva da poco lasciato la carica in seguito a dissidi insorti con il duca e fomentati da alcuni suoi detrattori ed era diventato capitano generale dell'esercito della Repubblica di Venezia. Filippo Maria si rivolse pertanto allo Sforza, proponendogli oltre all'indipendenza dagli ordini del luogotenente delle forze ducali, Angelo della Pergola, un contratto di condotta di cinque anni, con il quale il capitano di ventura si impegn\u00f2 inizialmente a combattere contro Firenze per la conquista di Forl\u00ec al comando di 1 500 cavalieri e 300 fanti.\nRivolta di Brescia.\nLe mire espansionistiche di Filippo Maria preoccuparono per\u00f2 gli altri potentati italiani, allargando cos\u00ec l'alleanza antiviscontea anche alla Repubblica di Genova, a Ferrara, a Mantova, a Siena, alla Savoia e alla Sicilia, coalizione che dichiar\u00f2 guerra a Milano il 27 gennaio 1426. Filippo invi\u00f2 un esercito di cinquemila fanti e trecento cavalieri al comando di Niccol\u00f2 Terzi contro i ribelli genovesi guidati da Tommaso di Campofregoso ma fu pesantemente sconfitto nella battaglia di Sestri Levante dove ebbe 700 morti e 1 200 prigionieri. Dopo essersi mantenuti neutrali per qualche tempo, i veneziani, convinti dai fiorentini, scesero in guerra contro il Visconti.\nQuesto provoc\u00f2 una sollevazione capitanata dagli Avogadro nella citt\u00e0 di Brescia che si offr\u00ec alla Repubblica di Venezia aprendo le porte ai soldati del Carmagnola. I bresciani non riuscirono per\u00f2 a catturare la rocca e le fortificazioni che rimasero nelle mani del luogotentente ducale Oldrado da Lampugnano. Francesco fu inviato dal duca di Milano a sottomettere la citt\u00e0. Lo Sforza ricongiunse con l'esercito a Montichiari, rafforz\u00f2 i presidi delle fortezze bresciane e ingaggi\u00f2 il Carmagnola in una serie di scontri minori per impedirgli di ottenere il pieno possesso della citt\u00e0. Filippo Maria richiam\u00f2 le truppe viscontee di stanza in Romagna e in Toscana per supportare lo Sforza ma il loro arrivo venne ritardato dal duca di Ferrara. Quando finalmente giunsero nel bresciano, lo Sforza cerc\u00f2 di convincere le guarnigioni delle fortezze di Brescia ad attaccare la citt\u00e0 al fine di catturarla al pi\u00f9 presto ma non fu ascoltato. In breve i veneziani ricevettero sempre pi\u00f9 rinforzi sia dal Veneto sia dai fiorentini che inviarono un esercito di 4 000 fanti e 2 000 cavalieri al comando di Niccol\u00f2 da Tolentino portando il totale degli effettivi a trentamila uomini contro i ventitremila dello Sforza. Il Tolentino ordin\u00f2 la realizzazione di una lunga e profonda fossa che isol\u00f2 definitivamente la rocca dall'esercito visconteo. Dopo tredici mesi di assedio, Antonio da Landriano rese la rocca ai veneziani.\nDisfatta di Maclodio.\nUn anno dopo l'apertura delle ostilit\u00e0 Francesco Sforza, indebolito dalle sconfitte militari di Brescello (20 maggio) e dalla distruzione della flotta viscontea del Po (7 agosto), affront\u00f2 il luogotenente delle forze venete, Bartolomeo Colleoni, nella battaglia di Maclodio (12 ottobre 1427), dalla quale le forze ducali uscirono sconfitte, costringendo Filippo Maria a rinunciare alle citt\u00e0 strategiche di Brescia e di Bergamo. L'esito della battaglia incrin\u00f2 i rapporti tra il duca e lo Sforza, i quali peraltro non erano mai stati buoni a causa della differenza di carattere e per il carisma di cui era dotato il condottiero. Infatti, con una scusa, Francesco fu relegato a Mortara (localit\u00e0 tra il Ticino e il Po) tra il 1428 al 1429, con l'ordine di rimanervi a tempo indeterminato.\nAltre spedizioni militari e Bianca Maria (1430-1435).\nSpedizione contro Lucca (estate 1430).\nVolgendo al termine il contratto di condotta, Filippo Maria lasci\u00f2 libero lo Sforza, nell'estate del 1430, che pot\u00e9 cos\u00ec recarsi a Lucca per assicurare il potere a Paolo Guinigi e scacciare il capitano filo-fiorentino Niccol\u00f2 Fortebraccio. La spedizione, nonostante fosse un'apparente iniziativa di Francesco, in realt\u00e0 era un'impresa voluta segretamente dal Duca di Milano per bloccare l'avanzata dell'influenza fiorentina in terra toscana e rafforzare gli alleati viscontei in quella regione. Nonostante Paolo Guinigi fosse stato salvato dall'intervento militare dello Sforza, per\u00f2, il signore di Lucca fu detronizzato, nella notte tra il 14 e il 15 agosto, da una rivolta interna alla citt\u00e0.\nLa caduta del Guinigi risult\u00f2 inaspettata, in quanto la salvezza militare dello Sforza avrebbe dovuto in teoria rassicurare la posizione del Guinigi stesso, mentre invece fu lui stesso poi a decretarne la caduta.\nI sospetti del colpo di Stato ricaddero anche sul duca di Milano in quanto Filippo Maria, di natura misantropo e tendente agli intrighi, si mise d'accordo con Antonio Petrucci (cancelliere di Guinigi) per farlo cadere dal rango di signore di Lucca. Paolo Guinigi fu pertanto portato a Pavia in catene come prigioniero, morendovi due anni dopo.\nFidanzamento con Bianca Maria Visconti (1432).\nRitornato dall'impresa di Lucca, Francesco si ritirava a Mirandola, in attesa di nuovi ordini. Per mantenere il condottiero sotto il proprio controllo (Venezia, richiamata in guerra dai fiorentini, auspicava che lo Sforza si mettesse al suo servizio), Filippo Maria lo rimise a capo delle sue truppe sconfiggendo, insieme al Piccinino e a Niccol\u00f2 da Tolentino, i veneziani a Cremona, e gli offr\u00ec in sposa la figlia Bianca Maria. Questa all'epoca aveva solo cinque anni e, anche se ufficialmente legittimata dall'imperatore Sigismondo, era estromessa dalla successione al ducato: pertanto Filippo Maria us\u00f2 la figlia come pedina politica da dare in sposa al condottiero o politico pi\u00f9 potente di turno. Francesco accett\u00f2 la proposta, probabilmente attratto dall'anticipo della dote che consisteva nelle terre di Cremona, Castellazzo Bormida, Bosco Marengo e Frugarolo. Il contratto di fidanzamento venne ratificato il 23 febbraio 1432 presso il castello di Porta Giovia, residenza milanese dei Visconti, e, da quel momento in poi, Francesco si firm\u00f2 sempre col nome di \"Francesco Sforza Visconti\", nel tentativo di sottolineare il suo legame con la dinastia regnante.\nSpedizione nelle Marche.\nGli anni 1433-1435 videro lo Sforza impegnato in una nuova grande campagna militare, questa volta contro il Papato. Infatti Filippo Maria, intenzionato come sempre a riprendere in mano i territori paterni, approfitt\u00f2 della crisi in cui versava il nuovo papa Eugenio IV (1431-1447) a causa delle diatribe del Concilio di Basilea, che mettevano in dubbio l'assolutismo papale e la stessa legittimit\u00e0 di Eugenio quale pontefice. Lo Sforza ebbe la meglio sulle deboli forze papali, conquistando in sole tre settimane Jesi, Osimo, Fermo, Recanati, Ascoli e poi Ancona, affidandone la gestione al calabrese Angelo Simonetta e minacciando cos\u00ec i restanti territori pontifici.\nDi fronte alla minaccia di perdere anche il potere temporale, Eugenio decise di riconoscere la validit\u00e0 del Concilio, aprendo nel contempo le relazioni con l'imperatore Sigismondo. Grazie all'autorevole intermediario, Eugenio si salv\u00f2 dalla catastrofe nominando lo Sforza \"marchese perpetuo di Fermo, vicario per cinque anni di Todi, Toscanella, Gualdo e Rispampani, nonch\u00e9 gonfaloniere della Chiesa\".\nAl servizio della lega antiviscontea (1436-1440).\nAvuti cos\u00ec in feudo i territori conquistati, Francesco si dichiar\u00f2 disciolto dai vincoli di fedelt\u00e0 che lo legavano a Milano e pass\u00f2 dalla parte dei nemici del Visconti. Filippo Maria, al quale gi\u00e0 da qualche tempo \u00abparve che il suo condottiere diventasse troppo forte e lo giudic\u00f2 disobbediente ai suoi ordini di piegare il Papa veneziano dal quale temeva un rafforzamento della potenza di Venezia\u00bb, pot\u00e9 dichiararlo \"fellone\" pubblicamente e cerc\u00f2 di scalzarlo inutilmente dai domini marchigiani. Lo Sforza fu cos\u00ec assoldato, mentre si trovava a Santa Gonda, il 27 novembre 1436 dalla solita lega antiviscontea formatasi a Firenze (cui aderirono il Papa e Venezia), citt\u00e0 ove Francesco strinse rapporti amichevoli con Cosimo de' Medici. Nonostante avessero al loro servizio uno dei migliori condottieri del tempo, gli alleati si disunirono sulle manovre militari da compiere contro Milano: Venezia intendeva portare la guerra nella pianura padana (dove voleva conquistare definitivamente Brescia), mentre Firenze preferiva rivolgere le forze della coalizione contro l'agognata citt\u00e0 di Lucca.\nI dissidi interni furono acuiti dalle trattative segrete che Francesco Sforza port\u00f2 a termine con Filippo Maria, quest'ultimo desideroso di sgretolare all'interno la gi\u00e0 debole impalcatura diplomatica della lega: lo Sforza, difatti, promise al duca che non avrebbe portato le sue truppe di l\u00e0 dal Po. Questo doppio gioco dello Sforza era dettato dalla volont\u00e0 di non inimicarsi del tutto il lunatico duca, facendogli capire che avrebbe abbandonato la lega se Filippo Maria gli avesse concesso definitivamente il fidanzamento con Bianca Maria. Il 28 marzo 1438 il Duca di Milano infatti rinnov\u00f2 al capitano di ventura l'offerta di matrimonio, ma un nuovo capovolgimento di umori verso lo Sforza (con una scusa, Filippo Maria disse che Bianca era ammalata e non si poteva subito procedere alle trattative), spinsero Francesco ad abbracciare nuovamente la causa antiviscontea accettando l'incarico di guidare le forze venete e fiorentine (febbraio 1439).\nRiconciliazione con il Duca e il matrimonio con Bianca Maria (1441-1447).\nNel 1440 lo Sforza, privato nel Regno di Napoli dei suoi feudi occupati da Alfonso I di Napoli, dovette riconciliarsi col Visconti, che nel frattempo subiva pressioni politiche e ricatti da parte di Niccol\u00f2 Piccinino e si trovava in pessime condizioni economiche nella guerra contro Venezia, il cui capitano era proprio lo Sforza.\nFilippo Maria fu quindi costretto definitivamente a dare in sposa la figlia Bianca Maria allo Sforza, col fine di avere al suo servizio un valente capitano. A suggello di questa nuova alleanza, pertanto, il 25 ottobre 1441 lo Sforza pot\u00e9 finalmente sposare a Cremona Bianca Maria. L'irrequieto duca, per\u00f2, continuava a non fidarsi del genero: per cercare di eliminare questo pericoloso congiunto, Filippo Maria commission\u00f2 l'omicidio di Eugenio Caimo (colui che aveva organizzato il matrimonio), mise sotto assedio Cremona, che Sforza aveva ricevuto in dote dalla moglie, e promise al papa Eugenio IV la riconquista dei territori delle Marche che aveva perduto, riuscendo ad attirare nella sua orbita anche Alfonso V d'Aragona (30 novembre 1442).\nFrancesco si mosse verso l'Italia meridionale, ma sub\u00ec alcuni rovesci militari; si rivolse quindi contro Niccol\u00f2 Piccinino, che da tempo aveva occupato i suoi territori in Romagna e Marche, e lo sconfisse a Monteluro l'8 novembre del 1443, grazie anche all'aiuto di Venezia e di Sigismondo Pandolfo Malatesta (che aveva sposato una figlia illegittima di Francesco, Polissena). Nel frattempo, Francesco aveva riallacciato i rapporti con il suocero, il quale voleva s\u00ec umiliare Francesco, ma non distruggerlo, tanto da aiutarlo a fronteggiare la coalizione anti-sforzesca da lui stesso creata e formata da Napoli e dal Papa. Lo Sforza successivamente combatt\u00e9 anche contro il figlio del Piccinino, Francesco, che sconfisse nella battaglia di Montolmo (1444).\nAscesa al potere (1447-1450).\nProclamazione della Repubblica Ambrosiana.\nIl 13 agosto 1447 Filippo Maria mor\u00ec, in completa solitudine, nel suo castello di Porta Giovia a Milano. La mancanza di eredi legittimi che potessero succedere al defunto duca spinse i milanesi a proclamare le antiche libert\u00e0 comunali, ricostruite sotto l'egida del simbolo della libert\u00e0 comunale milanese, vale a dire il patrono Sant'Ambrogio. Mentre a Milano veniva proclamata la cosiddetta Repubblica Ambrosiana, con a capo Manfredo da Rivarolo de' conti di San Martino in qualit\u00e0 di podest\u00e0, Francesco si trovava alla guida delle sue truppe a Cremona. Era necessario da parte dei nuovi governanti conquistarsi le armi dello Sforza, per evitare che quest'ultimo si impadronisse della capitale e pertanto del potere.\nAssoldato dai nuovi signori della citt\u00e0 con delle offerte molto vantaggiose il 3 di settembre, Francesco condusse tra il 1447 e il 1448 nuove imprese militari contro la Repubblica di Venezia, la quale stava cercando di approfittare del caos politico in cui versava il nuovo governo repubblicano per conquistare le citt\u00e0 di Lodi e Piacenza. Francesco riusc\u00ec a scacciare i veneziani da Piacenza il 16 novembre, mentre Bartolomeo Colleoni (sottoposto dello Sforza) riusciva a scacciare i francesi dai confini occidentali dell'ex-ducato.\nSvolta.\nL'accordo di Rivoltella tra lo Sforza e Venezia.\nLa svolta giunse il 15 settembre del 1448, quando Francesco annient\u00f2 le truppe venete nella battaglia di Caravaggio. La Serenissima, ora in difficolt\u00e0, offr\u00ec allo Sforza gli aiuti per conquistare Milano, preda che il condottiero aspettava di fagocitare alla prima occasione. Con un patto stipulato a Rivoltella il 18 ottobre, pertanto, Venezia offriva aiuti militari a Francesco (6 000 cavalli, 2 000 fanti con un sussidio di 30 000 fiorini l'anno fino alla resa di Milano), chiedendogli in cambio il riconoscimento dei territori di Bergamo e Brescia. La notizia del tradimento dello Sforza gett\u00f2 nel caos pi\u00f9 completo i maggiorenti milanesi (molti dei quali gi\u00e0 ostili allo Sforza ben prima delle sue imprese militari, quali Giorgio Lampugnano), in quanto senza truppe da muovere contro il traditore. Pertanto quest'ultimo, nel corso del 1449, riusc\u00ec a isolare progressivamente Milano: dopo aver sottomesso il 30 dicembre del 1448 Novara, nel corso dell'estate dell'anno successivo lo Sforza sottomise Melegnano, Vigevano e le restanti citt\u00e0 ancora fedeli alla Repubblica.\nAssedio di Milano e rottura con Venezia.\nFrancesco giunse cos\u00ec, l'11 settembre 1449, fin sotto le mura di Milano (gi\u00e0 privata dell'acqua dei Navigli per opera dello Sforza stesso), accampando il proprio esercito al di fuori di Porta Orientale e Porta Nuova, e assediandola fino al febbraio del 1450. Venezia, con un colpo di mano, strinse alleanza con la Repubblica Ambrosiana nel momento in cui lo Sforza stava assediando Milano, in quanto il doge Francesco Foscari si era reso conto che il condottiero aveva assunto troppo potere. Di conseguenza, i veneziani ingiunsero alla Repubblica Ambrosiana di mantenere quello che possedeva ancora dell'ex ducato, e a Francesco Sforza di accettare tutte le conquiste effettuate fino a quel momento, proposta che il condottiero rifiut\u00f2.\nDuca di Milano (1450-1466).\nConquista del potere.\nIn questo altalenarsi di vicende, il popolo meneghino, stanco dall'ambigua condotta dei suoi governanti e stremato dalla carestia, si ribell\u00f2 il 25 febbraio 1450, aprendo le porte al nuovo duca della citt\u00e0, carica in cui fu confermato ufficialmente il 25 marzo 1450 tra ali festanti di folla, grazie anche all'influenza che Gasparo Vimercato ebbe sull'animo dei milanesi. I rappresentanti della citt\u00e0 consegnarono allo Sforza, infatti, \"potestatem, dominum et ducatum annexum\", cio\u00e8 \"la potest\u00e0, la signoria e il ducato unito assieme\".\nPolitica estera.\nGuerra contro Venezia.\nFronte delle alleanze.\nFrancesco non pot\u00e9 assaporare subito i frutti della sua splendida conquista: Venezia, che sperava di eliminare dalla cartina geografica un rinnovato e potente Stato lombardo con le condizioni di pace dell'autunno 1449, si ritrovava invece ora un Ducato riunificato sotto lo scettro dello Sforza. La guerra risult\u00f2 inevitabile per la Serenissima, ma ci vollero due anni prima dell'inizio delle manovre militari vere e proprie, a causa dell'intensa politica estera condotta da ambo le parti per sostenere le proprie pretese.\nFrancesco poteva contare sul sostegno di Firenze, di Ludovico Gonzaga, di Sante Bentivoglio e di papa Niccol\u00f2 V, d'altro canto doveva scontrarsi con una potente coalizione che, oltre a Venezia, al Marchesato del Monferrato e al Ducato di Savoia, era composta da altri tre Stati estremamente potenti: il Regno di Francia, quello di Napoli e il Sacro Romano Impero. Nel primo caso, Carlo VII sosteneva le pretese della casa cadetta degli Orl\u00e8ans, in quanto discendenti di Valentina Visconti; il re di Napoli Alfonso d'Aragona aveva mire su Genova ed era intenzionato a estendere il controllo sul sud della Toscana; l'imperatore Federico III d'Asburgo non intendeva riconoscere lo Sforza come Duca di Milano, in quanto soltanto l'imperatore poteva investire qualcuno del Ducato, fatto per cui Francesco veniva visto come un usurpatore.\nDiplomazia di Cosimo de' Medici.\nIl principale sostenitore dello Sforza restava comunque Cosimo de' Medici. Oltre ai gi\u00e0 ricordati legami d'amicizia che si erano instaurati negli anni quaranta, sia lo Sforza sia il Medici avevano tutto da guadagnare da un'alleanza tra Milano e Firenze. Cosimo temeva infatti che Venezia si rafforzasse troppo sulla terraferma e che venisse meno l'influenza economica del Banco dei Medici in territorio milanese; inoltre, gli interessi che la Serenissima stava dimostrando nei confronti dei mercati orientali preoccupava seriamente Cosimo. La lega antisforzesca tent\u00f2 di porre fine all'alleanza tra Firenze e Milano, espellendo i mercanti fiorentini dai loro Stati (2 giugno 1451), ma ottenne l'effetto contrario: Cosimo si strinse ancor di pi\u00f9 allo Sforza e, grazie all'abilit\u00e0 del Medici, Carlo VII abdic\u00f2 alle pretese degli Orl\u00e8ans e si riconcili\u00f2 con Francesco (febbraio 1452), in quanto il monarca francese rivel\u00f2 la sua preoccupazione per le mire di Alfonso V su Genova.\nManovre belliche (1452-1454).\nEstromesso il regno transalpino dalle manovre belliche italiane, la guerra scoppi\u00f2 definitivamente il 16 maggio 1452, allorch\u00e9 i veneziani, supportati a occidente dai principati piemontesi, invasero il Ducato attraversando l'Adda. Francesco e il fratello Alessandro Sforza riuscirono, con un'altalenante serie di successi e insuccessi, a mantenere le loro posizioni, ora arretrando ora avanzando contro il nemico. Una svolta giunse il 15 agosto 1453, allorch\u00e9 Francesco vinse i veneziani nella battaglia di Ghedi, permettendo cos\u00ec di recuperare tutti i territori fino ad allora conquistati dalla Serenissima, con l'eccezione di Brescia, Bergamo e Crema. In seguito al ribaltamento delle sorti, Guglielmo VIII del Monferrato, per non trovarsi alla merc\u00e9 dei milanesi, stipul\u00f2 una pace separata con lo Sforza (settembre). Altro fattore decisivo per la fine della guerra fu la caduta di Costantinopoli (29 maggio 1453), evento che suscit\u00f2 un brivido di terrore in tutti i potentati europei, richiamati alla pace comune per fronteggiare la minaccia dei turchi.\nPace di Lodi (1454).\nPressati dal papa Niccol\u00f2 V, gli Stati Italiani stipularono la famosa pace di Lodi (9 aprile 1454), firmata dal Ducato di Milano, dalla Serenissima, dalla Repubblica fiorentina, dallo Stato della Chiesa e, poi, anche dal Regno di Napoli. La Lega fu un vero e proprio capolavoro diplomatico che permetter\u00e0 agli Stati italiani un periodo di pace durato fino alla discesa di Carlo VIII di Francia nel 1494, dando origine alla Lega Italica per la pace comune e la comune difesa da attacchi stranieri. Alla fine della guerra Milano manteneva Lodi e Pavia, ma perdeva tutti i possedimenti di l\u00e0 dall'Adda, cio\u00e8 Bergamo, Crema e il bresciano, che passarono definitivamente a Venezia. Tale Lega (proclamata solennemente il 25 marzo 1455), definita anche coll'appellativo di \"Santissima\", si prefiggeva infatti lo scopo di indire una crociata contro i turchi, aderendo all'invito prima di Niccol\u00f2 V, ma soprattutto a quello lanciato dal successore Pio II nel Concilio di Mantova (1459).\nDecennio 1455-1465.\nDa artefice della Lega Italica, Francesco riusc\u00ec a stabilizzare i rapporti di Milano con gli altri potentati della penisola, specialmente con Firenze e con il Papato, ma anche col vecchio nemico Alfonso di Napoli. Con quest'ultimo, infatti, lo Sforza intavol\u00f2 trattative matrimoniali volte a rinsaldare i legami tra le due casate, facendo sposare la figlia Ippolita con Alfonso, duca di Calabria e principe ereditario. Al contrario, l'imperatore Federico III continuava a considerare Francesco un usurpatore perch\u00e9 si era impadronito del potere senza il suo consenso. Neanche l'invio a Ferrara (ove Federico soggiornava nel suo viaggio per essere incoronato a Roma) del primogenito Galeazzo Maria serv\u00ec per smuovere il risoluto imperatore dai suoi propositi antisforzeschi.\nVerso la fine del suo regno, Francesco cambi\u00f2 anche la sua politica nei confronti della Francia. Nemico giurato di Carlo VII, Francesco, il 6 ottobre 1460, attraverso il suo plenipotenziario Prospero da Camogli, stipul\u00f2 con il futuro Luigi XI di Francia, erede al trono francese ma in pessime relazioni con il padre, un trattato in base al quale Luigi avrebbe rinunciato a ogni pretesa sul suolo italiano; dal canto suo, lo Sforza l'avrebbe aiutato nella conquista del trono. Asceso al trono nel 1461, Luigi non volle inizialmente acconsentire al patto con il Duca di Milano ma, pressato da Enrico IV di Castiglia e dalla lotta con il suo potente feudatario Carlo il Temerario Duca di Borgogna, il sovrano decise di riconoscere le conquiste militari di Francesco Sforza in Liguria (Savona e Genova, 1464), quest'ultima dedita alla corona d'oltralpe ma ribellatasi nel 1463. Per ripagare il debito con Luigi XI (e anche per tenerselo come amico e alleato, vista la rinata potenza francese), Francesco invi\u00f2 un contingente milanese a favore del monarca francese con a capo il primogenito, Galeazzo Maria, contro Carlo il Temerario.\nPolitica interna.\nRicostruzione del Castello.\nL'attenzione di Francesco, appena divenne Duca di Milano, fu quella di ridare pace e stabilit\u00e0 allo Stato. In primo luogo, Francesco dimostr\u00f2 subito di ripristinare un governo autocratico in continuit\u00e0 con quello visconteo, iniziando la costruzione del Castello Sforzesco sulle rovine di quello di Porta Giovia, distrutto dopo la morte di Filippo Maria. Secondo quanto riporta per\u00f2 lo storico settecentesco Pietro Verri, lo Sforza us\u00f2 uno stratagemma psicologico per convincere i milanesi a ricostruire l'odiato simbolo del potere tirannico, convincendoli che bisognava costruire una cittadella nella citt\u00e0, col fine di ospitare la milizia ducale e fronteggiare cos\u00ec gli assalti dei veneziani, consci questi ultimi delle deboli difese milanesi.\nAmministrazione e Cicco Simonetta.\nSul fronte dell'amministrazione, lo Sforza cre\u00f2 la Cancelleria ducale mettendovi a capo il suo segretario privato, il calabrese Cicco Simonetta, il quale doveva gestire la complessa macchina amministrativa che, tra il 1450 e il 1466, si svilupp\u00f2 attraverso vari dicasteri preposti alla giustizia, all'economia e alla politica interna ed estera. Questi dicasteri, posti sotto il controllo dei funzionari che avevano servito sotto Filippo Maria, erano per\u00f2 soggetti all\"'homo novus\" Simonetta, capo della \"Cancelleria segreta\"\",\" vero nuovo organo di potere degli Sforza rispetto all'apparato burocratico visconteo.\nPolitica economica.\nIl regno di Francesco Sforza dur\u00f2 soltanto sedici anni, quattro dei quali impegnati nella lotta contro Venezia. Nonostante ci\u00f2, il nuovo Duca di Milano, grazie alla collaborazione di valenti uomini di Stato, tra i quali primeggiava il Simonetta, intraprese una serie di iniziative economico-fiscali volte al risanamento dell'economia, i cui frutti si sarebbero visti negli anni dei figli Galeazzo Maria e Ludovico il Moro:\nOpere architettoniche.\nFrancesco, in collaborazione con la sua consorte Bianca Maria, era intenzionato anche a risollevare le condizioni morali e materiali dei suoi sudditi dopo decenni di devastazione. Per cui, dopo la ricostruzione del Castello, la coppia ducale si concentr\u00f2 sull'edificazione di una grande opera filantropica, cio\u00e8 la Ca' Granda, quel primo grande ospedale pubblico lombardo che oggi ricopre il ruolo di sede dell'Universit\u00e0 Statale. Sorto anche per volere dell'arcivescovo di Milano e fratello di Francesco, Gabriele Sforza, l'ospedale fu realizzato su progetto dell'architetto e umanista fiorentino Filarete, al servizio del duca in qualit\u00e0 di architetto ducale. L'edificio, i cui lavori iniziarono il 12 aprile del 1456, fu costruito secondo quel gusto armonico tipico del rinascimento fiorentino, e fu continuato prima da Guiniforte Solari, e poi dal genero di costui, Giovanni Antonio Amadeo, entrambi artisti lombardi che diedero all'edificio quel gusto lombardo dovuto all'utilizzo del cotto.\nL'ospedale non fu solo un modello di carit\u00e0, ma anche di lungimiranza: sistemi fognari adeguati, divisione in reparti degli ammalati, attenzione alla pulizia e, infine, una cappella adibita alla celebrazione eucaristica resero la \"Ca' Granda\" un ospedale avanzato sotto il profilo igienico e sanitario. Oltre alla Ca' Granda, la coppia ducale si concentr\u00f2 anche sull'edilizia religiosa: in favore dell'arcivescovo Gabriele (che morir\u00e0 nel 1457), fu ultimata e abbellita la chiesa di Santa Maria Incoronata grazie a Giovanni e Guiniforte Solari, annessa al monastero ove il prelato visse come monaco agostiniano e ove fu sepolto al momento del suo precoce decesso (aveva soltanto 34 anni). A fianco dell'Incoronata, Bianca Maria costru\u00ec un altro edificio di culto, dedicato a san Nicola da Tolentino. Infine, merito importante di Francesco Sforza fu il proseguimento dei lavori della Certosa di Pavia, affidati prima ai Solari, e tra il 1464 e il 1466 a Cristoforo Mantegazza.\nA Cremona, a commemorazione del proprio matrimonio, la coppia ducale commission\u00f2 la ricostruzione in forme rinascimentali del monastero di san Sigismondo, la costruzione del Monastero della Colomba e la realizzazione di affreschi nella chiesa di Sant'Agostino, tra cui uno del Bembo che li rappresenta genuflessi in orazione. A ornamento del Duomo di Cremona vollero due statue in marmo di Carrara che li rappresentavano a piena figura. Trafugate come bottino di guerra dai veneziani, sono oggi conservate nel Museo civico di Vicenza.\nNel 1455 Francesco promosse la costruzione del barbacane, dei rivellini e del nuovo fossato del castello di Santa Croce. A partire dal 1457 fece realizzare i giardini cintati della fortezza e la fece affrescare da Bonifacio Bembo e da Cristoforo de' Moretti con scene rappresentanti soggetti sacri e profani insieme ad alcune sale dell'Arengo.\nPolitica culturale.\nProtettore degli umanisti.\nFrancesco, che si era formato a Ferrara, non aveva potuto continuare gli studi a causa delle imprese belliche, e raggiungere in tal modo i livelli di un Leonello d'Este o di un Cosimo de' Medici. Tuttavia, al pari di Alfonso V d'Aragona, lo Sforza comprese l'importanza della cultura come \"instrumentum regni\", favorendo in tal modo l'instaurazione di una cultura votata alla celebrazione del potere. Francesco, a tal proposito, oltre a proteggere artisti quali Zanetto Bugatto o Bonifacio Bembo e fratelli, chiam\u00f2 alla sua corte importanti studiosi e intellettuali del movimento umanistico, tra i quali spiccarono per importanza:\nCappella Portinari.\nEdificata a fianco della Basilica di Sant'Eustorgio, nel punto in cui sorgeva un'altra cappella, la Cappella Portinari fu costruita per volere del direttore del banco mediceo Pigello Portinari (1421-1468) quale mausoleo di famiglia e in segno di devozione verso la figura di Pietro Martire. Iniziata nel 1462, la cappella fu completata nel 1468, la stessa data della morte del committente. Pregevole monumento architettonico, in cui si fonde il cotto lombardo con le innovazioni architettoniche del Brunelleschi (in riferimento alla struttura della cappella della Sagrestia Vecchia), la Cappella \u00e8 decorata da affreschi di Vincenzo Foppa e risulta, cos\u00ec, un primo, timido tentativo di importazione delle novit\u00e0 architettoniche fiorentine in area lombarda.\nFeste identitarie.\nLe feste identitarie erano rappresentazioni sceniche volte a consolidare, intorno a un determinato avvenimento, l'identit\u00e0 comunitaria di una determinata citt\u00e0. Nel caso di Milano, i duchi viscontei prima e sforzeschi dopo cercarono dei modelli ideologici per consolidare la loro posizione signorile in una citt\u00e0 che, nonostante le vicende, aveva ancora una significativa coscienza comunale (basti ricordare la dedica a sant'Ambrogio da parte della Repubblica Ambrosiana). Per questo motivo, le varie feste identitarie sforzesche seguirono il modello principesco borgognone, per sottolineare il loro rango nella scala gerarchica. Con l'instaurazione del regime sforzesco, il principale esecutore di questa politica culturale e ideologica fu, almeno sotto Francesco, il segretario Cicco Simonetta. Questi, nel 1457, allest\u00ec in nome del rione di Porta Comasina (cui lui apparteneva) un palco davanti al Duomo, in cui furono messe in scena le vicende di Cristo con i tre regni ultraterreni, presentazione cui Francesco e la duchessa Bianca Maria presenziarono.\nAltri esempi di feste identitarie usate a fini politici sotto il governo di Francesco sono quella del 1453, in cui fu messo in scena uno spettacolo sulla figura di \"Coriolano\" mentre il Duca era impegnato a combattere contro i veneziani, e quella del 1458 intitolata \"Demonstrazione della Chiesa vacante\" (a cura questa volta della comunit\u00e0 che risiedeva intorno a Porta Vercellina), in cui si esalta l'elezione a sommo pontefice di Pio II, amico di lunga data di Francesco Sforza e che in giovent\u00f9 era stato prevosto della Basilica di San Lorenzo.\nUltimi anni e morte.\nLa salute del Duca, a partire dai primi anni sessanta, si fece sempre pi\u00f9 precaria: nel dicembre del 1461 fu colpito sia dalla gotta sia dall'idropisia che da tempo l'affliggevano cronicamente. La riacutizzazione fu tale che si temette per la sua vita, ma gi\u00e0 a met\u00e0 gennaio del 1462 i medici lo dichiararono fuori pericolo. Nonostante ci\u00f2, Francesco non si riprese pi\u00f9 del tutto dalla crisi di quegli anni. Oltre a questi problemi di salute, lo Sforza fu angustiato dalla morte dell'amico Cosimo de' Medici e da quella di Pio II, avvenute rispettivamente il 1\u00ba e il 15 di agosto del 1464, due figure chiave per il mantenimento dell'equilibrio della Lega Italica. \nFrancesco Sforza mor\u00ec l'8 marzo 1466 nella corte dell'arengo, dopo due soli giorni di malattia, a causa di un decisivo attacco d'idropisia, mentre il figlio Galeazzo Maria si trovava ancora in Francia al servizio di Luigi XI. Per tre giorni i sudditi resero omaggio alla salma del duca. Francesco Sforza fu poi traslato nel Duomo, ove le sue spoglie vennero sepolte.\nNel XVI secolo la sua tomba venne rimossa per ordine del cardinale Carlo Borromeo e successivamente i suoi resti vennero dispersi.\nL'eredit\u00e0.\nAmmirato in vita e celebrato da Giovanni Simonetta nella sua \"Rerum gestarum Francisci Sfortia\"e, Francesco Sforza fu compianto universalmente nella morte per il buon governo da lui lasciato, dando pace e prosperit\u00e0 al lacerato potentato lombardo. Pietro Verri, raccogliendo le testimonianze di Bernardino Corio e di Cicco Simonetta, ne ritrae il carattere di principe e uomo perfetto, saggio e avveduto:\nLa sua memoria era ancora viva nei primi anni del XVI secolo, se il Machiavelli lo prese come modello di principe che conquist\u00f2 il potere con la sua \"virt\u00f9\" (in contrapposizione a Cesare Borgia che ci riusc\u00ec grazie alla \"fortuna\"), nel suo \"De Principatibus \"(italianizzato con il nome de \"Il Principe\"):\nNei secoli successivi, figure stravaganti ed eccelse quali Lorenzo il Magnifico e Isabella d'Este, o ambigue e crudeli quali Cesare Borgia gettarono ombra sulla figura di questo grande condottiero e saggio statista, il cui merito \u00e8 stato quello di aver dato energia nella pragmatica ricostruzione dello Stato e del potere ducale e nel porre le basi della potenza famigliare nelle generazioni successive.\nNel XIX secolo, lo storico lombardo Cesare Cant\u00f9, nella sua \"Storia di Milano\", ricorda velocemente il susseguirsi delle personalit\u00e0 ducali sul trono meneghino, tra le quali spicca per importanza e buon governo proprio lo Sforza. Nonostante avesse preso Milano per fame nel 1450, \u00abFrancesco volse ogni opera onde far dimenticare la violenta origine del suo dominio, e riconciliarsi i popoli con quel modo ch' \u00e8 unico valevole, il beneficarli\u00bb, e per la sua politica interna ed estera, volta a mantenere la pace, il Cant\u00f9 non esit\u00f2 a definirlo uno dei migliori principi.\nMatrimoni e discendenza.\nFigli illegittimi.\nEbbe poi un numero imprecisato di figli illegittimi (gli storici affermano 35 figli), tra questi:\nDa Elisabetta de Prata:\nDa Brigida Caimi:\nDa Giovanna d'Acquapendente (Giovanna fu l'amante ufficiale di Francesco tra la morte della prima moglie e il matrimonio con Bianca Maria Visconti):\nCultura di massa.\nFrancesco Sforza appare come personaggio secondario nella serie televisiva \"I Medici\", dove \u00e8 interpretato da Anthony Howell."}
{"id": "128450", "revid": "1005847", "url": "https://it.wikipedia.org/wiki?curid=128450", "title": "Elezioni primarie", "text": "Le elezioni primarie sono una competizione attraverso la quale gli iscritti o i militanti di un partito politico indicano mediante l'espressione di una preferenza chi sar\u00e0 il candidato del partito (o dello schieramento politico del quale il partito medesimo fa parte) per una successiva elezione di una carica pubblica.\nLa ragione delle elezioni primarie \u00e8 la promozione della massima partecipazione degli elettori alla scelta dei candidati a cariche pubbliche, in contrapposizione al sistema che vede gli elettori scegliere fra candidati designati dai partiti.\nStati Uniti.\nLe elezioni primarie sono utilizzate in particolar modo negli Stati Uniti d'America. Le elezioni primarie nascono come sistema locale: la prima elezione primaria fu tenuta dal Partito Democratico in Pennsylvania il 9 settembre 1847. Dopo la guerra di secessione (1861-1865) si diffusero negli Stati del Sud, dove ovviavano al problema di una rappresentanza politica di fatto mono-partitica. Alla fine del XIX secolo grazie alla spinta del movimento progressista sono divenute una istituzione pressoch\u00e9 generalizzata a livello nazionale.\nRequisiti per l'elettorato attivo.\nNel Paese nordamericano le prime elezioni primarie erano del tipo \"chiuso\", ossia alle primarie di un partito potevano votare solo i membri di quel partito. Negli anni 70 del XX secolo si sono diffuse le primarie di tipo \"aperto\", che consentono il voto a tutti i cittadini. In un sistema bipartitico (o bipolare) la primaria aperta tende a selezionare candidati pi\u00f9 centristi rispetto all'elettorato (non rispetto ai militanti) e a favorire maggiormente la partecipazione alle elezioni, ma \u00e8 aperta al rischio di \"inquinamento\" da parte dei sostenitori del partito avversario.\nPer questa ragione si \u00e8 affermato un tipo intermedio di primarie, che consente il voto anche ai cittadini non iscritti al partito, ma potenzialmente sostenitori dei suoi candidati. In questo terzo tipo, i cittadini per poter votare alle elezioni devono \"iscriversi\" in un apposito registro presso uno dei partiti in lista. L'iscrizione pu\u00f2 aver luogo in qualit\u00e0 di \"aderente\" o \"indipendente\".\nL'iscrizione, qualsiasi sia la qualifica scelta (aderente o indipendente), non obbliga certamente il cittadino a votare solo per il partito presso il quale si \u00e8 iscritto. Permette, invece, la possibilit\u00e0 di partecipare alle primarie del partito prescelto.\nSistema di scelta non limitato al \"candidato-presidente\".\nDi solito, un anno prima della competizione elettorale, presso un partito sono chiamati a scegliere il candidato che rappresenter\u00e0 il partito nella competizione.\nNegli USA il sistema elettorale in uso \u00e8 il maggioritario uninominale a turno unico: ci\u00f2 fa s\u00ec che gli \"iscritti\" non saranno chiamati a scegliere solo i candidati per le massime cariche esecutive (Presidente degli Stati Uniti d'America o Governatore dello Stato), ma anche i candidati alle assemblee legislative (Parlamento federale e a ).\nLa pluralit\u00e0 dei sistemi elettorali.\nIl sistema di voto nelle primarie \u00e8 differente da partito a partito, ma anche da stato a stato.\nIn alcuni stati, ad esempio, si ricorre al sistema \"una testa un voto\", ogni cittadino cio\u00e8 vota il candidato pi\u00f9 gradito. Chi raccoglie pi\u00f9 consensi prevale.\nIn altri (\u00e8 anche il caso della scelta del candidato alla Presidenza dell'Unione) i cittadini eleggono propri rappresentanti che poi in un'apposita convenzione sceglieranno il candidato alla competizione elettorale.\nCi sono poi contee dove si ricorre al sistema dei \"caucus\". Caucus \u00e8 una parola di origine indiana che significa \"assemblea\". In questo caso non si applica il sistema \"una testa un voto\"; ogni \"caucus\", comunit\u00e0, esprime un certo numero di voti, che di solito \u00e8 pari al numero di iscritti, e il candidato che sia stato il pi\u00f9 votato in certo \"caucus\" ricever\u00e0 tutti i voti di quel \"caucus\". Il voto non \u00e8 a scrutinio segreto, ma palese. Gli iscritti si riuniscono in una sala. Al centro si pongono gli \"indecisi\", gli altri, invece, si dispongono in varie parti della sala dividendosi a gruppi di \"sostenitori\" dei vari candidati. In base ai discorsi e alle relazioni dei \"sostenitori\" dei vari candidati, gli iscritti si spostano da un \"angolo\" all'altro della sala a seconda di come decidono di schierarsi. Al termine della riunione tutti i \"voti\" del caucus saranno attribuiti al candidato che nel proprio \"angolo\" avr\u00e0 raccolto il maggior numero di \"iscritti\".\nAll'inizio del XIX secolo il candidato alla presidenza degli Stati Uniti era scelto da un caucus composto da tutti i membri del Congresso degli Stati Uniti aderenti allo stesso partito.\nItalia.\nA partire dal 2005, il metodo delle elezioni primarie (di tipo \"aperto\") \u00e8 stato introdotto anche in Italia dalla coalizione di centro-sinistra L'Unione, formata il 10 febbraio 2005.\nLe \"primarie\" nella legislazione.\nIn Italia le elezioni primarie non sono previste o regolamentate per legge, come avviene negli USA. Di conseguenza, in Italia questo tipo di elezioni non ha alcun valore legale, anche se molti esponenti politici, considerandolo un modo diretto di partecipazione dei cittadini, ritengono necessario estenderne il pi\u00f9 possibile l'utilizzo.\nTuttavia, in Toscana e in Calabria esistono due leggi, rispettivamente la legge regionale n. 70 del 17 dicembre 2004 e n. 25 del 17 agosto 2009, che consentono formalmente ai partiti di tenere elezioni primarie per la scelta dei candidati in ambito regionale e delle circoscrizioni locali. Le leggi disciplinano l'iscrizione dei candidati e presentazione delle liste elettorali, composizione e nomina del seggio, scelta delle sezioni di voto come insieme di quelle disponibili per le elezioni regionali e di circorscrizione vere e proprie. Gli elettori sono iscritti in tali liste, e sono ammessi al voto previa esibizione di un documento di identit\u00e0 e della tessera elettorale.\nScelta del \"candidato-premier\".\nIl primo caso di elezioni primarie di rilievo nazionale si \u00e8 avuto il 16 ottobre 2005, allo scopo di scegliere il capo della coalizione di centrosinistra, L'Unione per le elezioni politiche, poi tenutesi il 10 aprile 2006.\nIl sistema di voto applicato \u00e8 stato quello di \"una testa un voto\" a scrutinio segreto; i votanti furono chiamati a versare la somma simbolica di 1 euro per finanziare la campagna elettorale dell'Unione. Potevano partecipare alle primarie anche gli stranieri residenti in Italia e le persone che compivano i 18 anni entro la data di fine mandato del Governo 13 maggio.\nL'esordio italiano delle primarie vide la partecipazione di circa 4.311.000 persone, poco meno di un decimo dell'elettorato nazionale, che si recarono a votare presso 9.816 seggi elettorali. Un anno dopo, nell'ottobre del 2006, Clemente Mastella afferm\u00f2 che si era sovrastimato il numero dei votanti; affermazione per\u00f2 immediatamente smentita dagli organizzatori delle elezioni primarie stesse.\nI candidati alla carica di candidato Presidente del Consiglio dei ministri erano sette:\nFra i sette candidati ha prevalso Prodi con 3.182.000 voti (il 74,1% dei consensi), seguito da Bertinotti (14,7%); pi\u00f9 staccati Mastella (4,6%), Di Pietro (3,3%) e Pecoraro Scanio (2,2%).\nScelta dei \"candidati-governatore\".\nIn precedenza si erano gi\u00e0 tenute delle elezioni primarie per decidere il candidato del centrosinistra alle elezioni regionali del 2005, che si sarebbero svolte nell'aprile di tale anno, in Puglia, tra l'economista Francesco Boccia e Nichi Vendola, con la vittoria di stretta misura di quest'ultimo, che vinse poi anche le elezioni, diventando Presidente della Regione; i due sono rimasti ottimi collaboratori nella ricostruzione dopo il dissesto finanziario del Comune di Taranto. Tale sfida fu ripetuta cinque anni dopo, con il leader di Sinistra Ecologia e Libert\u00e0 che ha vinto in maniera pi\u00f9 netta.\nPi\u00f9 tardi l'esperimento delle primarie fu ripetuto dal centrosinistra in vista delle elezioni amministrative italiane del 2006 (maggio-giugno), per la scelta del candidato alla Presidenza della Regione Siciliana: Rita Borsellino, sorella del magistrato Paolo Borsellino ucciso dalla mafia il 19 luglio 1992, sconfisse Ferdinando Latteri, rettore dell'Universit\u00e0 di Catania.\nIn Molise, il centrosinistra ha organizzato le primarie il 4 settembre 2011 per scegliere il suo candidato: vincitore \u00e8 risultato Paolo Di Laura Frattura che ha prevalso su altri quattro candidati.\nIn Abruzzo invece le primarie per la scelta del candidato governatore hanno visto la netta affermazione dell'ex sindaco di Pescara Luciano D'Alfonso.\nScelta dei \"candidati-sindaco\" o presidente della provincia.\nAnche a Milano il candidato sindaco per l'Unione fu scelto con il metodo delle primarie (29 gennaio 2006) e l'ex prefetto Bruno Ferrante prevalse sul Premio Nobel Dario Fo e sul lettiano, Davide Corritore.\nAnche in vista delle elezioni amministrative del 2007 il centrosinistra ha fatto ricorso al metodo delle primarie per scegliere i propri candidati a sindaco o a presidente di provincia; nelle consultazioni pi\u00f9 importanti, svoltesi a Palermo e Genova il 4 febbraio del 2007, sono da registrare le vittorie rispettivamente di Leoluca Orlando (72% dei voti, i principali sfidanti erano Alessandra Siragusa e Giusto Catania) e di Marta Vincenzi (60% dei consensi contro Stefano Zara ed Edoardo Sanguineti). Sempre pi\u00f9 ormai il centro-sinistra ricorre a tale strumento per la scelta dei candidati a sindaco.\nNon sempre l'esito delle primarie di coalizione \u00e8 stato accettato in maniera pacifica: a Caserta, sempre in vista delle amministrative del 2006, le primarie designarono come candidato a sindaco l'ingegnere Nicodemo Petteruti, ufficialmente presentato dai Repubblicani Europei, vincitore con soli sette voti di scarto sul secondo classificato, l'imprenditore tessile Gianfranco Alois (ex assessore regionale alle Attivit\u00e0 Produttive e sostenuto dai Democratici di Sinistra). L'esiguit\u00e0 dello scarto, unitamente ai sospetti di \"infiltrazioni\" da parte dei sostenitori della Casa delle Libert\u00e0, spinse la Margherita e i DS locali a candidare comunque Alois, sconfessando cos\u00ec l'esito delle primarie. Tuttavia, al ballottaggio tutto il centrosinistra sostenne Petteruti, che divenne sindaco della citt\u00e0 campana. Anche a Patern\u00f2 il risultato delle primarie non fu preso in considerazione. Dopo un lungo scrutinio il vincitore risult\u00f2 Turi Asero. La componente giovanile della sinistra, per\u00f2, non accett\u00f2 il risultato per certezza di infiltrazione da parte di altri soggetti politici e per scorrettezze elettorali (infatti molti elettori avevano votato pi\u00f9 volte) spingendo l'avversario, Salvatore Galat\u00e0, a candidarsi. Cos\u00ec facendo il centro sinistra arriv\u00f2 spaccato alle amministrative del 2007 e riusc\u00ec a prendere solo 3 consiglieri su 30.\nCasi atipici di elezioni cosiddette primarie.\nDomenica 14 ottobre 2007 si \u00e8 svolta, prima volta in Italia, l'elezione diretta (cio\u00e8 aperta a tutti, non solo agli iscritti o ai loro delegati) del segretario nazionale di un partito, il nascituro Partito Democratico. Potevano votare tutti i cittadini residenti in Italia o con permesso di soggiorno che avessero compiuto 16 anni, pagando una quota minima di 1 euro.\nQuesta elezione \u00e8 divenuta nota come Primarie del Partito Democratico, seppure non potendosi affatto considerare nel novero delle elezioni primarie, giacch\u00e9 con tale termine si indicano correttamente quelle che scelgono un candidato a una carica pubblica.\nI candidati alla carica di segretario nazionale del Partito Democratico approvati il 31 luglio 2007 dall'apposita commissione organizzativa delle primarie erano:\nA due settimane del termine Jacopo G. Schettini, che inizialmente aveva presentato una candidatura autonoma, si apparenta alla candidatura di Gawronski unendo le proprie liste alle sue, appoggiando quest'ultimo come candidato segretario.\nIn 11.204 seggi hanno votato 3.517.000 persone, un numero superiore ai voti ottenuti da Prodi alle primarie per la scelta del candidato premier del 16 ottobre 2005. Veltroni ha ottenuto 2.667.000 voti (il 75,8% dei consensi), seguito da Bindi (12,9%) e Letta (11,1%).\nNel 2009 i cittadini residenti in Italia o con permesso di soggiorno che avessero compiuto 16 anni (elettori del Partito Democratico) sono stati chiamati ancora una volta a scegliere il segretario del Partito. Pier Luigi Bersani \u00e8 uscito vincitore da queste primarie, gli altri contendenti sono stati Dario Franceschini (34%) e Ignazio Marino (14%)."}
{"id": "128452", "revid": "1318658", "url": "https://it.wikipedia.org/wiki?curid=128452", "title": "Shantou", "text": "Shantou (cinese: \u6c55\u5934; pinyin: Sh\u00e0nt\u00f3u) \u00e8 una citt\u00e0-prefettura della Cina nella provincia del Guangdong.\nStoria.\nDurante la Dinastia Song, il villaggio di pescatori di Shantou fece parte della citt\u00e0 di Tuojinag, distretto di Jieyang. Il villaggio fu chiamato Xialing durante la Dinastia Yuan. Nel 1653 Shantou fece parte del distretto di Chenghai nella prefettura di Chao (Chaozhou) e nel 1574 il villaggio venne rinominato Shashan Ping. Il nome Shantou deriva da una piattaforma per cannoni chiamata Shashan Toupaotai (sha shan tou pao tai) costruita nel villaggio durante il XVII secolo.\nIl porto di Shantou nel XIX secolo fu aperto dalle autorit\u00e0 cinesi al commercio con le nazioni occidentali.\nShantou divenne una citt\u00e0 nel 1919 e si separ\u00f2 dal distretto di Chengai nel 1921. Dal 1983 al 1989 Shantou, in qualit\u00e0 di citt\u00e0 di alto livello, amministr\u00f2 la citt\u00e0 di Chaozhou.\nSuddivisione amministrativa.\nDal novembre 1991 Shantou amministra l'intera area metropolitana: cinque distretti con status di contea, una contea e due citt\u00e0 (amministrate per conto della provincia):\nEconomia.\nShantou \u00e8 oggi una delle zone economiche speciali della Repubblica Popolare Cinese stabilite a partire dal 1980.\nShanthou non ha raggiunto gli stessi risultati economici conseguiti da altre zone economiche speciali del paese come Shenzhen, Xiamen e Zhuhai.\nSociet\u00e0.\nEvoluzione demografica.\nBuona parte della popolazione di Shantou \u00e8 originaria della citt\u00e0 di Chaozhou e la maggior parte dei residenti usa il dialetto locale di Chaozhou dei cinesi Min o il putonghua, dialetto nazionale.\nLe statistiche governative mostrano che 2,16 milioni di cinesi emigrati hanno origini nella citt\u00e0 di Shantou. Molti cinesi di Chaozhou vivono in Thailandia e a Singapore: questo spiega l'elevato numero di collegamenti aerei internazionali diretti tra Bangkok e Shantou.\nCuriosit\u00e0.\nL'asteroide 3139 Shantou prende il nome da questa citt\u00e0."}
{"id": "128453", "revid": "114702427", "url": "https://it.wikipedia.org/wiki?curid=128453", "title": "Lubrificante intimo", "text": "I lubrificanti intimi, spesso venduti sotto il nome di lubrificanti vaginali, sono i lubrificanti specializzati nel ridurre l'attrito durante le attivit\u00e0 sessuali.\nSebbene siano derivati dai lubrificanti chirurgici utilizzati durante le procedure mediche, essi sono pi\u00f9 comunemente usati per fornire lubrificazione durante le attivit\u00e0 sessuali, in particolare in quei casi in cui la naturale lubrificazione non sia disponibile. Esistono tre diversi tipi di lubrificanti intimi che vengono distinti in base all'ingrediente principale. \nTipologia.\nA base acquosa.\nI lubrificanti intimi a base acquosa sono idrosolubili (cio\u00e8 si sciolgono nell'acqua), sono quelli con meno controindicazioni, hanno per\u00f2 la tendenza a seccarsi durante l'uso. I lubrificanti a base acquosa sono incompatibili con attivit\u00e0 sessuali che si svolgano nell'acqua, dato che si dissolvono in acqua.\nA base oleosa.\nI lubrificanti a base oleosa sono generalmente gelatine. Essendo a base oleosa, non reagiscono a contatto con i fluidi del corpo e non seccano a contatto con l'aria come avviene invece per i prodotti a base acquosa, e questo permette loro di durare a lungo. Tuttavia rispetto ai prodotti a base acquosa hanno un minore effetto lubrificante.\nUn altro svantaggio dei prodotti a base oleosa \u00e8 che sciolgono il lattice. Quindi non possono essere usati con dildo o preservativi di lattice naturale, in quanto i primi verrebbero rovinati e i secondi perderebbero la loro efficacia sia come contraccettivi sia come protezione dalle malattie a trasmissione sessuale. In questa categoria vanno incluse lozioni o cibi a base oleosa (come il burro o l'olio da cucina) che venissero utilizzati come lubrificanti.\nTra i prodotti a base oleosa pi\u00f9 diffusi in commercio ci sono la vaselina e l'olio per bambini, e alcune creme cosmetiche.\nA base siliconica.\nSono i lubrificanti dell'ultima generazione. All'aspetto sembrano lubrificanti acquosi e durano di pi\u00f9, dato che offrono meno attrito e che seccano pi\u00f9 lentamente: ne basta quindi una quantit\u00e0 minore, ma a non tutti piacciono al tatto.\nDato che sciolgono il silicone non si dovrebbero usare con la maggior parte dei dildo di qualit\u00e0 perch\u00e9 ne aggrediscono la superficie, anch'essa spesso di silicone; inoltre tali lubrificanti lasciano sui tessuti delle macchie pi\u00f9 difficili da lavare rispetto a quelli a base acquosa.\nUso.\nIn medicina.\nIn medicina i lubrificanti intimi vengono utilizzati negli esami ginecologici, nell'esame rettale digitale, nei termometri anali e negli erogatori del clistere.\nNei rapporti sessuali.\nI lubrificanti vengono utilizzati per diminuire la frizione nelle attivit\u00e0 sessuali e vengono tipicamente applicati sul pene, sui dildo, nella vagina e nell'ano prima della penetrazione. I lubrificanti intimi permettono di praticare con pi\u00f9 facilit\u00e0 attivit\u00e0 come il sesso anale, eliminando o riducendo la sensazione di dolore provocato dalla frizione. Sono molto utili anche nei casi in cui la donna risenta di secchezza vaginale. Sono dei coadiuvanti anche nel caso in cui la vagina sia contratta al punto di rendere difficoltosa la penetrazione.\nNella masturbazione.\nMentre solitamente le donne dispongono di una buona lubrificazione della vagina sin dalle prime fasi dell'eccitazione, nei maschi la lubrificazione del pene \u00e8 molto ridotta. Essi emettono un liquido, prodotto dalle ghiandole di Cowper, che ha un leggero effetto lubrificante, ma solo in uno stato avanzato di eccitazione. Inoltre ai maschi circoncisi manca lo scorrimento consentito dal prepuzio e questo rende spesso necessario l'uso di lubrificanti artificiali all'inizio della masturbazione. Altre motivazioni per l'uso di lubrificanti intimi artificiali possono essere il desiderio di ulteriori stimolazioni (come nel caso dei lubrificanti con effetto \"riscaldante\") e il poter esercitare una maggiore forza sul pene."}
{"id": "128458", "revid": "1782831", "url": "https://it.wikipedia.org/wiki?curid=128458", "title": "Mobile Suit Gundam SEED Astray", "text": " \u00e8 una collezione di \"gaiden\" (storie-collaterali) manga ambientati nella linea temporale Cosmic Era della metaserie Gundam.\nMentre le storia principale di Mobile Suit Gundam SEED/Destiny sono focalizzate sulla lotta tra l'Alleanza Terrestre, ZAFT e Unione di Orb, la serie \"Astray\" \u00e8 focalizzata sui tre prototipi di mobile suit \"MBF-P0x\" e sui loro rispettivi piloti ed organizzazioni a cui appartengono (e che esistono ai margini della storia principale). Il \"MBF-P03 Astray Blue Frame\" pilotato da Gai Murakumo dell'unit\u00e0 mercenaria Serpent Tail. Il \"MBF-P02 Astray Red Frame\" pilotato da Lowe Gear della Junk Guild. Il terzo, l'\"MBF-P01 Astray Gold Frame\" viene mostrato nei manga, ma non esiste una storia in cui sia protagonista.\nLe serie sono:"}
{"id": "128461", "revid": "9177", "url": "https://it.wikipedia.org/wiki?curid=128461", "title": "Francesco I Sforza", "text": ""}
{"id": "128462", "revid": "946633", "url": "https://it.wikipedia.org/wiki?curid=128462", "title": "CAPM", "text": ""}
{"id": "128463", "revid": "1717538", "url": "https://it.wikipedia.org/wiki?curid=128463", "title": "Astronautica", "text": "L'astronautica (o cosmonautica) \u00e8 la teoria e la pratica della navigazione al di fuori dell'atmosfera terrestre tramite l'impiego di veicoli spaziali, sia automatizzati che provvisti di equipaggio. Pu\u00f2 anche essere definita come la scienza che si occupa della tecnologia dei viaggi spaziali, compresa all'interno dell'ingegneria aerospaziale; si contrappone al termine aeronautica, che si occupa invece dei viaggi all'interno dell'atmosfera.\nIl termine astronautica (originario dal francese \"astronautique\") \u00e8 stato coniato durante gli anni '20 del XX secolo da J. H. Rosny, presidente dell'Accademia Goncourt, in analogia con il termine aeronautica. Nel 1930 Robert Esnault-Pelterie pubblic\u00f2 il primo libro riguardo a questo nuovo campo di ricerca. Il termine cosmonautica (dal francese \"cosmonautique\") \u00e8 stato invece introdotto successivamente, negli anni '30, da Ary Sternfeld nel suo libro \"Initiation \u00e0 la Cosmonautique\" (Introduzione alla Cosmonautica), che nel 1934 gli fece vincere il Premio REP-Hirsch, pi\u00f9 tardi conosciuto conosciuto come Premio d'Astronautica, della Societ\u00e0 Francese di Astronomia.\nCome in aeronautica, le limitazioni poste dal peso, dal calore e dalle forze esterne fanno s\u00ec che qualsiasi veicolo spaziale debba sopravvivere a condizioni estreme e ad ambienti molto diversi da quello terrestre: alti gradi di vuoto, il bombardamento di radiazioni cosmiche nei viaggi interplanetari, le fasce magnetiche presenti intorno alla Terra in orbita bassa, variazioni estreme e repentine di temperatura, ecc.\nStoria.\nMolto prima della reale possibilit\u00e0 di affrontare i viaggi spaziali, la questione venne affrontata da scrittori di fantascienza come Jules Verne e H. G. Wells. Tuttavia i fondamenti teorici e matematici del viaggio nello spazio erano gi\u00e0 stati stabiliti da Isaac Newton nel 1687 all'interno de \"I Principi Matematici della Filosofia Naturale\" (in originale \"Philosophiae Naturalis Principia Mathematica\"), dove \u00e8 stata formulata per la prima volta la legge di gravitazione universale. Altri matematici, come lo svizzero Eulero e l'italiano Joseph-Louis Lagrange, hanno contribuito in maniera essenziale nel XVIII e nel XIX secolo; nonostante tutto, per\u00f2, l'astronautica non divenne una scienza applicata fino alla met\u00e0 nel XX secolo a causa delle limitazioni tecnologiche.\nAll'inizio del '900 lo l'ingegnere e scienziato russo Konstantin \u0116duardovi\u010d Ciolkovskij deriv\u00f2 l'equazione del razzo, la legge fondamentale che governa qualsiasi tipo di propulsione a razzo; questa relazione permise di calcolare la velocit\u00e0 finale che un razzo pu\u00f2 raggiungere in base al suo peso iniziale, alla massa di propellente trasportato ed alla velocit\u00e0 di uscita nel propellente stesso dal motore. Nei primi anni '20, l'americano Robert Goddard svilupp\u00f2 il razzo a propellente liquido, tecnologia che nei successivi decenni divent\u00f2 la base nella progettazione dei missili e lanciatori pi\u00f9 famosi, come il V-2 ed il Saturn V. Altri personaggi illustri che hanno contribuito allo sviluppo ed all'applicazione pratica di questa nuova scienza sono Hermann Oberth, Sergej Korol\u00ebv e Wernher von Braun. \nIl primo oggetto a raggiungere lo spazio, superando quello che generalmente \u00e8 considerato il confine con l'atmosfera (la cosiddetta Linea di K\u00e0rm\u00e0n), \u00e8 stato il missile tedesco V-2 nel 20 giugno 1944, che raggiunse un'altitudine di 176 chilometri a seguito di un volo di prova sub-orbitale. Il primo oggetto invece a raggiungere l'orbita attorno alla Terra \u00e8 stato lo Sputnik 1, lanciato nel ottobre del 1957 dall'URSS; ebbe inizio cos\u00ec la corsa allo spazio tra USA e Unione Sovietica. Sempre quest'ultima invi\u00f2, nel 1961, il primo essere umano nello spazio, Jurij Gagarin, a bordo della navicella Vostok 1, aprendo le porte ai voli con equipaggio. Negli anni successivi la corsa allo spazio si fece sempre pi\u00f9 serrata e culmin\u00f2 nel luglio 1969 con lo sbarco sulla Luna dei primi esseri umani, Neil Armstrong e Buzz Aldrin, durante la missione Apollo 11. \nIn seguito, l'attivit\u00e0 spaziale con equipaggio si concentr\u00f2 esclusivamente sulle missioni in orbita terrestre e sulle stazioni spaziali, portando alla costruzione della Stazione Spaziale Internazionale agli inizi del XXI secolo, il primo progetto congiunto di pi\u00f9 agenzie spaziali. Nello stesso periodo, tuttavia, numerose sonde automatiche sono state inviate in tutti gli angoli del Sistema Solare, permettendo l'esplorazione di tutti i pianeti e anche di altri corpi celesti come asteroidi e comete.\nBranche dell'astronautica e campi di studi correlati.\nNonostante spesso si ritenga che l'astronautica in s\u00e9 sia una materia piuttosto specializzata, gli ingegneri e gli scienziati che lavorano in quest'area hanno conoscenze in molti campi di studio distinti.\nL'astronautica inoltre \u00e8 strettamente collegata con l'aeronautica sotto molti aspetti ed entrambe spesso beneficiano di tecnologie sviluppate nell'altro campo; molto spesso, il termine aerospazio viene usato per collegare le due in un ancor pi\u00f9 ampio campo di studi ed applicazioni."}
{"id": "128464", "revid": "110157", "url": "https://it.wikipedia.org/wiki?curid=128464", "title": "Meierskappel", "text": "Meierskappel (toponimo tedesco) \u00e8 un comune svizzero di 1\u00a0351 abitanti del Canton Lucerna, nel distretto di Lucerna Campagna."}
{"id": "128467", "revid": "104458", "url": "https://it.wikipedia.org/wiki?curid=128467", "title": "Risch-Rotkreuz", "text": ""}
{"id": "128468", "revid": "2128848", "url": "https://it.wikipedia.org/wiki?curid=128468", "title": "Dario III di Persia", "text": "L'ascesa al trono e i primi anni di regno.\nNel 338 a.C. il re di Persia Artaserse III cadde vittima di una congiura, ordita dal suo visir e consigliere Bagoas, che assassin\u00f2 tutti i suoi figli tranne il pi\u00f9 giovane, Ar\u0161an (chiamato dai greci Arses), che mise sul trono col nome reale di Artaserse IV. Due anni dopo il visir avvelen\u00f2 anche Arses, per via del suo desiderio di regnare senza il suo appoggio, e mise al suo posto Artashata, il quale adott\u00f2 il nome reale di Dario III. Presto questi si liber\u00f2 astutamente della presenza del pericoloso visir avvelenandolo a sua volta con un inganno: quando l'appena incoronato Dario volle diventare indipendente dal potente visir, Bagoas tent\u00f2 di avvelenare anche lui, ma il sovrano fu avvertito della congiura e costrinse il visir a bere il suo stesso veleno davanti a tutta la corte durante il banchetto d'incoronazione. A quel punto Dario, che era stato incoronato nell'estate del 336, sal\u00ec effettivamente al trono; egli apparteneva ad un ramo secondario della dinastia achemenide.\nPare che l'epiteto \"Codomanos\" fosse l'adattamento greco del suo nome originale persiano, Artashata, mentre il nome di Dario gli fu imposto al momento dell'elezione, probabilmente con lo scopo di fornire una maggiore legittimazione al potere del monarca (Dario, infatti, era stato il nome di uno dei pi\u00f9 importanti imperatori della storia persiana, Dario I il Grande, sotto il cui dominio l'impero persiano aveva raggiunto la sua massima estensione).\nIl primo atto del nuovo sovrano fu la gi\u00e0 citata eliminazione di Bagoas. Subito dopo Dario III dovette rivolgere la sua attenzione alla difficile situazione interna del suo immenso impero: l'impero persiano, infatti, a causa della sua enorme estensione territoriale e delle eterogeneit\u00e0 dei popoli ad esso sottomessi, dovette far fronte frequentemente, nel corso della sua storia, a fenomeni di ribellione e tentativi di secessione, specie nelle sue satrapie pi\u00f9 periferiche. Tuttavia, il nuovo Gran Re si dimostr\u00f2 all'altezza del suo titolo e sed\u00f2 tutte le rivolte, soprattutto quella egiziana, la quale venne soppressa in un modo audace, con il Gran Re direttamente sul campo di battaglia, guadagnandosi l'appoggio dei satrapi e dei generali, nonch\u00e9 dell'esercito e del popolo persiano.\nGuerre con i Greci.\nLa campagna di Filippo II.\nNel 336 a.C. Filippo II di Macedonia fu autorizzato dalla Lega di Corinto come suo egemone ad iniziare una \"sacra\" guerra di vendetta contro i Persiani per aver dissacrato e bruciato i templi ateniesi durante la seconda guerra persiana, avvenuta oltre un secolo prima. Filippo invi\u00f2 una forza avanzata in Asia Minore sotto il comando dei suoi generali Parmenione e Attalo per liberare i Greci che vivevano sotto il controllo persiano in Asia minore: dopo aver conquistato le citt\u00e0 greche dell'Anatolia da Troia al fiume Meandro, Filippo fu assassinato e la sua campagna fu sospesa mentre il suo erede Alessandro III (poi conosciuto con l'appellativo di \"Magno\") consolidava il suo controllo sulla Macedonia e sul resto della Grecia.\nLa guerra con Alessandro Magno.\nNel maggio del 334, aveva inizio la grande spedizione militare di Alessandro Magno, risoluto a sconfiggere l'Impero persiano definitivamente. Dopo che questi ebbe sconfitto il grande generale persiano Memnone nella battaglia del Granico, nello stesso anno, il Gran Re decise di prendere in mano personalmente la conduzione della guerra. Fu cos\u00ec che si giunse, nel novembre del 333, allo scontro frontale tra i due sovrani, nella celebre battaglia di Isso (nei pressi di Alessandretta), che vide la vittoria dell'esercito greco su quello persiano grazie a una manovra di accerchiamento condotta da Alessandro verso il battaglione personale di Dario III, costringendolo a fuggire per non rischiare di perdere la vita nella mischia. A maggior onta del Gran Re, la sua famiglia e il tesoro imperiale caddero nelle mani del nemico (per via della frettolosa fuga di Dario), mentre Dario stesso fu costretto alla fuga.\nOrmai la situazione era ampiamente compromessa: Alessandro era padrone di tutte le terre occidentali dell'Impero persiano e, necessariamente, Dario dovette cercare di addivenire a un accordo con lui. Gli offr\u00ec dunque di spartire l'impero in due e si impegn\u00f2 a pagare un ampio riscatto per i propri familiari. Il Macedone tuttavia rifiut\u00f2 ogni trattativa: non si sarebbe fermato sennonch\u00e9 all'annientamento del nemico.\nDario, dunque, dal cuore dei suoi domini, organizz\u00f2 nuovamente la difesa, radunando un esercito immenso, mai visto fin dall'invasione della Grecia da parte di Serse I, e scese ancora una volta in battaglia contro Alessandro. Il primo ottobre del 331 a.C. si svolse la decisiva battaglia di Gaugamela (a circa 100 km da Irbil). Le sorti del combattimento furono a lungo incerte, ma, alla fine, furono nuovamente i Macedoni a prevalere, sempre grazie a una manovra della cavalleria di Alessandro che attacc\u00f2 il battaglione di Immortali dove si trovava Dario, mettendolo in pericolo di vita e costringendolo alla fuga.\nAncora una volta, si vide il carro del Gran Re lanciato in fuga, verso est. Alessandro si impossess\u00f2 della Mesopotamia nonch\u00e9 delle maggiori citt\u00e0 principali dell'Impero persiano, allora due delle capitali dell'impero: Babilonia e Susa. Solo Ecbatana, Persepoli e Pasargadae restarono nelle mani di Dario.\nAriobarzane, principe e satrapo persiano di Persepoli, amico di Dario, condusse un disperato tentativo di difendere il cuore della Persia in un passo montuoso chiamato Porta persiana, cos\u00ec da fermare o quantomeno rallentare l'avanzata di Alessandro e dare tempo a Dario di radunare un altro esercito. Tramite imboscate e sfruttando il terreno a suo favore, Ariobarzane riusc\u00ec a resistere qualche mese, ma alla fine cadde anch'egli per via del genio militare di Alessandro nella parte finale della battaglia e della superiorit\u00e0 tecnologica dell'esercito macedone.\nDopo la caduta e il saccheggio di Persepoli e Pasargadae a seguito della sconfitta alla porta persiana, Dario fu costretto a lasciare Ecbatana. Dario si mosse ancor pi\u00f9 verso oriente col suo esercito, per cercare una volta di pi\u00f9 di radunare un esercito e resistere all'impetuosa avanzata di Alessandro: questa volta, per\u00f2, non ne ebbe la possibilit\u00e0.\nMorte.\nQuando era a Ecbatana, Dario apprese che l'esercito di Alessandro era in avvicinamento, e decise di ritirarsi in Battriana dove avrebbe potuto usare al meglio la sua micidiale cavalleria persiana e le sue forze mercenarie sul terreno pi\u00f9 uniforme delle pianure dell'Asia. Condusse il suo esercito attraverso le Porte del Caspio, la strada principale attraverso le montagne che avrebbero potuto rallentare un esercito successivo. Le forze persiane divennero sempre pi\u00f9 demoralizzate a causa della costante minaccia di un attacco a sorpresa da parte dei Macedoni, e ci\u00f2 port\u00f2 a molte diserzioni. Tale malcontento sfoci\u00f2 in un \"colpo di Stato\" guidato da Besso, un satrapo, e Nabarzane, un gestitore dei pubblici affari del Gran Re e responsabile delle guardie del palazzo a Persepoli. I due uomini suggerirono a Dario di dare il comando di quello che restava dell'impero a Besso e promisero che il potere sarebbe stato ritrasferito al Gran Re non appena Alessandro fosse stato sconfitto; Dario ovviamente non accett\u00f2 questo piano e i suoi cospiratori divennero pi\u00f9 ansiosi di rimuoverlo per i suoi successivi fallimenti contro Alessandro e le sue forze. Patrono, il comandante dei mercenari greci, ormai molto pi\u00f9 fedeli a Dario che mai per ragioni morali, chiese a Dario di accettare delle guardie del corpo composte da mercenari greci piuttosto che la sua solita guardia persiana per proteggerlo da un eventuale, ormai scontato, colpo di Stato da parte di Besso e Nabarzane, ma il re non pot\u00e9 accettare per ragioni politiche e accett\u00f2 il suo destino. Besso e Nabarzane fecero infine incatenare Dario e lo gettarono su un carro trainato da buoi mentre ordinavano alle forze persiane di continuare ad avanzare. Secondo la storia di Alessandro di Curzio Rufo, a questo punto Alessandro e una piccola forza mobile arrivarono e gettarono i Persiani in preda al panico, portando Besso e altri due cospiratori, Satibarzane e Barsaente, a ferire il re con dei giavellotti e lasciarlo morire.\nUn soldato macedone trov\u00f2 Dario inerme nel carro poco dopo - una delusione per Alessandro, che voleva catturare Dario vivo. Alessandro vide il cadavere di Dario nel carro e prese l'anello con sigillo reale dal dito del Gran Re deceduto. In seguito mand\u00f2 il corpo di Dario alla ormai distrutta Persepoli, gli diede un magnifico funerale di Stato e ordin\u00f2 che fosse sepolto (con tutti gli onori), come tutti i suoi predecessori reali, nelle tombe reali. La tomba di Dario non \u00e8 stata ancora scoperta. Alla fine Alessandro per cercare di unire Persiani con Greci, spos\u00f2 la figlia di Dario, Stateira, a Susa.\nNello stesso tempo, si estingueva con lui la secolare dinastia degli Achemenidi, i sovrani che per due secoli avevano dominato un impero senza pari nel mondo.\nLa Persia scompariva dal novero delle grandi potenze del mondo antico, ma lasciava un'eredit\u00e0 culturale incancellabile. La cultura persiana si fuse con quella greca, dando origine insieme a quel periodo storico (e culturale) che va sotto il nome di ellenismo, che avrebbe avuto un'importanza fondamentale nella storia d'Europa e dell'Asia.\nIl ricordo della magnificenza dell'Impero achemenide non scomparve mai e allorch\u00e9, a partire dal III secolo d.C., una nuova dinastia di etnia persiana, i Sasanidi, torn\u00f2 sul trono di Persia, non smise mai di rivendicare l'eredit\u00e0 dei sovrani achemenidi contro quelli che ormai erano diventati gli eredi di Alessandro Magno e dei regni ellenistici: i Romani.\nFaraone d'Egitto.\nAnche in Egitto, in seguito alla situazione di debolezza venutasi a creare durante il breve regno di Arses, si verificarono tentativi di recuperare l'indipendenza: uno dei promotori di queste rivolte, Khababash, giunse a proclamarsi faraone attribuendosi di fatto la titolatura reale egizia.\nL'appena incoronato Gran Re, dunque, intraprese una campagna militare per riportare il paese sotto la sua autorit\u00e0: la spedizione ebbe un glorioso successo, essendo la prima vittoria militare dell'appena incoronato re Dario III. Questo episodio, avvenuto all'inizio del suo regno, risult\u00f2 decisivo per ottenere l'appoggio dei vari satrapi e del popolo persiano. Nel gennaio del 334 a.C. l'Egitto torn\u00f2 ad essere una satrapia persiana a tutti gli effetti.\nIl nome di Dario III come Faraone d'Egitto \u00e8 attestato in scrittura geroglifica nel cimitero dei tori sacri a Montu ad Armant."}
{"id": "128470", "revid": "88738324", "url": "https://it.wikipedia.org/wiki?curid=128470", "title": "Sideriano", "text": "Il Sideriano (dal Greco \"\u03c3\u03af\u03b4\u03b7\u03c1\u03bf\u03c2\", \"ferro\") \u00e8 il primo periodo dell'era Paleoproterozoica.\nSi estende da 2500 milioni a 2300 milioni di anni fa.\nAnzich\u00e9 essere basate sulla stratigrafia, queste date sono definite cronologicamente.\nCaratteristiche.\nPrima formazione dei cosiddetti BIF (Banded Iron Formation o Taconiti, formazioni ferrose stratificate) testimonianti la comparsa dell'ossigeno libero in atmosfera ed idrosfera ad opera dei primi processi di fotosintesi clorofilliana. \nI BIF sono rocce sedimentarie chimiche marine formatesi circa 2 miliardi di anni fa, che spesso prendono il nome dalle localit\u00e0 di affioramento (es. in Brasile sono note come Itaibiriti dal complesso minerario di Itabira, localit\u00e0 sita all'interno del Cratone di S. Francisco, stato di Minas Gerais).\nQueste non erano altro che delle formazioni di bande di ferro (BIF, \"banded iron formation\"), causate probabilmente da alghe azzurre anaerobiche che producevano ossigeno come scarto del loro metabolismo; l'ossigeno si combin\u00f2 con il Ferro presente per formare la magnetite (Fe3O4, un ossido di ferro).\nQuesto processo ripul\u00ec anzitutto gli oceani dal ferro prima di allora presente in abbondanza, schiarendo cos\u00ec il colore verdastro delle acque per portarlo verso il colore attuale. \nIn seguito la continua produzione di ossigeno, non pi\u00f9 combinato, port\u00f2 al suo accumularsi nell'aria dando inizio alla formazione dell'attuale atmosfera ricca di ossigeno. \nQuesta atmosfera risult\u00f2 tuttavia letale per le specie anaerobiche che non riuscirono a sopravvivere in questo ambiente per loro tossico, dando cos\u00ec luogo alla grande estinzione nota come \"catastrofe dell'ossigeno\", che fu seguita poco dopo dalla glaciazione uroniana.\nLa glaciazione uroniana inizi\u00f2 a met\u00e0 Sideriano (2400 milioni di anni fa) e si concluse nel Rhyaciano (2100 milioni di anni fa)."}
{"id": "128471", "revid": "2812", "url": "https://it.wikipedia.org/wiki?curid=128471", "title": "Cosmonautica", "text": ""}
{"id": "128473", "revid": "729019", "url": "https://it.wikipedia.org/wiki?curid=128473", "title": "Steinhausen (Svizzera)", "text": "Steinhausen (toponimo tedesco) \u00e8 un comune svizzero di 9\u00a0735 abitanti del Canton Zugo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSteinhausen \u00e8 servito dall'omonima stazione sulla ferrovia Zurigo-Zugo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "128475", "revid": "95931877", "url": "https://it.wikipedia.org/wiki?curid=128475", "title": "Rhyaciano", "text": "Il Rhyaciano (dal Greco \"rhyax\", \" flusso di lava\") \u00e8 il secondo periodo dell'era Paleoproterozoica, e si estende da 2.300 milioni a 2.050 milioni di anni fa.\nAnzich\u00e9 essere basate sulla stratigrafia, queste date sono definite cronologicamente.\nCaratteristiche.\nIl Complesso del Bushveld nell'Africa meridionale e altre simili rocce intrusive si formarono durante questo periodo in seguito alle intrusioni di lava, dando di conseguenza il nome al periodo.\nLa glaciazione uroniana, iniziatasi 2.400 milioni di anni fa nel precedente Sideriano, si concluse nel tardo Rhyaciano (2.100 milioni di anni fa).\nI primi Eucarioti, cio\u00e8 i primi organismi viventi costituiti da cellule dotate di nucleo ben distinto, cominciarono a svilupparsi in questo periodo."}
{"id": "128479", "revid": "31886", "url": "https://it.wikipedia.org/wiki?curid=128479", "title": "Banias-512", "text": "Banias-512 \u00e8 il nome con cui ci si riferisce per identificare la prima generazione di processori Celeron M, versione ridotta della pi\u00f9 blasonata CPU mobile prodotta da Intel, il Pentium M con core Banias.\nCaratteristiche tecniche.\nCome il nome stesso fa intuire si tratta di una versione semplificata di Banias con solo 512 KB di cache L2 (Banias vanta invece una cache di 1 MB), e non integra la tecnologia Intel SpeedStep per il risparmio energetico, al fine di contenerne i costi di produzione. \u00c8 stato sviluppato per poter essere integrato nei portatili a basso costo, pur mantenendo le altre caratteristiche peculiari dell'architettura, tra cui supporto alle MMX, SSE ed SSE2 e ovviamente processo produttivo a 130 nm.\n\"Per informazioni approfondite sulle caratteristiche di questo core si consiglia di vedere quelle del \"fratello maggiore\" Banias\"\nModelli arrivati sul mercato.\nLa tabella seguente mostra tutti i modelli di Celeron M, basati sul core Banias-512, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n&lt;BR&gt;\n\"Nota: la tabella soprastante \u00e8 un estratto di quella completa contenuta nella pagina del Celeron M.\"\nBanias-512 anche sui sistemi embedded.\nA met\u00e0 2006, Intel ha annunciato l'intenzione di commercializzare una nuova versione di processore basato sul core Banias-512 con un clock di soli 600 MHz e un consumo di 7 W, in modo da non richiedere l'utilizzo di una ventola per il raffreddamento. Tale CPU \u00e8 pensata espressamente per i sistemi embedded in concorrenza con i processori Geode NX di AMD.\nIl successore.\nBanias-512 \u00e8 stato progressivamente sostituito dal core Dothan-1024 a partire dal 31 agosto 2004, derivato anch'esso dal corrispondente progetto per Pentium M Dothan. Come il nome fa intuire, contiene una cache L2 di 1 MB."}
{"id": "128481", "revid": "31886", "url": "https://it.wikipedia.org/wiki?curid=128481", "title": "Dothan-1024", "text": "Dothan-1024 \u00e8 il nome con cui ci si riferisce per identificare la seconda generazione di processori Celeron M, derivata dal core Dothan che \u00e8 alla base della CPU mobile Intel Pentium M.\nCaratteristiche tecniche.\nCome il nome stesso fa intuire si tratta di una versione semplificata di Dothan con solo 1 MB di cache L2 (al posto di quella originaria di Dothan che arriva a 2 MB). Come Banias-512 non integra la tecnologia Intel SpeedStep per il risparmio energetico, al fine di contenerne i costi di produzione. \u00c8 stato sviluppato per poter essere integrato nei portatili a basso costo, pur mantenendo le altre caratteristiche peculiari dell'architettura, tra cui supporto alle MMX, SSE ed SSE2 e ovviamente il nuovo processo produttivo a 90 nm ereditato da Dothan, al posto di quello a 130 nm utilizzato per Banias e Banias-512.\nPer informazioni approfondite sulle caratteristiche di questo core si consiglia di vedere quelle del \"fratello maggiore\" Dothan\nModelli arrivati sul mercato.\nLa tabella seguente mostra i modelli di Celeron M, basati sul core Dothan-1024, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n&lt;BR&gt;\n\"Nota: la tabella soprastante \u00e8 un estratto di quella completa contenuta nella pagina del Celeron M.\""}
{"id": "128482", "revid": "108432061", "url": "https://it.wikipedia.org/wiki?curid=128482", "title": "Walchwil", "text": "Walchwil (toponimo tedesco) \u00e8 un comune svizzero di 3\u00a0626 abitanti del Canton Zugo.\nGeografia fisica.\nWalchwil \u00e8 affacciato sul lago di Zugo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nWalchwil \u00e8 servito dall'omonima stazione sulla ferrovia Zugo-Arth.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "128485", "revid": "1522738", "url": "https://it.wikipedia.org/wiki?curid=128485", "title": "Presidenti della Generalitat de Catalunya", "text": "Questa lista dei presidenti della Generalitat della Catalogna elenca tutte le persone che hanno ricoperto nel corso della storia la carica di presidente della Generalitat de Catalunya.\nL'elenco \u00e8 stato creato nel 2003 dallo storico Josep M. Sol\u00e9 i Sabat\u00e9, nella sua opera \"Hist\u00f2ria de la Generalitat de Catalunya i dels seus presidents\". \nMetodo.\nLa procedura per creare questo elenco \u00e8 la seguente: per il periodo (1359-1931), precedente alla creazione della Generalitat de Catalunya, Sol\u00e9 i Sabat\u00e9 considerava \"il Presidente della Generalitat\" il pi\u00f9 eminente deputato ecclesiastico della \"Diputaci\u00f3 del General de Catalunya\", un organo delle Corti catalane sciolto nel 1716 e reintegrato per due anni nel 1874. Per il periodo 1914-1925, Sol\u00e9 i Sabat\u00e9 considerava \"Presidenti della Generalitat\" il presidente della Mancomunitat de Catalunya. Dall'aprile 1931 in poi, la lista include i presidenti eletti della Generalitat della Catalogna e i \"presidenti in esilio\".\nDeputati ecclesiastici della \"Diputaci\u00f3 del General de Catalunya\" (1359-1714).\nIl deputato di rango pi\u00f9 alto della \"Diputaci\u00f3 del General de Catalunya\", il Deputato Ecclesiastico, ricopriva il ruolo di presidente dell'istituzione. L'istituzione poteva anche essere chiamata, alternativamente, con il nome ufficioso di \"Generalitat de Catalunya\". \nIl periodo 1367-1375 \u00e8 omesso poich\u00e9 i Deputati di Barcellona vennero sospesi.\nNel 1716, i Decreti di Nueva Planta abolirono la \"Diputaci\u00f3 del General de Catalunya\" e le altre istituzioni catalane. Successivamente, per recuperare l'autogoverno, nel 1931 venne istituita la moderna \"Generalitat de Catalunya\".\nPresidenti della Generalitat (1931-).\nEsilio.\nDurante la guerra civile spagnola, la dittatura del Generale Francisco Franco abol\u00ec nuovamente la \"Generalitat\" (il 5 aprile 1938, con l'abolizione dello statuto d'autonomia del 1932). Il presidente Companys and\u00f2 in esilio e la polizia tedesca lo riconsegn\u00f2 alla Spagna, dove venne fucilato nel 1940. Quelli elencati di seguito furono presidenti in esilio.\nRegno di Spagna.\nQuando in Spagna venne ripristinata la democrazia, e la \"Generalitat\" torn\u00f2 ad essere legale, la presidenza rientr\u00f2 dall'esilio, e nel 1980 venne eletto presidente Jordi Pujol i Soley."}
{"id": "128486", "revid": "114544664", "url": "https://it.wikipedia.org/wiki?curid=128486", "title": "Statheriano", "text": "Lo Statheriano (dal Greco \"Statheros\", \"stabile, fermo\") \u00e8 il quarto e ultimo periodo dell'Era Paleoproterozoica, e si estende da 1.800 milioni a 1.600 milioni di anni fa.\nAnzich\u00e9 essere basate sulla stratigrafia, queste date sono definite cronologicamente.\nCaratteristiche.\nQuesto periodo \u00e8 caratterizzato dalla formazione in molti continenti, di nuove placche continentali o della cratonizzazione finale (supercontinenti).\nIl supercontinente Columbia si form\u00f2 all'inizio di questo periodo (~1.800 milioni di anni fa).\nContenuto fossilifero.\nA questo periodo risale la datazione pi\u00f9 antica di talune racce fossili dette Acritarchi, che consistono in intrusioni in rocce sedimentarie (Palinomorfe) di microfossili a parete organica, segno di una probabile comparsa di organismi pluricellulari."}
{"id": "128487", "revid": "12544", "url": "https://it.wikipedia.org/wiki?curid=128487", "title": "Johnny Wadd", "text": ""}
{"id": "128488", "revid": "122403864", "url": "https://it.wikipedia.org/wiki?curid=128488", "title": "Kappel", "text": ""}
{"id": "128490", "revid": "1335892", "url": "https://it.wikipedia.org/wiki?curid=128490", "title": "Bernardino de Sahag\u00fan", "text": "Biografia.\nStudi\u00f2 all'Universit\u00e0 di Salamanca ed entr\u00f2 nell'ordine francescano probabilmente nel 1527. Nel 1529 si imbarc\u00f2 per la Nuova Spagna. Trascorse i primi anni nel convento di Tlamanalco. Dal 1536 insegna grammatica latina nel Colegio de la Santa Cruz di Tlatelolco, dove i frati francescani insegnano ai figli dell'antica nobilt\u00e0 messicana. Nel periodo compreso tra il 1540 ed il 1545 svolge inoltre alcuni ruoli ecclesiastici a Puebla e nella Regione dei Vulcani. Nel 1558 viene inviato a Tepepolco dove rimane per due anni, prima di tornare a Tlatelolco. Nel 1585 si trasferisce nel Convento di San Francesco in Messico dove muore nel 1590 all'et\u00e0 di novant'anni.\nA differenza di molti missionari del periodo, studi\u00f2 la cultura n\u0101hua e la lingua n\u0101huatl compilando anche un lavoro (non in parallelo) in Spagnolo e in n\u0101huatl. Miguel Le\u00f3n-Portilla ha rivendicato per Sahag\u00fan il titolo di \"primo antropologo\", perch\u00e9 il suo metodo di lavoro era insolitamente avanzato per i tempi.\nFin dal 1547 egli inizi\u00f2 a raccogliere gli \"hu\u0113huehtlaht\u014dlli\" (\"detti degli antichi\"), un insieme di modi di dire che costituivano una sorta di filosofia morale degli Aztechi. Dal 1550 inizi\u00f2 anche a registrare i racconti indigeni della conquista. Nel 1558 inizi\u00f2 a lavorare al suo lavoro pi\u00f9 corposo, uno studio sulla religione azteca che col tempo diventer\u00e0 un'enciclopedia in dodici volumi del sapere azteco, in cui confluiranno anche i suoi studi precedenti. Egli classific\u00f2 tre gruppi di n\u0101huatl accademico (\"tlatimine\") provenienti da differenti citt\u00e0. Fece domande, confront\u00f2 le risposte dei tre gruppi indipendenti e chiese numerosi chiarimenti riguardo alle varie differenze. Tutto questo fu fatto in n\u0101huatl.\nIl lavoro di Sahag\u00fan \u00e8 conosciuto grazie ad un manoscritto chiamato Codice fiorentino. Dopo una richiesta delle autorit\u00e0 spagnole ne scrisse una versione in castigliano, la \"Historia general de las cosas de Nueva Espa\u00f1a\". Per le sue critiche al disordine sociale introdotto dalla conquista spagnola nella Nuova Spagna, nel 1577 Filippo II promulg\u00f2 un'ordinanza regia in cui viet\u00f2 a chiunque di prenderne conoscenza e di contribuire alla sua diffusione. L'opera sar\u00e0 pubblicata soltanto nel XIX secolo. Fortunatamente il frate ne conserv\u00f2 una copia, visto che l'originale \u00e8 andato perduto. \nLa copia pi\u00f9 antica appartiene ai Codici Matritensi che sono conservati presso la Biblioteca del Palazzo Reale e la Real Academia de la Historia, entrambe situate a Madrid.\nSolo recentemente la parte in n\u0101huatl \u00e8 stata completamente tradotta.\nA Sahag\u00fan viene attribuito anche il manoscritto religioso cristiano in lingua nahuatl Exercicio quotidiano, composto da meditazioni giornaliere con passaggi in latino presi dal Nuovo Testamento. \u00c8 per\u00f2 improbabile che sia stato lui a scrivere fisicamente il libro, dato che in quel periodo soffriva di un tremore che gli rendeva impossibile la scrittura."}
{"id": "128491", "revid": "124435999", "url": "https://it.wikipedia.org/wiki?curid=128491", "title": "Zona economica speciale", "text": "Una zona economica speciale (abbreviato: ZES; inglese: Special Economic Zone; inglese abbreviato: SEZ) \u00e8 una regione geografica dotata di una legislazione economica differente dalla legislazione in atto nella nazione di appartenenza. In queste aree \u00e8 garantita la possibilit\u00e0 di derogare dalle leggi vigenti nell'ambito delle ordinarie politiche nazionali.\nLe zone economiche speciali vengono solitamente create per attrarre maggiori investimenti stranieri. \nZone economiche speciali sono state create in diversi paesi tra i quali: Cina, India, Italia, Giordania, Polonia, Kazakistan, Filippine, Corea del Nord e Russia.\nStoria.\nQuesta particolare condizione di sviluppo ha inizio a partire dal 1937, con una crescita costante di aree sottoposte a questa condizione, ad oggi nel 2020 son 130 i paesi nel mondo ad aver implementato ZES con circa 4.300 aree con un particolare sviluppo in Asia, nel Pacifico e nelle Americhe.\nLe prime aree ZES furono negli anni trenta negli Stati Uniti poi negli anni cinquanta seguirono in Irlanda (1959) nell'area dell'aeroporto di Shannon a Clare, (inrfa). Quindi in Cina da parte di Deng Xiaoping fu creata la prima zona economica speciale di Shenzen nel 1979.\nOggi la Cina collabora con molti paesi africani nel creare nuove ZES.\nDopo circa 25 anni dalla sua creazione, nella ZES cinese di Shenzen gli scambi commerciali sono cresciuti circa di 17 volte con un aumento del volume con il commercio estero fino al valore di circa 443 miliardi di dollari e una crescita annua del PIL dell'area intorno al 8,9%. \nIl motivo del successo economico di queste aree \u00e8 dovuto a:\nIn alcuni paesi, le zone sono state criticate per essere poco pi\u00f9 che campi di lavoro, con i lavoratori a cui vengono negati i diritti fondamentali del lavoro.\nTipologie.\nIl termine zona economica speciale pu\u00f2 includere:\nZona economica speciale in Europa.\nIn Europa le ZES sono circa 91.\nLe ZES possono svilupparsi in modo diverso, dando vita a forme e strumenti specifici di supporto, tra questi:\nIl criterio generale, secondo le norme europee per la concessione di aiuti alle aree ZES, comprende le circostanze secondo le quali le agevolazioni da concedere in determinate regioni (infra) possono essere riconosciute solo:\nInoltre, il richiedente deve contribuire con fondi propri per almeno il 25% dei costi ammissibili dell'investimento.\nIrlanda.\nIrlanda (Shannon): la Shannon duty-free Processing Zone (SPZ) \u00e8 stata creata nel 1959 e la sua gestione \u00e8 stata affidata a un'agenzia di sviluppo regionale (Shannon Development), allo scopo di attirare imprese dall'estero e creare nuova occupazione.\nPortogallo.\nMadeira nel 1980 fu istituita come free trade zone (FTZ), sono previsti crediti di imposta per spese in ricerca e sviluppo fino a 1,5 milioni; le imprese estere che si stabiliscono nella regione scontano un'aliquota sui redditi prodotti pari al 5%. Tra i requisiti minimi per beneficiare dei vantaggi concessi le imprese devono creare almeno cinque posti di lavoro durante i primi sei mesi di attivit\u00e0 ed effettuare un investimento minimo in impianti, macchinari, ecc. pari a \u20ac 75.000 per i primi due anni di attivit\u00e0.\nPolonia.\nIn Polonia le ZES sono 17.\nEsse sono state istituite con una legge nel 1994 che offre vari tipi di sgravi fiscali ed incentivi per le nuove imprese. Inizialmente le ZES dovevano durare fino al 31 dicembre 2020 poi \u00e8 stata di recente prorogata fino al 31.12.2026.\nLa prima ZES in Polonia fu quella dell'area di Katowice nel 1996.\n\u00abSecondo i dati governativi, in Polonia, tra il 2005 e il 2015, gli investimenti localizzati nelle ZES (la cui superficie complessiva \u00e8 pari a 18.200 ettari) sono stati pari a quasi 20 miliardi, gli occupati sono passati da 75 a 287 mila, con un incremento di quasi 213 mila nuovi posti di lavoro.\u00bb\nItalia.\nIn Italia, al 2021, vi sono:\nParte molisana con i comuni di: Bojano, Campobasso, Campochiaro, Campomarino, Carpinone, Larino, Pettoranello, Pozzilli, San Polo Matese, Termoli ,Venafro.\nAi membri del comitato di gestione di ogni singola ZES non spetta alcun compenso o indennit\u00e0 di carica.\nZona economica speciale a Dubai.\nIstituito nel 2004, il Dubai International Financial Centre (DIFC) \u00e8 un quartiere di Dubai di 110 ettari nonch\u00e9 uno dei maggiori hub finanziari globali dei mercati di Medio Oriente, Africa e Asia sudorientale (MEASA).\nZona economica speciale in Marocco.\nIn Marocco esiste la \"Tanger Free Zone\" \u00e8 situata nella regione di Tangeri-T\u00e9touan in Marocco, nasce nel 1999 vanta nel 2020 circa 500 societ\u00e0 provenienti da tredici diversi Paesi, con un fatturato di 1,1 miliardi di euro; nel 2013 \u00e8 stata riconosciuta una delle prime sei zone franche del mondo, secondo la classifica stilata dal Foreign Direct Investment (FDI), appartenente al gruppo del Financial Times. \nEssa si estende su una superficie di 500 ettari ben servita dalle strutture aeroportuali e autostradali. Questa ZES \u00e8 logisticamente collegata con il porto di Tangeri Med che si trova a pochi km e con l'aeroporto internazionale di Tangeri e una serie di autostrade per Casablanca, Agadir e Marrakech, ci\u00f2 insieme ad un nodo ferroviario e una stazione marittima a completamento dei servizi della piattaforma logistica.\nTra i vantaggi di cui gode questa ZES vi sono vantaggi fiscali quali: esenzioni per 15 anni per l'imposta societaria, esenzioni dell'IVA per i beni prodotti per 5 anni ed l'abbattimento dell'80% per i successivi 20 anni insieme a vari sussidi statali per i nuovi insediamenti.\nZona economica speciale in Cina.\nIl termine \"speciale\" nella Cina indica per lo pi\u00f9 politiche speciali e misure flessibili per la gestione del sistema economico.\nTra queste misure e politiche vi sono:\nI quattro principi che regolano l'economia delle zone economiche speciali cinesi sono:\nLe zone economiche speciali della Repubblica Popolare Cinese sono indicate separatamente nella pianificazione nazionale e nella pianificazione finanziaria.\nL'amministrazione economica \u00e8 di competenza dell'autorit\u00e0 provinciale.\nL'autorit\u00e0 legislativa \u00e8 esercitata dal congresso e dal governo locali.\nLista delle zone economiche speciali in Cina.\nLe zone economiche speciali della Repubblica Popolare Cinese sono:\nZone economiche speciali in India.\nIl governo centrale indiano ha annunciato la creazione di zone economiche speciali nell'aprile del 2000 con l'intenzione di considerarle territorio straniero dal punto di vista commerciale, fiscale e doganale.\nIl modello adottato per le zone economiche speciali ricalca quello cinese e il governo indiano desidera aumentare gli investimenti esteri, incrementare le esportazioni dal paese e creare le condizioni per rendere competitive le imprese indiane nel mercato globale. \nIl governo indiano ha anche previsto la possibilit\u00e0 di convertire le \"Export Processing Zones\" (zone economiche per la produzione di prodotti destinati all'esportazione) in zone economiche speciali.\nLista delle zone economiche speciali in India.\nLe zone economiche speciali dell'India sono:\nZES in EU e nel mondo.\nDi seguito una sinossi dei principali interventi ZES in Europa e nel mondo, secondo Ernst &amp; Young Global Limited:\nLegenda CIT: Corporate Income Tax"}
{"id": "128492", "revid": "102957454", "url": "https://it.wikipedia.org/wiki?curid=128492", "title": "Celeron M", "text": "Il termine Celeron M identifica la versione ridotta e a basso costo della CPU mobile Pentium M introdotta nel gennaio 2004 e sviluppata da Intel per l'utilizzo in computer portatili al fine di bilanciare accuratamente le prestazioni e i consumi. Il nome unisce 2 marchi ormai \"storici\" del colosso di Santa Clara, il termine \"\"Celeron\" richiama alla mente degli utilizzatori che il processore in questione \u00e8 destinato alla fascia economica del mercato (Celeron \u00e8 infatti il nome delle CPU entry level di Intel da molti anni), mentre la \"M\"\" richiama alla mente che esso deriva dal pi\u00f9 blasonato Pentium M che ha rappresentato una vera innovazione nel campo delle CPU mobile.\nDifferenze con il Pentium M.\nLe differenze sostanziali tra un Celeron M e un Pentium M consistono in una ridotta dotazione di cache L2 da parte del primo (tipicamente pari alla met\u00e0 di quella integrata nei core originali su cui \u00e8 basato il Pentium M) e nell'assenza di qualsiasi tecnologia per il risparmio energetico come la Intel SpeedStep Technology.\nNon fa parte di un sistema Centrino.\nTale processore per\u00f2, non pu\u00f2 essere integrato in sistemi Centrino, ovvero, un computer portatile pu\u00f2 esporre il logo \"Centrino\" solo se contiene al suo interno questi 3 componenti chiave:\nSe contiene una CPU Celeron M non \u00e8 un sistema Centrino.\nCaratteristiche principali delle varie evoluzioni del Celeron M.\nBanias-512.\nIl primo processore Celeron M aveva nome in codice Banias-512. Come il nome lascia intuire si trattava di una versione ridotta del core Banias alla base del primo Pentium M, da cui derivava con la perdita di met\u00e0 della cache L2 e della tecnologia SpeedStep. Aveva prestazioni leggermente inferiori se paragonato al Pentium M, ma con una durata della batteria sensibilmente minore.\nDothan-1024.\nQuando Intel ha lanciato il suo Pentium M migliorato,in precedenza chiamato Dothan ha lanciato contemporaneamente anche l'evoluzione del Celeron M Banias-512, basandola sul core originario Dothan riducendone la cache L2 a 1 MB, che prende quindi il nome di Dothan-1024.\nYonah.\nSebbene l'evoluzione di Dothan, Yonah, abbia preso il nome commerciale di Core Duo, per la fascia economica Intel ha deciso di mantenere il nome Celeron M anche per le CPU derivate dalla nuova architettura. Furono successivamente introdotti altri modelli, quali il 410 a 1,46\u00a0GHz, il 440 a 1,86\u00a0GHz e la versione a basso voltaggio 423 a 1,06\u00a0GHz. Nel 2007 fu commercializzata la versione 443.\nConroe-L.\nCome fatto con Yonah, anche per le versioni economiche derivate dalla nuova architettura \"Core\", \u00e8 stato mantenuto il nome commerciale di Celeron M.\nModelli arrivati sul mercato.\nLa tabella seguente mostra tutti i modelli di Celeron M arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nI modelli immessi sul mercato.\nIntel ha immesso a suo tempo altre soluzioni Celeron M basate sulla successiva architettura \"Core\" dei Core 2 Duo, ma erano single core. Sembra che tali CPU derivassero dal core Conroe-L, single core, piuttosto dal dual core Conroe. I modelli in questione erano:\nseguita nel corso del secondo trimestre 2007 da:"}
{"id": "128496", "revid": "201167", "url": "https://it.wikipedia.org/wiki?curid=128496", "title": "Mesoproterozoico", "text": "Il Mesoproterozoico \u00e8 la seconda era geologica delle tre che compongono il Proterozoico e che si estese fra i 1.600 e i 1.000 milioni di anni fa.\nSuddivisioni.\nLa Commissione Internazionale di Stratigrafia riconosce per il Mesoproterozoico una suddivisione in tre periodi, ordinati dal pi\u00f9 recente al pi\u00f9 antico secondo il seguente schema:\nElementi caratterizzanti.\nI principali eventi geologici furono la formazione del supercontinente Rodinia e la rottura del supercontinente Columbia.\nLe stromatoliti, i primi reperti fossili formati dai cianobatteri, raggiunsero la massima diversificazione e il loro picco massimo verso i 1.300 milioni di anni fa.\nEbbe inizio l'evoluzione della riproduzione sessuale, probabilmente prima di organismi unicellulari, (Protista e Fungi), poi di organismi pluricellulari semplici."}
{"id": "128504", "revid": "392652", "url": "https://it.wikipedia.org/wiki?curid=128504", "title": "Codice fiorentino", "text": "Il cosiddetto Codice Fiorentino \u00e8 l'ultima redazione, l'unica bilingue (spagnolo e nahuatl), della \"Historia universal de las cosas de Nueva Espa\u00f1a\", scritta da frate Bernardino de Sahag\u00fan.\nStoria e descrizione.\nIl frate giunse in Messico nel 1529 e dal 1559 inizi\u00f2 a raccogliere delle testimonianze indigene. Nel 1569 probabilmente termin\u00f2 la stesura della prima redazione, mentre il codice che possediamo attualmente venne riscritto negli anni 1576-1577. Inizialmente fu inviato a Mart\u00edn Enr\u00edquez de Almanza, vicer\u00e9 di Spagna, ma il re Filippo II ne dispose il sequestro nel 1577, non restituendolo pi\u00f9 al religioso nonostante le sue insistenze.\nIn quegli anni si stava combattendo la guerra di conquista del Portogallo e il granduca di Toscana Francesco I stava offrendo al re spagnolo un grande aiuto economico e militare. Per questo Filippo II, conoscendo anche la passione per le scienze naturali e le curiosit\u00e0 provenienti da mondi lontani del suo alleato, regal\u00f2 a Francesco I il manoscritto di Sahag\u00fan, anche come approvazione per la sua decisione di sposarsi pubblicamente con Bianca Cappello il 12 ottobre 1579. Il codice \u00e8 dunque chiamato \"fiorentino\" perch\u00e9 \u00e8 tuttora conservato nella Biblioteca Medicea Laurenziana di Firenze, anche se l'interesse per quest'opera si \u00e8 risvegliato soltanto di recente.\nLa \"Historia universal de las cosas de Nueva Espa\u00f1a\", titolo probabilmente spurio, si compone di dodici volumi: i libri I, II e III trattano degli dei aztechi; i libri IV, V e VII di astrologia e divinazione; i libri VIII, IX e X descrivono la societ\u00e0 e la vita quotidiana azteca; il libro XI descrive gli animali, le piante ed i minerali del Messico. Infine, i libri VI e XII non rientrano pienamente nel piano dell'opera originario dell'autore. Sahag\u00fan vi riporter\u00e0 del materiale che aveva raccolto prima di iniziare a lavorare alla \"Historia\", ovvero gli \"huehuetlatolli\" (\"Parole degli anziani\"), un insieme di modi di dire che costituivano una sorta di filosofia morale degli Aztechi - libro VI - e la versione indiana del racconto della conquista.\nSebbene Sahag\u00fan non rinneghi mai il valore morale della conversione al Cristianesimo delle popolazioni indigene, espresse nella \"Historia\" numerose critiche al disordine sociale introdotto dalla conquista spagnola nella Nuova Spagna. Per questa ragione fu vietata la lettura e la pubblicazione del manoscritto con ordinanza regia e l'opera sar\u00e0 pubblicata soltanto nel XIX secolo."}
{"id": "128506", "revid": "1437331", "url": "https://it.wikipedia.org/wiki?curid=128506", "title": "Monumento equestre al Gattamelata", "text": "Il monumento equestre al Gattamelata \u00e8 una statua in bronzo realizzata da Donatello e situata in piazza del Santo a Padova. Eretta in onore del condottiero della Repubblica di Venezia Erasmo da Narni, detto il Gattamelata, risale al periodo tra il 1446 e il 1453. Misura 340x390 cm, con lo zoccolo di base di 780x410 cm.\nSi tratta della prima statua equestre di grandi dimensioni fusa dai tempi dell'antichit\u00e0 ed una delle prime opere scultoree dell'epoca moderna svincolate da un'integrazione architettonica (come ad esempio il sottostare in una nicchia): l'opera si propone infatti come forma autonoma, che si rapporta nello spazio solo con il suo volume, senza altri limiti.\nStoria.\nVasari ne \"Le vite\" descrive il \"Gattamelata\" come la prima opera padovana di Donatello, la commissione della quale lo aveva spinto a partire da Firenze nel 1443, lo stesso anno della morte del condottiero. In realt\u00e0 alcuni studiosi hanno messo in dubbio questa ipotesi, collocando la commissione al 1446, quando l'artista si stava facendo un nome in citt\u00e0 per la fusione del magnifico \"Crocifisso\" bronzeo della basilica del Santo ed era stato incaricato di fare anche l'altare maggiore. \nIl monumento era stato forse previsto fin dal 1443, ma Donatello dovette iniziare a lavorarvi non prima del 1446, poich\u00e9 nella primavera del 1447 appront\u00f2 i modelli per la fusione del cavallo e del cavaliere. L'opera permise all'artista di cimentarsi nella tipologia squisitamente classica del monumento equestre. Nonostante il rapido inizio i lavori si protrassero poi fino al 1453, anno in cui venne collocata sul piedistallo e Donatello lasci\u00f2 Padova. In quell'occasione una commissione di cinque membri stim\u00f2 il valore dell'opera per saldare il pagamento all'artista e vennero decisi 1650 ducati. \nI costi vennero finanziati in gran parte dalla vedova del condottiero, Giacoma Bocarini Brunori, sorella di Gentile da Leonessa, ma una parte venne forse coperta anche dal Senato veneziano, che deliber\u00f2 un'autorizzazione per creare il monumento a Padova, che era sotto il suo dominio dal 1405. \nIl monumento non nacque come cappella funebre, nonostante le porte nell'alto piedistallo. Come da sue volont\u00e0 testamentarie, il condottiero venne sepolto all'interno della basilica del Santo, dal 1458. Ma l'opera, libera anche da funzioni funerarie, si manifesta cos\u00ec come la prima opera pubblica puramente celebrativa, dove erano sottintesi sicuramente ruoli politici che oggi appare difficile mettere a fuoco con assoluta chiarezza.\nIl Gattamelata in vita era stato un condottiero non particolarmente vittorioso, ma una volta morto ricevette l'onore di un monumento equestre, che solitamente era stato ad appannaggio esclusivo dei nobili pi\u00f9 famosi e dei sovrani. Quando Donatello era ancora in vita correva il detto satirico che sul suo monumento il Gattamelata fosse rappresentato col cavallo col quale era solito fuggire dalle battaglie.\nModelli.\nLe statue equestri del Trecento, nessuna in bronzo, sormontavano di solito le tombe (come le arche scaligere); si hanno precedenti in pittura, tra questi il \"Guidoriccio da Fogliano\" di Simone Martini e il \"Giovanni Acuto\" di Paolo Uccello, ma Donatello probabilmente non si ispir\u00f2 a questi modelli. L'ispirazione decisiva per la progettazione della scultura fu piuttosto l'arte antica, con evidenti rimandi alla statua equestre di Marco Aurelio a Roma o al \"Regisole\" di Pavia (distrutto nel 1796). \nNel cavallo si scorge l'influenza della quadriga di San Marco (il cavallo che avanza al passo col muso rivolto verso il basso), la cui reminiscenza fu sicuramente un omaggio alla Serenissima che non dovette sfuggire ai veneziani. \nMa Donatello si spinse oltre, traendo l'ispirazione anche dalla semplice realt\u00e0, aggiornando i modelli e sfuggendo le citazioni pi\u00f9 sterilmente antiquarie. Per esempio il cavaliere cavalca alla moderna, con sella e staffe, non alla maniera degli antichi romani.\nDescrizione.\nLa statua riesce a coniugare sia un'idealizzazione imponente, sia un sensibile realismo, che conferiscono all'insieme la caratteristica espressivit\u00e0. Sia il cavallo che il cavaliere sono ritratti con connotazioni psicologiche che arricchiscono l'opera di significati e possibile letture.\nCollocazione.\nConcepito come un cenotafio, sorge in quella che all'epoca era un'area cimiteriale, in una collocazione attentamente studiata rispetto alla vicina basilica, ossia lievemente scostata rispetto alla facciata e al fianco, in asse con un importante accesso viario, garantendo la visibilit\u00e0 da molteplici punti di vista.\nIl cavallo.\nLa figura massiccia dell'animale \u00e8 fremente ed attraversata da un'evidente tensione, nonostante il movimento trattenuto, che sembra corrispondere a un'andatura lenta ma dritta, senza esitazioni. Le proporzioni del cavallo sono leggermente superiori di quelle del cavaliere e ci\u00f2 \u00e8 stato interpretato come un effetto voluto per accentuare l'impresa del comando del condottiero, capace di cavalcare un animale di tale stazza. L'imbrigliatura, la sella e le decorazioni ornamentali sono moderne e dimostrano come lo scultore non cit\u00f2 pedissequamente i modelli antichi, dove si cavalcava con un semplice cuscino allacciato sulla pancia dell'animale. L'espediente di appoggiare lo zoccolo alzato su una sfera (forse una palla di cannone) serve per garantire un equilibrio statico all'opera.\nLa testa del cavallo \u00e8 fremente e testimonia un temperamento selvaggio. Nonostante ci\u00f2 il condottiero domina l'animale con calma sovranit\u00e0, senza fatica apparente, come testimonia la mano leggera che non ha bisogno nemmeno di tirare le redini. Il messaggio che si trasmette allo spettatore \u00e8 quello della vittoria del Gattamelata, che \u00e8 la vittoria di un uomo grazie alla sua intelligenza.\nIl condottiero.\nLa figura del Gattamelata \u00e8 infatti fiera e severa, e reca in mano il bastone del comando, probabilmente quello che gli offr\u00ec effettivamente la Repubblica di Venezia nel 1438. La sua armatura, elegantemente decorata, fu reinventata da Donatello, parafrasando liberamente un'armatura \"all'antica\", che non corrisponde assolutamente alle armature in uso ai tempi della realizzazione dell'opera. \nIl condottiero, con le gambe tese sulle staffe, fissa un punto lontano e tiene in mano il bastone del comando in posizione obliqua che con la spada nel fodero, sempre in posizione obliqua, fanno da contrappunto alle linee orizzontali del cavallo e alla verticale del condottiero accentuandone il movimento in avanti.\nIl ritratto.\nGattamelata avanza a volto scoperto: la presenza di un elmo a coprirne i lineamenti avrebbe reso il guerriero nulla pi\u00f9 di una macchina da guerra, governata da una volont\u00e0 superiore come quella divina caratterizzante il Medioevo. Il volto concentrato del Gattamelata esprime invece la determinazione di chi affronta la battaglia seguendo uno schema mentale vittorioso perch\u00e9 lungamente meditato.\nIl volto \u00e8 quello di un uomo ormai avanti con gli anni, ma non \u00e8 l'uomo anziano e ammalato dei suoi ultimi giorni, morto poco prima dell'arrivo di Donatello a Padova. Ma ci\u00f2 non toglie che il ritratto sia somigliante al vero condottiero, vista la profonda caratterizzazione espressiva dei lineamenti. \nL'effigie, che si ispira innegabilmente alla ritrattistica romana, raggiunge quindi un equilibrio tra realismo fisionomico e idealizzazione psicologica. Soprattutto lo sguardo fisso e fiero trasmette caratteristiche quali la determinazione, la potenza, la forza di volont\u00e0, l'attitudine al comando, la concentrazione militare, la lealt\u00e0, l'integrit\u00e0 morale. Al giovane eroe bello e fisicamente perfetto dell'antichit\u00e0 classica, si sostituisce ora la rappresentazione dell'uomo razionale: l'eroe moderno, rappresentato nel suo essere semplicemente uomo.\nTecnica.\nLa statua venne fusa con la tecnica della cera persa, una tecnica antica riscoperta su dimensioni monumentali proprio da Donatello, nel suo \"San Ludovico di Tolosa\" (1421-1425). \nVasari lod\u00f2 molto l'impresa anche dal punto di vista tecnico, sottolineando la \"grandezza del getto in proporzioni et in bont\u00e0\", paragonando Donatello agli antichi artefici che era riuscito ad uguagliare.\nInfluenza.\nIl monumento di Donatello, con la sua idealizzazione eroica del protagonista, fu il punto di partenza per la ripresa del monumento equestre in Occidente, che ebbe un largo seguito almeno fino a tutto il XIX secolo. Alla sua opera si ispirarono Verrocchio per il monumento a Bartolomeo Colleoni (1480-1488) e Giambologna per il monumento a Cosimo I (1581-1594), ecc.\nRepliche.\nDella statua di Donatello furono creati varie repliche in diversi formati e materiali. Una replica della statua fu fuso dalla Fonderia Artistica Ferdinando Marinelli di Firenze negli anni 50 per la citt\u00e0 di Montevideo e posta in Avenida Italia. Un'altra copia in bronzo si trova a Mosca nel Museo Pu\u0161kin. Una riproduzione in gesso invece \u00e8 collocata nella gipsoteca dell'Istituto statale d'arte di Firenze. "}
{"id": "128508", "revid": "547034", "url": "https://it.wikipedia.org/wiki?curid=128508", "title": "Cascades (hardware)", "text": "Cascades era il nome in codice della terza versione del processore Intel Xeon ed era il successore del core Tanner, che venne presentato alla stampa il 25 ottobre 1999.\nA quei tempi il nome commerciale Xeon veniva ancora abbinato al nome commerciale del processore desktop dal quale derivava; il precedente core Tanner veniva commercializzato come \"\"Pentium III Xeon\" dato che derivava dal progetto Katmai alla base del primo Pentium III. Cascades, pur essendo il terzo processore appartenente alla famiglia Xeon, fu di fatto la seconda generazione del processore \"Pentium III Xeon\"\".\nCaratteristiche tecniche.\nProcesso produttivo.\nCome il predecessore Tanner derivava dal primo Pentium III Katmai, cos\u00ec anche Cascades derivava dal successore di Katmai, il core Coppermine. Ancora una volta, le caratteristiche di Cascades erano molto simili a questo processore desktop, e tra queste le pi\u00f9 importanti riguardavano il nuovo processo produttivo a 180 nm (in luogo del precedente a 250 nm) e un nuovo bus a 133 MHz.\nInizialmente era prevista solo la versione con questo BUS a 133 MHz e con cache L2 da 256 KB, che in pratica rendeva il core Cascades equivalente al normale Pentium III Coppermine a parte il supporto alla modalit\u00e0 SMP per i sistemi multiprocessore. In seguito, anche a causa di pressioni da parte dei rivenditori, Intel decise di offrire anche soluzioni che integravano una cache L2 variabile da 1 MB e 2 MB, ma in questo caso il BUS era stato ridotto a 100 MHz per poter contenere la dissipazione termica.\nVennero presentate sia versioni basate sul socket Slot 2, sia per il Socket 495; quelle per lo Slot 2 avevano un clock variabile tra i 600 MHz e i 933 MHz, mentre quelle per il 495, tra i 733 MHz e i 1000 MHz.\nTecnologie implementate.\nAl pari del predecessore, le istruzioni implementate erano le MMX e le SSE; non vennero integrate nuove tecnologie, come del resto avvenne per il procgetto desktop Coppermine.\nModelli arrivati sul mercato.\nLa tabella seguente mostra i modelli di Xeon, basati sul core Cascades, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n&lt;BR&gt;\n\"Nota: la tabella soprastante \u00e8 un estratto di quella completa contenuta nella pagina dello Xeon.\"\nIl successore.\nCascades fu l'ultimo \"Pentium III Xeon\". A partire dal suo successore, Foster, il primo Xeon basato sull'architettura NetBurst del Pentium 4, Intel decise di abbandonare il riferimento al processore desktop da cui derivava il progetto, nominando da quel momento in poi i propri processori server a 32 bit semplicemente come \"Xeon\"."}
{"id": "128511", "revid": "780783", "url": "https://it.wikipedia.org/wiki?curid=128511", "title": "Erik Zabel", "text": "Velocista, professionista dal 1993 al 2008, fu medaglia d'argento mondiale su strada nel 2004 e nel 2006 e di bronzo nel 2002. Si aggiudic\u00f2 la classifica a punti al Tour de France per sei volte consecutive, dal 1996 al 2001, e la classifica a punti alla Vuelta a Espa\u00f1a nel 2002, nel 2003 e nel 2004. Vincitore di pi\u00f9 di duecento corse in carriera, fece inoltre sue per quattro volte la Milano-Sanremo e per tre volte la Parigi-Tours (conquist\u00f2 in totale otto prove di Coppa del mondo, e la classifica di Coppa nel 2000). Fu infine numero uno del ranking mondiale dell'UCI a fine 2001 e fine 2002.\n\u00c8 padre di Rick Zabel, anch'egli ciclista professionista.\nCarriera.\nGli esordi e le prime vittorie al Tour de France.\nErik Zabel crebbe nella parte orientale di Berlino. Gareggi\u00f2 da dilettante dal 1989 al 1992, cogliendo buoni risultati. Nell'ottobre 1992 pass\u00f2 professionista in seguito all'ingaggio da parte del Team Telekom, sodalizio tedesco diretto da Walter Godefroot e Frans Van Looy. Con questa maglia si afferm\u00f2 presto come velocista, e negli anni seguenti colse, sempre con la stessa formazione (divenuta anche Deutsche Telekom e T-Mobile) numerosissimi successi.\nDopo un 1993 caratterizzato da pochi successi e in gare minori, nel 1994 Zabel si aggiudic\u00f2 quattro tappe al Tour de l'Avenir e la Parigi-Tours, classica d'autunno valida per la Coppa del mondo. Nel 1995 cominci\u00f2 quindi a vincere in volata con maggiore regolarit\u00e0, facendo sue tra le altre una frazione alla Tirreno-Adriatico, due al Tour de Suisse e due al Tour de France. Nel 1996 ottenne la prima di sei vittorie consecutive nella classifica a punti al Tour de France, oltre a due tappe nella stessa \"Grande Boucle\"; in stagione vinse anche tre frazioni alla Setmana Catalana.\n1997-2001: le maglie verdi al Tour e i successi alla Sanremo.\nNella primavera del 1997 colse numerosi successi in corse spagnole, aggiudicandosi poi in volata la Milano-Sanremo, davanti ad Alberto Elli \u2013 fu il primo di quattro successi in cinque anni nella \"Classicissima\" di primavera. Nel prosieguo di annata vinse anche una tappa al Tour de Suisse e tre al Tour de France, con annessa maglia verde della classifica a punti. Nel 1998, dopo aver fatto sue tre frazioni alla Tirreno-Adriatico, fece il bis, sempre allo sprint, alla Milano-Sanremo. Laureatosi campione nazionale in linea, vinse per la terza volta la maglia verde al Tour de France, pur non riuscendo ad aggiudicarsi nessuna tappa (fu per tre volte secondo, alle spalle di Tom Steels, due volte, e Mario Cipollini). L'anno dopo dovette accontentarsi del secondo posto alla Milano-Sanremo, anticipato dallo scatto di Andrei Tchmil a 800 metri dal traguardo. In stagione vinse comunque la Rund um den Henninger-Turm, due tappe alla Volta Ciclista a Catalunya e ancora la maglia verde al Tour de France, ancora una volta senza vittorie di tappa, ma con quattro secondi posti, alle spalle di Steels, Cipollini (due volte) e Robbie McEwen.\nNella primavera del 2000, dopo aver ottenuto vittorie e piazzamenti nelle gare spagnole di inizio stagione, torn\u00f2 al successo alla Milano-Sanremo battendo allo sprint Fabio Baldato e il campione del mondo \u00d3scar Freire. A seguire concluse quarto al Giro delle Fiandre, terzo alla Parigi-Roubaix, e vinse l'Amstel Gold Race. Grazie a questi piazzamenti, oltre al quarto posto nella HEW Cyclassics di agosto, a fine stagione si aggiudic\u00f2 la classifica generale di Coppa del mondo. Conquist\u00f2 inoltre ancora la maglia verde al Tour de France, con un successo parziale nella penultima tappa. Nella stagione seguente, dopo i consueti trionfi primaverili in terra spagnola, fece poker alla Milano-Sanremo, superando in volata lo storico rivale Mario Cipollini. Dopo i quattro successi al Giro di Baviera, i tre al Deutschland Tour e i due al Tour de Suisse, al Tour de France vinse tre frazioni e super\u00f2 l'australiano Stuart O'Grady nella classifica a punti per soli quattro punti, facendo sua la maglia verde per la sesta e ultima volta. In chiusura di annata si aggiudic\u00f2 anche la HEW Cyclassics e tre tappe alla Vuelta a Espa\u00f1a, risultando il ciclista in testa alla classifica individuale UCI di fine anno.\n2002-2008: le stagioni seguenti.\nNel 2002 ottenne vittorie di tappa in numerose gare brevi \u2013 spiccano i quattro trionfi al Deutschland Tour e i due al Tour de Suisse. Al Tour de France, pur vincendo una tappa, dovette invece accontentarsi del secondo posto nella classifica a punti, alle spalle di Robbie McEwen; si rifece alla Vuelta a Espa\u00f1a, con quattro secondi posti e il successo nella graduatoria a punti. In chiusura di annata fu terzo alla Parigi-Tours e nella prova in linea dei campionati del mondo di Zolder, vinta da Mario Cipollini; tali risultati gli consentirono di consolidare anche a fine 2002 il primato nella classifica individuale UCI.\nDal 2003 arriv\u00f2 sempre tra i primi tre nella classifica a punti del Tour de France, vinta da Baden Cooke nel 2003 e da Robbie McEwen nel 2004. Continu\u00f2 a ottenere discreti risultati nella classifica a punti nonostante l'et\u00e0 ormai avanzata, arrivando secondo nella classifica a punti del Tour de France 2006 e terzo nelle edizioni 2007 e nel 2008. Nel 2004 partecip\u00f2 alla Milano-Sanremo dopo aver gi\u00e0 vinto quattro volte la corsa negli anni precedenti. Part\u00ec da favorito ma sul traguardo esult\u00f2 convinto del successo e smise di pedalare negli ultimi cinquanta metri, sufficienti allo spagnolo \u00d3scar Freire per superarlo e batterlo. Nello stesso anno, dopo nove corse vinte e diciotto secondi posti, venne convocato per i campionati del mondo di Verona, ma ancora una volta fu Freire a batterlo in volata.\nNel 2005 la T-Mobile non lo iscrisse al Tour de France, scegliendo di puntare alla classifica generale con Aleksandr Vinokurov e Jan Ullrich, senza pensare alle vittorie di tappa. L'anno dopo Zabel lasci\u00f2 la squadra tedesca e si accas\u00f2 alla Milram insieme all'ex rivale Alessandro Petacchi. Alla Vuelta, complice anche la forma non ottimale del velocista spezzino, Zabel pot\u00e9 giocarsi le sue carte e riusc\u00ec a vincere la quarta frazione con arrivo a C\u00e1ceres e l'ultima a Madrid. Disput\u00f2 poi i Campionati del mondo a Salisburgo, ma qui fu superato negli ultimi metri da Paolo Bettini e dovette ancora una volta accontentarsi del secondo posto.\nIl 24 maggio 2007 confess\u00f2 in conferenza stampa di aver fatto uso di EPO durante la prima settimana del Tour de France 1996, smettendo subito a causa degli effetti collaterali avvertiti. Negli ultimi anni, persa buona parte della rapidit\u00e0 nello sprint a causa dell'et\u00e0, collezion\u00f2 numerosi piazzamenti, per concludere la carriera alla Parigi-Tours, il 12 ottobre 2008, classificandosi settimo.\n\u00c8 stato anche un corridore su pista riuscendo a vincere molte sei giorni: in sei occasioni quella di Dortmund, in quattro quella di Monaco di Baviera.\nDopo il ritiro.\nDopo il ritiro \u00e8 stato direttore sportivo al Team Katusha nelle stagioni 2012, 2013 e 2019.\nIl 29 luglio 2013, in un'intervista pubblicata sulla \"S\u00fcddeutsche Zeitung\", Zabel sment\u00ec la dichiarazione del 2007, ammettendo di essersi dopato continuativamente dal 1996 al 2003, ricorrendo a EPO, cortisone e trasfusioni di sangue, e di aver mentito per poter proseguire la carriera professionistica."}
{"id": "128512", "revid": "12290", "url": "https://it.wikipedia.org/wiki?curid=128512", "title": "Grant Morrison", "text": "Appartiene alla New Wave degli scrittori di fumetti britannici degli anni ottanta e novanta. \u00c8 diventato famoso a livello internazionale per la sua opera \"Batman: Arkham Asylum\" (del 1989) e per aver rilanciato la \"Justice League of America\" della DC Comics (dal 1997) e gli X-Men della Marvel Comics (dal 2001). Nel corso degli anni si \u00e8 guadagnato un seguito di fan che lo considerano una \"rock star dei fumetti\" grazie al suo stile innovativo e anticonvenzionale, emerso soprattutto nelle sue opere con personaggi meno conosciuti quali \"Zenith\", \"Animal Man\", \"Doom Patrol\" e \"Invisibles\". Negli ultimi anni ha lavorato quasi esclusivamente per la DC Comics, dove ha avuto il compito di rigenerare il personaggio di Superman all'interno del progetto \"The New 52\".\nLa sua popolarit\u00e0 l'ha portato all'attenzione degli studios di Hollywood, interessati ai possibili adattamenti cinematografici delle sue opere a fumetti (tra le quali la miniserie We3). Su di lui \u00e8 stato inoltre realizzato un documentario ed esiste una convention di fumetti da lui creata e patrocinata.\nCarriera.\nDebutto (1978-1986).\nSi appassiona sin da bambino ai \"comic book\" statunitensi di cui diviene accanito lettore. Dopo un periodo di incertezza adolescenziale, Grant decide di tentare la strada di scrittore e disegnatore di fumetti. Si rende per\u00f2 subito conto che \u00e8 quasi impossibile eccellere in entrambi i campi e quindi si dedica alla scrittura che sembra permettergli un maggior controllo sulle storie e sul tipo di personaggi che desidera creare. Il suo debutto avviene nel 1978 sul magazine \"Near Myths\" per proseguire con collaborazioni con diversi editori britannici. Il primo lavoro per una \"Major\" dei fumetti gli viene offerto dalla divisione inglese della \"Marvel Comics\". Si tratta di una serie ispirata dalla serie di giocattoli \"Zoids\". Grant prende il lavoro molto seriamente, ma non \u00e8 soddisfatto del risultato e i vincoli imposti dal \"franchise\" non gli permettono di esprimersi al meglio. Nonostante questo viene notato da Alan Grant che gli offre un lavoro a tempo indeterminato per la rivista \"2000 AD\". Si tratta del primo vero impiego per Grant che per la prima volta nella sua vita pu\u00f2 fare a meno del sussidio dell'assistenza sociale. In questo periodo vive ancora con la madre ed un patrigno con il quale non vi \u00e8 grande intesa. Dopo i primi due anni durante i quali realizza storie per la serie \"Future Shocks\" (interna a 2000 AD), Grant decide di lanciare il suo personaggio \"Zenith\", uno dei primi esperimenti decostruzionisti di Morrison. Racconta le avventure di una rockstar che diventa un supereroe suo malgrado quando vien reclutato per lottare contro una pandimensionale cospirazione aliena.\nAffermazione in DC Comics (1987-2000).\nMorrison poi comincia a lavorare per la casa editrice DC Comics che dopo Alan Moore stava cercando sceneggiatori in Inghilterra. Il suo primo incarico \u00e8 rivitalizzare un vecchio personaggio chiamato Animal Man. Morrison lo trasforma in un manifesto per i diritti degli animali (scrive storie molto dure contro la vivisezione e la caccia) e comincia a sperimentare la sua concezione \"metatestuale\" (il fumetto che parla di fumetto) del fumetto: infatti negli episodi finali Animal Man incontra il suo creatore, Grant Morrison in persona appunto, che gli spiega che lui non esiste realmente ma \u00e8 solo un personaggio destinato ad intrattenere il pubblico amante dei \"comic\".\nLa sua versione del vecchio gruppo di supereroi della \"Doom Patrol\" \u00e8 la serie che gli d\u00e0 la fama per il trattamento inconsueto che riesce ad infondere nella sceneggiatura di un fumetto di supereroi. Morrison riesce a mischiare con naturalezza l'azione con una visione onirica e decisamente surreale, caratterizzata da vari elementi (dada, supereroismo, magia nera, cospirazioni governative, strutturalismo, ecc).\nScrive anche varie miniserie per la DC come Arkham Asylum con una versione allucinata e psicotica di Batman e dei suoi nemici, Kid Eternity, la mini \"steampunk\" \"Sebastian O\", \"Kill your boyfriend\" una sorta di storia d'amore punk.\nScrive anche due numeri della serie \"Hellblazer\" (il 25 e il 26) e il romanzo grafico \"The Mystery Play\" (tratto da una sua vecchia \"piece\" teatrale).\nDiventa nel 1996 il nuovo scrittore della Justice League of America, trasformando il titolo in un \"best seller\" dopo anni in cui il titolo era surclassato da \"X-Men\" e \"Spawn\". Morrison vede la JLA come una moderna reincarnazione del pantheon degli dei greci descrivendone quindi le gesta come fossero delle divinit\u00e0.\nInsieme all'amico fraterno Mark Millar scrive anche \"Aztek the Ultimate Man\", quattro numeri della serie \"Swamp Thing\" (n. 140-143), proseguita dal solo Millar, e 8 numeri di \"Flash\" (n. 130-138) riuscendo cos\u00ec a realizzare il suo sogno di scrivere le storie del suo personaggio preferito (in una vecchia intervista raccont\u00f2 che la madre gli aveva cucito una tutina rossa sulla falsariga di quella del lampo scarlatto).\nA met\u00e0 anni novanta esce la sua \"summa\" narrativa condensata nella serie \"The Invisibles\", pubblicata sotto l'etichetta Vertigo (una divisione della DC specializzata in fumetti \"alternativi\"), che \u00e8 una miscellanea di politica, sub culture, lisergia, fantascienza, fisica quantistica, gnosticismo, anarchismo, situazionismo, complotti governativi e magia. Morrison narra le avventure di un gruppo di anarchici situazionisti che lottano segretamente contro gli Arconti, un gruppo di alieni che da anni manipolano la realt\u00e0 grazie all'aiuto dei governi di tutto il mondo.\nIl passaggio alla Marvel Comics (2001-2003).\nDopo il divorzio con la DC, secondo lui colpevole di non avergli accettato il progetto rivoluzionario per il rilancio di Superman e di aver manomesso alcune sue idee per la JLA, tra cui il concetto di \"Ipertempo\", che avrebbe dovuto tappare tutti i buchi di \"continuity\" della DC, approda alla Marvel Comics, per cui aveva scritto nel 1994 \"Skrull Kill Krew\" insieme a Mark Millar, miniserie che rientrava nel progetto Marvel Edge. Al suo ritorno alla Casa delle Idee, dal 2001 al 2004, d\u00e0 il suo contributo pi\u00f9 conosciuto scrivendo un controverso e cupo ciclo per la serie \"New X-Men\" (dal numero 114 al 154, numero in cui Morrison distrugge letteralmente il Marvel Universe) e le miniserie \"Marvel Boy\" e \"Fantastic Four: 1 2 3 4\".\nIl suo ciclo degli X-Men viene osannato da pubblico e critica, sebbene Morrison spesso riproponga temi gi\u00e0 sfruttati. Evidente il debito di Morrison verso lo storico ciclo di Claremont e Byrne, soprattutto per l'inizio e la fine della sua lunga \"run\". La prima saga, infatti, dura 13 numeri, come la prima dei succitati autori, e anche questa presenta la razza aliena degli Shi'ar, anche se Morrison di suo aggiunge il genocidio di 16 milioni di mutanti. Nelle sue ultime due saghe, invece, Morrison ripropone la sua versione della \"Saga della Fenice Nera\", con la nuova morte di Jean Grey, e di \"Giorni di un futuro passato\", coadiuvato alle matite da Marc Silvestri. Tra i pi\u00f9 grandi meriti da riconoscere allo scrittore scozzese per la sua gestione mutante, ci sono sicuramente il fatto di aver riportato linearit\u00e0 nelle storie e aver rivalutato Emma Frost e i mutanti freak, cio\u00e8 quelli che hanno avuto mutazioni orrende anche nell'aspetto esteriore.\nInfine, il lavoro dello scrittore scozzese ha avuto influenze pesanti sulle successive vicende mutanti, nonostante la politica di \"controriforma\" applicata nella Casa delle Idee, come il ritorno di Claremont su \"Uncanny X-Men\". Tra gli sceneggiatori maggiormente influenzati dal lavoro di Morrison sui mutanti spicca Joss Whedon, scrittore della serie di grande successo \"Astonishing X-Men\".\n\"Fantastic Four: 1 2 3 4\" \u00e8 una miniserie in quattro parti disegnata da Jae Lee e che si fregia dei colori di Jos\u00e8 Villarubia ed \u00e8 inserita nella linea Marvel Knights. Ogni capitolo \u00e8 dedicato a un membro diverso del quartetto e le caratteristiche principali della storia sono l'ambiguit\u00e0 di fondo dei personaggi, oltre a elementi di magia, esoterismo, fantascienza e simbolismo. Tutto ci\u00f2 si innesta su una trama semplice: il Dottor Destino si \u00e8 alleato con Namor e l'Uomo Talpa per separare i membri del quartetto e distruggerli una volta per sempre. In realt\u00e0, partendo da questi elementi quasi scontati, Morrison realizza una storia ben riuscita sotto tutti i punti di vista: dal ritmo dell'azione all'introspezione psicologica dei personaggi. L'autore scozzese, inoltre, realizza la cosiddetta regola del \"Pi\u00f9 le cose cambiano, pi\u00f9 restano le stesse\", dato che alla fine del racconto, dopo che Ben Grimm aveva \"rischiato\" di tornare umano, dopo che Susan Storm aveva accarezzato l'idea di tradire Reed con Namor, dopo che Johnny aveva dato l'impressione di essere infelice e frustrato, tutto sembra riportarci alla famiglia felice e che combatte coraggiosamente il male.\nUno dei difetti che alcuni hanno imputato a questa mini \u00e8 quella di aver caricato di troppi elementi \"cerebrali\" una serie da sempre pregna di fantascienza, ma anche di elementi popolari, come i FQ. Sta di fatto che Morrison ha preso alcuni stilemi di questo gruppo e li ha ribaltati per mostrarli in modo originale, ma non ha stravolto nulla della storia del quartetto, tant'\u00e8 vero che, subito dopo \"Fantastic Four: 1 2 3 4\", gli altri scrittori delle storie di Reed e soci (tra questi, da citare soprattutto Mark Waid) hanno continuato a portare avanti le classiche atmosfere supereroistiche, molto lontane da quelle oscure della linea Marvel Knights, a parte Roberto Aguirre-Sacasa e Mark Millar, che hanno preso spunto dalle idee di Morrison, rispettivamente nella serie \"Marvel Knights 4\" e in alcune storie di Wolverine.\nTra gli apporti cosiddetti \"minori\" del folle genio scozzese, da ricordare le idee per l'Universo Ultimate e una breve storia di Nick Fury per la miniserie \"Double Shots\", inserita anch'essa nella linea Marvel Knights. Nel racconto, disegnato da Manuel Guti\u00e9rrez, alcuni terroristi alieni preparano un attacco devastante alla Terra addestrando un volontario che si offre di sostituire Nick Fury. Le prove a cui viene sottoposto quest'uomo falliscono miseramente, anche per alcuni particolari ridicoli (come quando il falso Nick dice che deve andare urgentemente al bagno a causa di quello che ha mangiato) e il culmine dell'inettitudine arriva quando gli alieni cavano l'occhio sbagliato (destro) all'uomo per dargli la benda di Nick Fury (sinistra) e questo non se ne avvede. \u00c8 troppo lontano da essere anche solo lontanamente l'ombra di Fury. Alla fine, gli alieni si rivelano essere uomini S.H.I.E.L.D., e tra questi c'\u00e8 anche il buon Nick che con un calcio in culo si sbarazza del presunto impostore, assolutamente incapace e inoffensivo. Si trattava dunque di un piano organizzatissimo per smascherare, valutare e eliminare un potenziale nemico del \"mondo libero\" come lo definisce Nick. Fantomatica la frase finale del racconto, che rivela molto della natura di Fury, pronunciata da un soldato S.H.I.E.L.D. mentre Fury si prepara ad una nuova missione di spionaggio: \u00abEhi, \u00e8 il mondo di Nick. Noi ci moriamo e basta\u00bb.\nNei suoi brevi ma intensi anni alla Marvel, Morrison scrive \"Marvel Boy\" ed aiuta Mark Millar nella definizione degli Ultimates, dando spunti per i personaggi, tra i quali Thor. Tuttavia, proprio dal versante Ultimate Morrison riceve molte delusioni: si propone per sostituire Brian Michael Bendis sulla serie \"Ultimate Marvel Team\u2013Up\", ma come risposta Joe Quesada chiude la serie; attende forse di prendere il posto di Millar sugli Ultimates, ma i ritardi di Bryan Hitch allungano notevolmente i tempi; infine, dopo mesi di trattative, il progetto per il lancio di \"Ultimate Fantastic Four\" viene bocciato. A questo punto, evidentemente chiuso alla Marvel da Millar e Bendis, che pian piano stanno scrivendo sempre pi\u00f9 serie, Morrison, nell'estate del 2003, insieme a Jeph Loeb, Tim Sale, Greg Rucka e Geoff Johns firma in esclusiva per la DC Comics.\nIl ritorno in DC (2004-2014).\nNel 2004 Morrison scrive prima \"The Filth\" (dove ritorna sulla sua ossessione per i mondi di finzione che si intersecano con quelli reali nella miglior tradizione di Borges e Philip K. Dick) e poi \"Seaguy\", \"We3\" e la storia fantascientifica indiana \"Vimanarama\", tutte opere pubblicate sotto l'etichetta Vertigo, dove Morrison sperimenta nuove soluzioni narrative (mettendo le basi per quel nuovo stile fumettistico che Morrison ha chiamato \"western manga\") e scrive i primi numeri della nuova serie \"JLA: Classified\" con disegni di Ed McGuinness.\nNel 2005 sottoscrive un contratto di due anni in esclusiva con la DC e d\u00e0 alla luce la miniserie \"Sette soldati della vittoria\", che riscuote un grande successo di critica per la sua capacit\u00e0 di riplasmare oscuri personaggi della DC e di inaugurare una narrazione modulare inedita nel mondo dei comics.\nVerso la fine dell'anno esce anche \"All Star Superman\", la nuova serie dell'Uomo d'Acciaio disegnata da Frank Quitely, che promette di reimpostare le coordinate del primo supereroe per il pubblico del nuovo millennio. Insieme a Mark Waid, Geoff Johns e Greg Rucka viene reclutato da Dan DiDio anche per scrivere \"52,\" una maxiserie settimanale di cinquantadue numeri che narra gli eventi dell'universo DC successivi a \"Crisi infinita\".\nNumerosi i progetti che lo coinvolgono nel 2006: viene chiamato da Jim Lee per il rilancio della Wildstorm Productions, la casa editrice acquistata nel 2002 dalla DC. In particolare, insieme a Jim Lee si occupa di rinnovare la serie \"Wildcats\", e con Gene Ha si occupa della serie \"The Authority\", di questa serie escono solamente i primi due numeri e il progetto passa ad altri autori.\nOltre a ci\u00f2, Morrison diviene il principale scrittore del personaggio di Batman, dando vita al personaggio di Damian Wayne, figlio dell'uomo pipistrello e Talia al Ghul. Lavora inoltre alla sceneggiatura cinematografica tratta da \"We3\" e altri progetti esterni al mondo del fumetto, tra cui uno pensato per Ridley Scott, ed \u00e8 in programma l'uscita della sua biografia scritta da Craig McGill.\nNel 2008 uscir\u00e0 \"Crisi finale\" miniserie disegnata da J.G. Jones che reimposter\u00e0 le fondamenta dell'universo DC in maniera definitiva. Morrison ha definito questa saga come: \nPer la Vertigo scrive nel 2009 due miniserie sequel di \"Seaguy\" (\"Seaguy 2: The Slaves of Mickey Eye\" e \"Seaguy 3: The End\").\nNel 2011 viene pubblicato il libro \"Supergods\", un saggio a met\u00e0 tra autobiografia e storia del fumetto americano in cui Morrison illustra la propria visione sul genere supereroistico e la definizione della propria poetica.\nIn seguito alla conclusione di \"Crisi finale\", lo scrittore dichiara di essere al lavoro su una miniserie sul Multiverso DC, la cui uscita viene programmata per il 2010, poi posticipata al 2011 per farla coincidere con il reboot \"The New 52\", e ancora nel 2014, uscendo sotto il nome di \"Multiversity\", una metaserie di 9 one-shots ambientati in alcuni dei nuovi 52 mondi del Multiverso DC Comics.\nFreelancer.\nNel 2015 diviene il caporedattore della rivista \"Heavy Metal\", dichiarando di voler ridare al magazine quell\u2019energia punk che lo caratterizzava negli anni Settanta, puntando tutto sull\u2019estetica. Nello stesso anno crea insieme al disegnatore Dan Mora la miniserie \"Klaus\", pubblicata da Boom!Studios, che rinarra le origini del personaggio di Babbo Natale in chiave \"epic-fantasy\".\nNel 2016 viene annunciato come sceneggiatore e produttore esecutivo delle serie \"Brave New World\", ispirata all'omonimo libro di Aldous Huxley, e \"Happy!\", tratta dall'omonimo fumetto Image Comics del 2013 scritto dallo stesso Morrison e disegnato da Darick Robertson, entrambe trasmesse sul canale Syfy.\nDopo \"Happy!\" Morrison torna a scrivere per Image Comics nel 2017 con il fumetto \"Nameless\", miniserie horror-fantascientifica con riferimenti esoterici disegnata da Chris Burnham, gi\u00e0 suo collaboratore su \"Batman Incorporated\"\".\" In questo periodo torna a collaborare con DC Comics scrivendo \"Wonder Woman: Terra 1\", personale interpretazione delle origini della principessa amazzone disegnata da Yanick Paquette, e la maxiserie di 12 numeri \"Lanterna Verde\", disegnata da Liam Sharp. Firma inoltre un accordo con la Universal Cable Production, gi\u00e0 produttrice della trasposizione di \"Happy!\", per l'adattamento live action di tutte le sue serie a fumetti. Il primo fumetto di Morrison che verr\u00e0 adattato \u00e8 \"The Invisibles\", per il quale \u00e8 stata programmata l\u2019uscita nel 2020, anno in cui inaugura la linea di fumetti di NBCUniversal - la cui prima serie annunciata \u00e8 \"Protector Valley Road\", scritta da Morrison in collaborazione con Alex Child - e termina il suo incarico di caporedattore di \"Heavy Metal\", assumendo la carica di consulente creativo.\nStilemi e motivi ricorrenti.\nMorrison gioca volentieri con il motivo dell'autoreferenzialit\u00e0 e della metareferenzialit\u00e0, come in \"Animal Man\" o in \"Flex Mentallo\", dove alcuni personaggi scoprono di essere personaggi di fumetti.\nIn \"Doom Patrol\" compaiono dipinti autoreferenziali, burattini mossi da marionette e giochi logici. Alcuni personaggi fanno affermazioni che si prestano anche ad essere lette in un contesto metatestuale, come riferiti alla storia stessa.\nUn altro motivo che ricorre in Morrison \u00e8 quello dei ricordi e dei racconti infantili. In \"Doom Patrol\", ricorrono le filastrocche di Heinrich Hoffmann, ci sono \u00abgiocattoli abbandonati e desiderosi di vendetta\u00bb, ricordi di scuola e di vecchi giochi. Mr. Nobody raccoglie vecchi fumetti e \u00abtutte quelle cose stupide che noi gettiamo via\u00bb. In \"Invisibles\", una delle guardie del riformatorio ricorda il \"trombone peloso\", un mostro immaginario dei suoi primi anni, prima di incontrare King Mob vestito in un modo che si potrebbe ben descrivere con quelle parole. In \"Sette soldati della vittoria\", la lotta furibonda di Zatanna e Zor \u00e8 inframmezzata da battute decisamente (e volutamente) infantili.\nApparizioni fumettistiche.\nGrant Morrison \u00e8 l'unico autore di \"comic\" che ha un alter ego di propriet\u00e0 della DC Comics che \u00e8 apparso, oltre che nei numeri finali di \"Animal Man\", anche in \"Suicide Squad\" numero 58 (scritto da John Ostrander) dove \u00e8 chiamato \"lo scrittore\".\nIn uno degli episodi a fumetti dei Simpsons, Morrison combatte contro Mark Millar.\nNelle note dell'edizione \"Absolute\" di \"DC: The New Frontier\" l'autore Darwyn Cooke spiega che il personaggio di Captain Cold \u00e8 stato modellato sulla figura di Morrison.\nPremi.\nNel 2006 \u00e8 stato insignito dell'Eisner Award per \"Sette Soldati della Vittoria\" (Migliore Serie Limitata) e \"All Star Superman\" (Miglior Nuova Serie)."}
{"id": "128514", "revid": "1590006", "url": "https://it.wikipedia.org/wiki?curid=128514", "title": "Harry Potter e la pietra filosofale (film)", "text": "Harry Potter e la pietra filosofale (\"Harry Potter and the Philosopher's Stone\", distribuito negli Stati Uniti, Pakistan, Sri Lanka e India come \"Harry Potter and the Sorcerer's Stone\") \u00e8 un film del 2001 diretto da Chris Columbus, sceneggiato da Steve Kloves, prodotto da David Heyman e distribuito dalla Warner Bros., adattamento cinematografico dell'omonimo libro, primo episodio della serie di \"Harry Potter\", scritta dall'autrice britannica J. K. Rowling.\nLa storia narra del primo anno di Harry Potter a Hogwarts dove scopre di essere un mago famoso e inizia la sua istruzione magica. Nel film compaiono Daniel Radcliffe nel ruolo di Harry Potter assieme a Rupert Grint ed Emma Watson in quelli dei migliori amici di Harry, Ron Weasley e Hermione Granger. Il film ha avuto sette seguiti il primo dei quali \u00e8 stato \"La camera dei segreti\".\nLa Warner Bros. compr\u00f2 i diritti del libro nel 1999 per un valore riportato di 1 milione di sterline. La produzione ebbe inizio nel Regno Unito nel 2000, con Columbus scelto per dirigere il film da una lista di registi tra i quali comparivano Steven Spielberg e Rob Reiner. J.K. Rowling insistette affinch\u00e9 l'intero cast del film fosse britannico o irlandese cos\u00ec da mantenere l'integrit\u00e0 culturale del libro. Le riprese del film hanno avuto luogo sia ai Leavesden Film Studios sia in luoghi storici nel Regno Unito.\nIl film \u00e8 stato distribuito nelle sale del Regno Unito e degli Stati Uniti nel novembre 2001 ricevendo critiche positive e incassando pi\u00f9 di 974 milioni di dollari al botteghino mondiale. Il film \u00e8 stato inoltre candidato a diversi premi, tra i quali gli Oscar per la migliore colonna sonora, migliore scenografia e migliori costumi. A febbraio 2019 \u00e8 al quarantasettesimo posto nella classifica dei film con maggiori incassi nella storia del cinema ed \u00e8 il secondo grande incasso della serie dietro al film conclusivo della serie stessa, \"Harry Potter e i Doni della Morte - Parte 2\".\nTrama.\nHarry Potter, rimasto orfano dei genitori, James Potter e Lily Evans, all'et\u00e0 di un anno, viene lasciato dai professori della Scuola di Magia e Stregoneria di Hogwarts, Albus Silente (preside della scuola) e Minerva McGranitt, e dal guardiacaccia della scuola, Rubeus Hagrid, davanti alla dimora degli zii materni, Vernon e Petunia Dursley, e del cugino Dudley, sulla strada di Privet Drive.\nNei successivi dieci anni, Harry cresce in un clima ostile, trattato come un estraneo a causa dell'odio e dell'invidia che la zia Petunia provava nei confronti della sorella e costretto a dormire nello sgabuzzino sotto le scale. Presto, per\u00f2, Harry si rende conto di essere in grado di fare cose incredibili, come quando, con tutta la famiglia, fa visita allo zoo nel giorno del compleanno di Dudley e, mentre guarda un pitone, Harry riesce a dialogare con lui e a far sparire il vetro della teca che lo rinchiude, facendo cadere al suo interno il cugino e liberando il serpente dalla sua prigionia.\nQualche giorno prima del suo undicesimo compleanno, Harry riceve una misteriosa lettera che per\u00f2 non riesce a leggere a causa dell'opposizione degli zii. Giorno dopo giorno le lettere, stranamente recapitate da alcuni gufi, aumentano sempre pi\u00f9, fino a rendere impossibile la vita a Privet Drive. Per sfuggire alle lettere, lo zio Vernon trasferisce tutta la famiglia in una miserabile catapecchia in mezzo al mare ma, il giorno del suo compleanno, Harry riceve la visita di Hagrid, che finalmente gli consegna la lettera con la quale scopre di essere un mago e di essere stato ammesso alla \"Scuola di Magia e Stregoneria di Hogwarts\". Inoltre, Harry scopre che anche i suoi genitori erano stati dei maghi e che, dieci anni prima, erano stati uccisi dal pi\u00f9 terribile mago oscuro di tutti i tempi, Lord Voldemort, e non morti in un incidente d'auto come gli era sempre stato fatto credere dagli zii. Harry scopre infine che la singolare cicatrice che porta sulla fronte era la testimonianza del fatto che lui \u00e8 stato l'unico, quella notte, a sfuggire alla furia di Voldemort: questo evento lo ha reso famoso agli occhi di tutta la comunit\u00e0 magica come \"il bambino che era sopravvissuto\".\nHagrid accompagna Harry a Diagon Alley, un quartiere magico nascosto nel centro di Londra, per procurargli l'occorrente per la scuola. Il ragazzo suscita subito l'ammirazione degli altri maghi quando questi sentono pronunciare il suo nome, tra cui Quirinus Raptor, che sar\u00e0 il suo futuro professore di \"Difesa contro le Arti Oscure\". Poco dopo, Harry viene accompagnato da Hagrid alla stazione londinese di King's Cross per prendere il treno in partenza dal binario 9 \u00be, imbattendosi per la prima volta in Ron, membro della famiglia Weasley, anche lui al primo anno di scuola. Durante il viaggio sull'Hogwarts Express, Harry e Ron fanno subito amicizia. Giunti a scuola, i due fanno amicizia anche con Hermione Granger, una brillante ragazzina apparentemente saccente di famiglia babbana (ovvero nata da genitori senza poteri magici), conosciuta durante il viaggio in treno. Harry fa la conoscenza anche dell'arrogante e superbo Draco Malfoy e tra i due scatta subito una forte e reciproca antipatia.\nTutti i ragazzi del primo anno devono essere assegnati dal Cappello Parlante a una delle quattro case della scuola: Grifondoro, Serpeverde, Tassorosso e Corvonero. Harry, Ron e Hermione vengono assegnati alla casa dei \"Grifondoro\", mentre Malfoy finisce in quella dei \"Serpeverde\". Harry comincia a frequentare i corsi di magia, tra cui quelli di volo tenute da Madama Bumb, dove si distingue per la sua innata bravura nel volare a cavallo del manico di scopa, cosa che lo far\u00e0 diventare il nuovo cercatore della squadra di Quidditch dei \"Grifondoro\", il gioco pi\u00f9 popolare del mondo magico. Nel corso dell'anno, i tre protagonisti vengono a conoscenza del fatto che sotto una misteriosa botola presente nel castello di Hogwarts \u00e8 custodita la pietra filosofale, una pietra magica in grado di trasformare qualsiasi metallo in oro puro e di produrre un elisir di lunga vita. I tre si convincono successivamente che il severo e antipatico professore di pozioni, Severus Piton, il quale nutre una particolare avversione per Harry, voglia rubarla per consegnarla a Voldemort (avvistato nell'adiacente Foresta Proibita mentre beveva sangue di unicorno, noto per le sue propriet\u00e0 curative) e decidono quindi di intervenire.\nI tre amici devono superare diverse prove prima di giungere alla pietra: eludere la guardia di Fuffi, un cane a tre teste; non lasciarsi soffocare dalle radici ramificate del Tranello del Diavolo; sfuggire a uno sciame di chiavi volanti e vincere una partita a scacchi a misura d'uomo. Mentre Hermione rimane ad accudire Ron, caduto dal cavallo al termine della partita a scacchi, il solo Harry giunge alla fine del percorso dove si trova, tra l'altro, lo Specchio delle Brame (in grado di mostrare alla persona che ci si specchia ci\u00f2 che pi\u00f9 desidera). Harry incontra Raptor e si rende conto che \u00e8 proprio lui, l'insospettabile professore di \"Difesa contro le Arti Oscure,\" a volere la pietra, non Piton. Raptor gli rivela quindi che era stato proprio lui che aveva cercato di ucciderlo durante la partita di \"Quidditch\", mentre Piton in realt\u00e0 cercava solo di proteggerlo: ci sarebbe riuscito, se non fosse stato per Hermione, che involontariamente aveva sventato il suo piano provocando l'incendio del mantello di Piton e interrompendo all'ultimo momento il contatto visivo di Raptor su Harry.\nRaptor, alla fine, si toglie il turbante che da sempre porta sulla testa: nel retro della sua testa c'\u00e8 quella di Voldemort, che sopravvive sfruttando come un parassita il corpo del professore perch\u00e9 ha bisogno della pietra filosofale per tornare definitivamente in vita (motivo per cui beveva sangue d'unicorno). Harry cerca di fuggire, ma Raptor gli sbarra la strada dando fuoco ai gradini della stanza. Guardandosi nello specchio, il giovane mago vede la sua stessa immagine riflessa che estrae la pietra filosofale dalla tasca, strizzandogli l'occhio. Cercando di non farsi scoprire, Harry porta la mano alla tasca e sente che si \u00e8 materializzato qualcosa: si ritrova cos\u00ec ad avere il possesso della pietra filosofale.\nVoldemort se ne rende conto e, parlando riflesso nello specchio, cerca di convincerlo a unirsi a lui e a dargli la pietra, promettendogli di riportare in vita i suoi genitori, ma Harry si rifiuta. Raptor si avventa su Harry per ucciderlo, ma quest'ultimo lo riduce inconsapevolmente in polvere, semplicemente toccandolo, nell'atto di difendere s\u00e9 stesso e la pietra. Quando Harry recupera la pietra e si volta, vede lo spirito di Voldemort che si alza dalla polvere e prende forma. Voldemort scappa via e durante la fuga trapassa Harry, facendolo svenire.\nIl giovane mago si risveglia alcuni giorni dopo, in infermeria, dove il professor Silente gli spiega il motivo della sua vittoria: la notte in cui Voldemort assassin\u00f2 i suoi genitori, l'amore trasmessogli dalla madre Lily con il suo sacrificio lo protesse e, tuttora, quell\u2019incantesimo scorre nelle sue vene; per questo motivo, quel sentimento d\u2019amore intollerabile per Raptor, posseduto da Voldemort, ha reso impossibile al professore di sopportare il suo tocco. Silente gli spiega anche che per il bene di tutti la pietra filosofale \u00e8 stata distrutta.\nGiunge la fine dell'anno scolastico e giunge anche la premiazione della Coppa delle Case, che viene vinta dai \"Grifondoro\" grazie a dei punti bonus assegnati all\u2019ultimo a Harry, Ron, Hermione (per il loro eroico atto) e a un altro membro del gruppo, Neville (uno sfortunato studente che aveva cercato di fermare il trio, ottenendo punti per il suo coraggio), che consentono loro di superare i \"Serpeverde\" inizialmente in vantaggio.\nGli studenti salgono sull'Hogwarts Express per tornare a casa e Hagrid regala a Harry un album fotografico magico dei suoi genitori e gli consiglia, nel caso i suoi zii lo infastidissero, di minacciarli con la magia (anche se i maghi minorenni non possono fare magie fuori dalla scuola, ma questo i Dursley non lo sanno).\nProduzione.\nSviluppo.\nNel 1997 il produttore David Heyman era alla ricerca di un libro per ragazzi che potesse essere adattato in un \"buon film\". La sua idea iniziale era di produrre l'adattamento cinematografico del libro di Diana Wynne Jones \"The Ogre Downstairs\", ma non se ne fece nulla. Il suo staff alla Heyday Films sugger\u00ec allora il libro \"Harry Potter e la pietra filosofale\", visto fin dall'inizio da Heyman come un'ottima idea. Heyman propose l'idea alla Warner Bros. e l'anno successivo J.K. Rowling vendette alla compagnia cinematografica i diritti per i primi quattro libri di \"Harry Potter,\" per un valore riportato di un milione di sterline. Una specifica richiesta dell'autrice fu che il cast del film fosse interamente britannico, permettendo comunque l'entrata nel cast ad alcuni attori irlandesi, come Richard Harris nel ruolo di Silente, o il futuro casting di attori francesi o dell'Europa dell'est in \"Harry Potter e il calice di fuoco\" dove alcuni personaggi del libro sono di nazionalit\u00e0 straniera. La Rowling era inizialmente esitante nel vendere i diritti, perch\u00e9 non voleva \"dare il controllo sul futuro della storia\" permettendo alla Warner Bros. di creare dei seguiti non autorizzati dall'autrice originale.\nBench\u00e9 Steven Spielberg stesse negoziando per dirigere il film, alla fine declin\u00f2 l'offerta. Spielberg stesso disse che voleva realizzare o un film d'animazione con l'attore americano Haley Joel Osment come doppiatore di Harry Potter o un film che incorporasse elementi dei libri successivi. Spielberg disse che, a suo parere, c'erano molte aspettative di profitto nel realizzare il film e che questo modo di fare soldi sarebbe stato come \"sparare ad anatre in un barile. \u00c8 come fare una schiacciata. \u00c8 proprio come ritirare un miliardo di dollari e metterli nel proprio conto bancario. Non c'\u00e8 nessuna sfida.\" La Rowling si mantenne estranea alla scelta del regista del film e disse che \"tutti quelli che pensano che io abbia potuto (o voluto) porre il veto a Spielberg devono fare manutenzione alla loro Penna Prendiappunti.\" Heyman ribad\u00ec che Spielberg era disponibile a dirigere diverse progetti, come \"A.I. - Intelligenza artificiale\", \"Minority Report\", \"Memorie di una geisha\" o \"Harry Potter\", sua la scelta di dedicarsi ad \"A.I.\"\nDopo l'abbandono da parte di Spielberg iniziarono le trattative con altri registri tra cui: Chris Columbus, Terry Gilliam, Jonathan Demme, Mike Newell, Alan Parker, Wolfgang Petersen, Rob Reiner, Ivan Reitman, Tim Robbins, Brad Silberling, M. Night Shyamalan e Peter Weir. Petersen e Reiner si tirarono fuori dal progetto nel marzo 2000, quindi la scelta fu ristretta a Silberling, Columbus, Parker e Gilliam. Un'idea della Rowling come regista fu Terry Gilliam, ma la Warner Bros. scelse Columbus, conoscendo bene il suo lavoro in altri film per famiglie come \"Mamma, ho perso l'aereo\" e \"Mrs. Doubtfire - Mammo per sempre\". Columbus volle realizzare un film della durata di due ore, affermando che voleva che le scene con i babbani fossero \"tetre e tristi,\" in contrapposizione con il mondo magico \"intriso di colori, buon umore e dettagli.\" Prese ispirazione dall'adattamento di David Lean di \"Grandi speranze\" e \"Le avventure di Oliver Twist\".\nSteve Kloves venne scelto per scrivere la sceneggiatura del film. Egli descrisse l'adattamento del libro come \"difficile\", poich\u00e9 non si prestava bene all'adattamento quanto i due libri successivi. Kloves ricevette spesso delle trame di libri da adattare a film da parte della Warner Bros., molte delle quali mai lette, ma Harry Potter gli balz\u00f2 all'occhio. Acquist\u00f2 una copia del libro e divenne un fan della serie. Parlando con la Warner Bros. afferm\u00f2 che il film doveva essere britannico cos\u00ec come i personaggi. Kloves era parecchio nervoso al primo incontro con la Rowling: non voleva apparire come quello che avrebbe \"distrutto la sua creatura\". La Rowling ammise che era \"pronta a odiare questo Steve Kloves\" ma ricorda il suo primo incontro con lui cos\u00ec: \"La prima volta che lo incontrai mi disse, 'Sai quale \u00e8 il mio personaggio preferito?' E pensai che fosse Ron. Sapevo che avrebbe detto Ron. Invece disse 'Hermione.' E rimasi di sasso.\" La Rowling pot\u00e9 avere un largo controllo creativo durante la produzione, fatto che non disturb\u00f2 Columbus.\nL'intenzione iniziale della Warner Bros. era di distribuire il film, in America, il weekend del 4 luglio 2001, creando cos\u00ec un tempo di produzione breve tale da costringere molti candidati registi a non prendere parte al progetto. A causa dei tempi stretti il film fu poi distribuito nelle sale a partire dal 16 novembre 2001.\nCast.\nJ.K. Rowling insistette personalmente affinch\u00e9 il cast fosse completamente britannico. Susie Figgis venne assunta come direttrice dei casting, collaborando sia con Columbus sia con la Rowling nelle audizioni per la scelta degli interpreti di Harry, Ron e Hermione. I casting vennero aperti pubblicamente per tutti e tre i ruoli, con la partecipazione di soli bambini britannici. Le principali audizioni hanno avuto luogo in tre parti, inizialmente i candidati dovevano leggere una pagina del libro \"Harry Potter e la pietra filosofale\", se richiamati dovevano improvvisare la scena dell'arrivo degli studenti a Hogwarts, infine dovevano interpretare parecchie pagine dalla sceneggiatura di fronte a Columbus. Scene dalla sceneggiatura di Columbus del film \"Piramide di paura\" vennero inoltre utilizzate nelle audizioni. L'11 luglio 2000, Figgis abbandona la produzione per il fatto che Columbus non ha considerato nessuno dei migliaia di ragazzi che entrambi avevano audizionato \"convenientemente\". L'8 agosto 2000 gli sconosciuti Daniel Radcliffe, Emma Watson e Rupert Grint vennero scelti per interpretare Harry Potter, Hermione Granger e Ron Weasley rispettivamente.\nRik Mayall venne assunto per interpretare Pix, un poltergeist a cui piace fare scherzi agli studenti. Mayall registr\u00f2 tutte le sue battute, ma il personaggio non fu inserito nel montaggio finale.\nRiprese.\nDue industrie cinematografiche britanniche richiesero ufficialmente che il film venisse girato nel Regno Unito, offrendo la loro assistenza in merito alla sicurezza dei luoghi di ripresa, l'uso dei Leavesden Film Studios cos\u00ec come assistenza nell'applicazione della legge sui ragazzi lavoratori (aggiungendo un lieve numero di ore di lavoro a settimana e rendendo il tempo sul set pi\u00f9 flessibile). La Warner Bros. accett\u00f2 la proposta. Le riprese iniziarono nel settembre 2000 ai Leavesden Film Studios e si conclusero nell'aprile 2001, con l'intero lavoro completato in luglio. Le riprese principali ebbero luogo dal 2 ottobre 2000 alla stazione di Goathland nel North Yorkshire. la Cattedrale di Canterbury e lo Scotland's Inverailort Castle vennero candidati come possibili set per Hogwarts; Canterbury neg\u00f2 le riprese alla Warner Bros., a causa dei contenuti pagani del film. Alnwick Castle e la Cattedrale di Gloucester vennero scelti come set principali per Hogwarts, con alcune scene girate a Harrow School. Altre scene di Hogwarts vennero girate alla Cattedrale di Durham per un periodo di due settimane; tra queste vi sono le scene nei corridoi e alcune lezioni. La Divinity School dell'Universit\u00e0 di Oxford \u00e8 stata utilizzata come infermeria di Hogwarts, e la \"Duke Humfrey's Library\", che fa parte della Biblioteca Bodleiana, \u00e8 stata usata come biblioteca della scuola. Le riprese delle scene a Privet Drive ebbero luogo a Picket Post Close in Bracknell, Berkshire. Le riprese in strada richiesero due giorni anzich\u00e9 uno come invece programmato, incrementando cos\u00ec il rimborso economico dovuto ai residenti. Tutte le scene ambientate all'interno di Privet Drive vennero girate in un set costruito all'interno dei Leavesden Film Studios, soluzione pi\u00f9 economica rispetto alle riprese in esterni. La Australia House di Londra venne scelta come set per la Gringott, mentre Christ Church \u00e8 stata scelta come sala dei trofei di Hogwarts. Allo zoo di Londra venne girata la scena in cui Harry aizza accidentalmente un serpente contro Dudley, La Stazione di Londra King's Cross \u00e8 stata utilizzata come indicato nel libro.\nA causa della lieve differenza tra i titoli americano e inglese del film, tutte le scene in cui veniva menzionata la pietra filosofale sono state girate due volte, una in cui gli attori dicevano \"philosopher's\" e l'altra invece \"sorcerer's\". I giovani attori giravano per quattro ore per poi farne tre di scuola. I ragazzi hanno inoltre sviluppato una predilezione per le false ferite a volto create dai responsabili del make up. Daniel Radcliffe ha dovuto indossare lenti a contatto verde in quanto i suoi occhi sono blu e non verdi come quelli di Harry. In alcune scene il colore verde \u00e8 stato aggiunto digitalmente se Daniel Radcliffe non poteva indossare le lenti.\nCostumi, scenografie ed effetti speciali.\nJudianna Makovsky \u00e8 stata la responsabile dei costumi di scena. Ha ridisegnato le divise di Quidditch accantonando l'idea di realizzarle come quelle disegnate sulla copertina americana del libro considerandole un \"pasticcio\". La nuova divisa creata era \"elegante, in stile XIX secolo e con proteggi braccia.\" Lo scenografo Stuart Craig costru\u00ec i set ai Leavesden Studios, tra cui la sala grande di Hogwarts ispirata a molte cattedrali inglesi. Bench\u00e9 inizialmente si volesse utilizzare una vecchia strada esistente come set di Diagon Alley Craig decise di costruire un set composto di architetture in stile Tudor, Georgiano e Queen Anne. L'idea iniziale di Columbus era di utilizzare una combinazione di animatronics e CGI per la realizzazione delle creature magiche presenti nel film, tra cui Fuffy. A Nick Dudman, che aveva gi\u00e0 lavorato a \"\", \u00e8 stato dato il compito di creare le protesi necessarie per il film, con Jim Henson's Creature Shop come fornitore di effetti appositi per le creature. John Coppinger afferm\u00f2 che le creature magiche presenti nel film sono state realizzate parecchie volte. Nel film sono presenti circa 600 riprese con effetti speciali con il coinvolgimento di numerose case di produzione. La Industrial Light &amp; Magic ha creato il volto di Lord Voldemort sulla nuca di Raptor, Rhythm &amp; Hues ha animato il drago Norberto mentre la Sony Pictures Imageworks ha realizzato la scena del Quidditch.\nColonna sonora.\nJohn Williams venne scelto per comporre la colonna sonora del film. Williams lavor\u00f2 alla composizione nelle sue case di Los Angeles e Tanglewood prima di effettuare le registrazione a Londra nell'agosto 2001. Uno dei temi principali \u00e8 chiamato \"Hedwig's Theme\" (Il tema di Edvige); Williams ritenne che il suo lavoro concluso \"piacesse un po' a tutti\". La colonna sonora usc\u00ec sul mercato il 30 ottobre 2001 su CD.\nPromozione.\nIl primo teaser poster \u00e8 stato distribuito il giorno di Capodanno 2001. Il primo teaser trailer \u00e8 stato invece mostrato via satellite il 2 marzo 2001 debuttando poi al cinema allegato al film \"Spot - Supercane anticrimine\".\nDistribuzione.\nData di uscita.\nII film \u00e8 uscito negli USA, in Canada, in Irlanda e nel Regno Unito il 16 novembre 2001, in Giappone il 1\u00ba dicembre 2001, in Francia e Venezuela il 5 dicembre 2001, in Slovenia, Per\u00f9 e Italia il 6 dicembre 2001.\nIn Italia, il film \u00e8 stato riproposto nelle sale cinematografiche dall'8 al 12 dicembre 2021, in occasione del 20esimo anniversario dall'uscita.\nEdizioni home video.\nLa Warner Bros. distribu\u00ec il film in VHS e DVD a partire dall'11 febbraio 2002 in una parte del Regno Unito, l'11 maggio 2002 nella restante parte e il 28 maggio 2002 negli Stati Uniti e il 25 settembre in Italia. Verr\u00e0 successivamente distribuita una ultimate edition negli Stati Uniti in Blu-ray e DVD comprendente un DVD dedicato agli extra, i primi screen-test dei giovani attori, una versione estesa del film con le scene eliminate inserite, lo speciale \"\" e un libro di 48 pagine. La versione estesa del film \u00e8 di circa 159 minuti ed era gi\u00e0 stata vista in alcune trasmissioni televisive del film.\nScene aggiunte nell'Extended Edition.\n\u00c8 stata rilasciata una versione estesa del film con 7 minuti di scene aggiuntive, che portano la pellicola a una durata complessiva di 159 minuti.\nLe scene inedite sono:\nAccoglienza.\nIncassi.\nIl film \u00e8 stato presentato in anteprima mondiale il 4 novembre 2001 a Leicester Square di Londra, con il cinema decorato per assomigliare alla scuola di Hogwarts. Il film ha avuto un buon riscontro al botteghino. Negli Stati Uniti, ha incassato 32,3 milioni di dollari nel giorno di apertura, battendo il record di incasso giornaliero precedentemente detenuto da \"Star Wars: Episodio I - La minaccia fantasma\" - non tenendo conto dell'inflazione. Il secondo giorno del rilascio, l'incasso del film ha raggiunto i 33,5 milioni di dollari, rompendo il record per il migliore incasso giornaliero di nuovo. In totale ha incassato 90,3 milioni di dollari nel suo primo fine settimana, battendo anche il record per il pi\u00f9 alto fine settimana di apertura di tutti i tempi che era finora detenuto da\" Il mondo perduto - Jurassic Park.\" Ha tenuto il record fino al maggio successivo quando \"Spider-Man\" ha fatto $ 114.800.000 nel suo fine settimana di apertura. Risultati simili sono stati ottenuti in tutto il mondo. Nel Regno Unito, \"Harry Potter e la Pietra Filosofale\" ha battuto il record per il miglior weekend di apertura, sia includendo sia escludendo le anteprime, con \u00a3 16.300.000 e \u00a3 9.800.000 senza anteprime. Il film incasser\u00e0 \u00a3 66.100.000 nel solo Regno Unito, rendendolo il secondo film di maggior incasso del paese di tutti i tempi (dopo \"Titanic\", fino a quando entrambi sono stati superati da \"Mamma Mia!\". In Italia il film ha ottenuto un incasso di 25.266.393 \u20ac.\nIn totale il film ha incassato 974.755.371 dollari al box office in tutto il mondo, 317.575.550 dollari negli Stati Uniti e 657.179.821 $ altrove, divenendo il secondo film di maggior incasso nella storia, all'epoca, oltre che film di maggior incasso dell'anno. A partire dal 2013 \u00e8 il trentasettesimo nella classifica dei film con maggiori incassi nella storia del cinema (dato non ragguagliato all'inflazione) e il secondo film campione di incassi di Harry Potter a oggi dopo che \"Harry Potter e i Doni della Morte - Parte 2\" ha incassato pi\u00f9 di 1 miliardo di dollari in tutto il mondo.\nPer il ventesimo anniversario del film, il film \u00e8 stato riproposto nei cinema, dal 8 al 12 dicembre 2021 in Italia, incassando \u20ac 1.882.734 sul suolo nazionale.\nCritica.\nIl film ricevette revisioni positive da parte della critica, ottenendo un 81% di \"Freschezza\" su Rotten Tomatoes. A tal proposito si disse, \"Essere cos\u00ec fedele al libro \u00e8 al tempo stesso la forza e la debolezza del film. Il film si svolge esattamente come scritto nel libro, per cui vi \u00e8 poco spazio per sorprese o scoperte. Per i fan di Harry Potter, che cosa altro si pu\u00f2 chiedere di pi\u00f9?\". Ha un punteggio di 64/100 su Metacritic riportando \"recensioni generalmente positive\". Roger Ebert ha definito il film \"un classico,\" dando al film quattro stelle su quattro lodando in particolar modo gli effetti visivi della scena del Quidditch. A queste lodi fanno eco quello dei critici di \"The Telegraph\" e \"Empire\", con Alan Morrison che l'ha definita come la \"scena di spicco\". Anche Brian Linder di IGN.com ha dato al film una critica positiva concludendo per\u00f2 con \"Non \u00e8 perfetto, ma per me \u00e8 un bel complemento di una serie di libri che amo\". Pur criticando la mezz'ora finale, Jeanne Aufmuth di \"Palo Alto Online\" ha dichiarato che il film potrebbe \"incantare anche il pi\u00f9 cinico degli spettatori \". Il recensore di \"USA Today\" Claudia Puig ha dato al film tre stelle su quattro, lodando soprattutto il set e l'interpretazione di Robbie Coltrane nei panni di Hagrid, ma ha criticato la colonna sonora di John Williams concludendo con \" in ultima analisi, molti dei lettori del libro avrebbero desiderato una rappresentazione pi\u00f9 magica.\" Le scenografie, il design, gli effetti speciali e il cast principale sono stati tutti apprezzati da Kirk Honeycutt di \"The Hollywood Reporter\", anche se ha ritenuto la composizione di John Williams \"un grande fragore, un carillon che semplicemente non taceva \". Todd McCarthy di \"Variety\" ha paragonato il film positivamente con \"Via col vento\" affermando che \"la sceneggiatura \u00e8 fedele, gli attori giusti, il set, i costumi, il trucco e gli effetti corrispondono e talvolta superano qualsiasi cosa si possa immaginare \". Jonathan Foreman del \"New York Post\" ha ricordato che il film era\" straordinariamente fedele \"alla sua controparte letteraria oltre che \"adeguatamente divertente nella sua durata.\"\nRichard Corliss del \"TIME\" ha considerato il film un \"adattamento per far soldi\", criticando il ritmo e il \"carisma\" degli attori protagonisti. Secondo Paul Tatara della CNN Columbus e Kloves \"sono cos\u00ec attenti a non offendere nessuno con l'eliminazione di passi del libro, la narratizione \u00e8 pi\u00f9 simile a un raduno nella testa della Rowling \" Nathaniel Rogers di \"The Film Experience\" ha dato al film una recensione negativa e ha scritto: \"\"Harry Potter e la pietra filosofale\" \u00e8 cos\u00ec blando che non potrebbe esserlo di pi\u00f9 \". Ed Gonzalez di \"Slant Magazine\" avrebbe voluto che il film fosse stato diretto da Tim Burton, trovando la trasposizione cinematografica \"blanda e afosa\". Elvis Mitchell del \"The New York Times\" \u00e8 stato fortemente negativo nei confronti del film con affermazioni come \" [il film] \u00e8 come un parco a tema vecchio di qualche anno, con giostre che fanno rumore in cui si sente la fatica del metallo ogni volta che si prende una curva.\" Dice che soffre di \"una mancanza di immaginazione\" e \"personaggi statici come legno, il Cappello Parlante ha pi\u00f9 personalit\u00e0 di ogni altra cosa nel film.\"\nRiconoscimenti.\nIl film ha ricevuto tre candidature al Premio Oscar: miglior scenografia, migliori costumi e migliore colonna sonora a John Williams. Il film \u00e8 stato anche candidato a sette premi BAFTA. Questi erano miglior film britannico, miglior attore non protagonista per Robbie Coltrane, nonch\u00e9 i premi per i migliori costumi, design, scenografia, trucco e parrucco, audio ed effetti speciali. Il film ha vinto un Saturn Award per i migliori costumi, ed \u00e8 stato nominato per altri otto premi. Ha vinto altri premi dalla Casting Society of America e della Costume Designers Guild. \u00c8 stato nominato per l'AFI Film Award per gli effetti speciali, e per l'Art Directors Guild Award per il design di produzione. Ha ricevuto il Broadcast Film Critics Award come miglior film per famiglie ed \u00e8 stato inoltre nominato per la migliore interpretazione di un bambino per Daniel Radcliffe e Miglior compositore a John Williams.\nDifferenze rispetto al romanzo.\nIl regista Columbus ha ripetutamente collaborato con l'autrice del romanzo J.K. Rowling per assicurarsi di svolgere al meglio la trasposizione cinematografica. Lo sceneggiatore Kloves parla del film come \"veramente fedele\" al libro anche se con l'aggiunta di alcuni dialoghi tutti preventivamente approvati dalla Rowling. Una delle modifiche inizialmente presenti nella sceneggiatura \u00e8 stata rimossa dopo che la Rowling ha affermato che sarebbe stata in contrasto con un evento che sarebbe accaduto nel libro, non ancora pubblicato, \"Harry Potter e l'Ordine della Fenice\".\nNorberto nel film viene spedito da Silente in Romania, mentre nel libro sono Harry e Hermione a portarlo agli amici di Charlie Weasley. La Rowling descrisse la scena come \"una di quelle parti del libro facilmente modificabili\". Fiorenzo il centauro, descritto con lunghi capelli biondi, nella versione cinematografica \u00e8 pi\u00f9 oscuro.\nLa figura di Pix, cos\u00ec come nel resto della serie cinematografica, \u00e8 assente.\nAltri media.\n\u00c8 stato realizzato anche un omonimo videogioco basato sul film, venduto a partire dal 15 novembre 2001 da parte della Electronic Arts per numerose console. Un ulteriore videogioco, per GameCube, PlayStation 2 e Xbox \u00e8 uscito nel 2003.\nMerchandising.\nLa Mattel ottenne i diritti per produrre giocattoli basati sul film vendibili esclusivamente nei negozi della Warner Bros. Anche la Hasbro ha realizzato alcuni prodotti basandosi su quelli presenti nel film. La Warner Bros. firm\u00f2 un contratto di 150 milioni $ con la Coca-Cola per promuovere il film, e con la LEGO per le realizzazione della serie \"LEGO Harry Potter\" da costruire basata sugli scenari del film e del videogioco \" \".\nSequel.\nIl film ha avuto sette seguiti nell'arco di dieci anni. Essi sono:"}
{"id": "128515", "revid": "110157", "url": "https://it.wikipedia.org/wiki?curid=128515", "title": "Kappel am Albis", "text": "Kappel am Albis (toponimo tedesco; fino al 1911 ufficialmente Kappel) \u00e8 un comune svizzero di 1\u00a0110 abitanti del Canton Zurigo, nel distretto di Affoltern.\nOrigini del nome.\nFino al 1911 il paese veniva chiamato \"Kappel\" (che in tedesco significa \"cappella\"), in seguito \u00e8 stato aggiunto \"am Albis\", cio\u00e8 \"vicino all'Albis\", .\nStoria.\nLe origini di Kappel risalgono al 1185, quando \u00e8 attestato per la prima volta il convento di Kappel, un monastero cistercense che adesso ospita solo attivit\u00e0 commerciali. Il paese \u00e8 stato lo scenario delle Guerre di Kappel nel 1529 e nel 1531 (prima e seconda guerra di Kappel), durante i tumulti che hanno accompagnato la nascita della Chiesa Riformata Svizzera fondata da Huldrych Zwingli. Durante la seconda battaglia di Kappel lo stesso Zwingli rimase ucciso; .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "128522", "revid": "712828", "url": "https://it.wikipedia.org/wiki?curid=128522", "title": "Horace Lumacorno", "text": ""}
{"id": "128526", "revid": "8660", "url": "https://it.wikipedia.org/wiki?curid=128526", "title": "Zhuhai", "text": "Zhuhai (cinese semplificato: \u73e0\u6d77; letteralmente: \"Mare delle Perle\") \u00e8 una citt\u00e0 della provincia meridionale costiera del Guangdong nella Repubblica Popolare Cinese. \nLa popolazione nel 2002 contava 1,23 milioni di abitanti, di cui 0,79 milioni residenti permanenti.\nGeografia fisica.\nLa citt\u00e0 di Zhuhai si trova nell'area del delta del Fiume delle Perle e confina a sud con la regione amministrativa speciale di Macao.\n\u00c8 localizzata a 140\u00a0km a sud-ovest di Canton e occupa una superficie di 7.649\u00a0km\u00b2. Il territorio della citt\u00e0 conta 146 isole.\nSuddivisione amministrativa.\nZhuhai \u00e8 diventata contea nel 1953 e nel 1979 una citt\u00e0 con status di prefettura.\nAmministra i seguenti distretti:\nEconomia.\nZhuhai \u00e8 una delle prime zone economiche speciali create negli anni ottanta del secolo scorso nella Repubblica Popolare Cinese.\nIl PIL pro capite ammontava a 66551 renminbi nel 2003, il terzo PIL pro capite pi\u00f9 elevato tra le 659 citt\u00e0 cinesi.\nInfrastrutture e trasporti.\nL'aeroporto di Zhuhai (codice IATA: ZUH) si trova nel distretto di Doumen.\nZhuhai \u00e8 collegata con le citt\u00e0 di Foshan e Canton tramite autostrade.\nIl \"Lotus Bridge\", funzionante dal novembre 1999, collega Zhuhai a Macao e rappresenta un'importante infrastruttura per gli scambi economici tra le due citt\u00e0.\nDal 2018 \u00e8 inoltre attivo il Ponte Hong Kong-Zhuhai-Macao che collega le tre citt\u00e0 di Hong Kong, Zhuhai e Macao. Questo ponte \u00e8 parte del piano per l'integrazione del delta del Fiume delle Perle.\nLa citt\u00e0 di Zhuhai \u00e8 dotata di due porti internazionali: Jiuzhou e Gaolan.\nLa compagnia Chu Kong Passenger Transport offre un servizio di collegamento marittimo tra la citt\u00e0 di Zhuhai e Hong Kong.\nVarie.\nLa citt\u00e0 di Zhuhai ha ricevuto dalla Nazioni Unite il riconoscimento \"The Best Model of International Residential Environment Improvement\" per i miglioramenti nello spazio residenziale della citt\u00e0.\nIl Nuovo Palazzo di Yuan Ming \u00e8 un parco di 1,36\u00a0km\u00b2 di cui 80.000 m\u00b2 di lago. Il parco ricomprende una parziale ricostruzione del Vecchio Palazzo d'Estate di Pechino distrutto nel 1860 durante la Seconda Guerra dell'Oppio e mai pi\u00f9 ricostruito sul sito originale."}
{"id": "128527", "revid": "1318658", "url": "https://it.wikipedia.org/wiki?curid=128527", "title": "Michel Ney", "text": "Combattente energico, dotato di grande spirito offensivo e di carattere indomabile, dopo essersi distinto durante le guerre rivoluzionarie francesi, prese parte a gran parte delle guerre napoleoniche, distinguendosi nella campagna di Ulma, alla battaglia di Friedland, nella guerra di Spagna e soprattutto nella campagna di Russia; durante queste campagne dimostr\u00f2 sempre combattivit\u00e0, coraggio personale e capacit\u00e0 tattica.\nDal carattere difficile e irritabile, Ney, dopo essere passato ai Borboni dopo la prima abdicazione dell'imperatore, torn\u00f2 a fianco di Napoleone nei Cento Giorni e combatt\u00e9 nella battaglia di Waterloo. Considerato un traditore dopo la Seconda Restaurazione, sarebbe stato processato e fucilato. Per il suo contributo alle vittorie di Napoleone, aveva ricevuto i titoli onorifici di \"duca d'Elchingen\" e di \"principe della Moscova\".\nBiografia.\nMichel Ney nacque a Sarrelouis il 10 gennaio 1769, secondogenito di Pierre Ney, un mastro bottaio che aveva partecipato alla guerra dei sette anni. Comp\u00ec i propri studi presso il locale collegio degli Agostiniani. Impiegato per qualche anno presso un notaio, divenne successivamente sovrintendente di miniere e fornaci. La sua vita cambi\u00f2 radicalmente il 12 febbraio 1787: quel giorno Ney si arruol\u00f2 come volontario in un reggimento di ussari dell'esercito regio.\nDopo quattro anni di servizio venne promosso caporale addetto agli approvvigionamenti. Allo scoppio della guerra con l'Austria, il 20 aprile 1792, Ney era gi\u00e0 salito al grado di sergente maggiore di reggimento. Tra il 1792 e il 1793, fu aiutante del generale Lamarche e Collaud. Poco dopo il 1793 comand\u00f2 uno squadrone di 500 cavalleggeri posto agli ordini di Kl\u00e9ber nell\"'Armata della Sambre e della Mosa\". La sua carriera militare riport\u00f2 notevoli successi tanto che si procur\u00f2 il soprannome di \"infallibile\". Nel 1801 fu iniziato in Massoneria nella Loggia \"Saint-Jean de J\u00e9rusalem\" a Nancy. Nel 1802 si spos\u00f2 con Agla\u00e9e Louise Augui\u00e9e, figlia di un alto funzionario alla corte di Luigi XVI, e futura ancella dell'imperatrice Giuseppina. Il loro fu un matrimonio felice.\nMaresciallo dell'Impero.\nMichel Ney fu l'unico fra i tre ufficiali superiori dell'Armata della Sambra e Mosa a venire nominato (il 18 maggio 1804) Maresciallo dell'Impero da Napoleone e posto al comando del VI corpo della \"Grande Arm\u00e9e\". Ney, durante il periodo trascorso a Montreuil in attesa dello sbarco in Inghilterra, ebbe modo di conoscere e divenire amico del barone svizzero Antoine de Jomini (1779-1869), un grande stratega militare. Jomini, grazie a questa amicizia (che dur\u00f2 fino al 1813, anno in cui pass\u00f2 dalla parte della Coalizione), pot\u00e9 pubblicare il suo trattato di strategia militare intitolato \"Trait\u00e9 des grandes op\u00e9rations militaires\", libro che piacque cos\u00ec tanto a Ney, che chiam\u00f2 Jomini a far parte del suo stato maggiore.\nDopo il cambio di piani sullo sbarco in Inghilterra, Ney, insieme all'esercito francese, condusse il suo corpo d'armata a marce forzate in direzione di Vienna. Partecip\u00f2 alla battaglia di Ulm, rendendosi protagonista nella battaglia di Elchingen, dove condusse in prima linea i suoi soldati contro le file austriache (che tentavano di uscire dall'accerchiamento francese), rigettandole fin sotto le fortificazioni di Ulm. Grazie al suo intervento, Napoleone consegu\u00ec un trionfo strategico. Nel 1808, l'imperatore lo nomin\u00f2 duca di Elchingen con riferimento alla sua vittoria. In seguito venne incaricato di riappacificare il Tirolo, mancando cos\u00ec alla battaglia di Austerlitz. Ma ebbe modo di consolarsi nell'apprendere le parole di Napoleone, che il giorno della battaglia afferm\u00f2: \u00abSe avessi qui il mio Ney, egli non esiterebbe a dare una lezione a questi bastardi\u00bb.\nNonostante l'assenza ad Austerlitz, Ney partecip\u00f2 alla battaglia di Jena, lo scontro decisivo della Campagna di Prussia. Qui, per\u00f2, impaziente di attaccare i prussiani, si lanci\u00f2 contro il centro dell'esercito avversario, che contava il doppio delle sue forze, e si ritrov\u00f2 isolato. L'imperatore, notando l'azione avventata del maresciallo e per evitare che ci\u00f2 precipitasse in un disastro, ordin\u00f2 ai marescialli Jean Lannes e Charles Augereau (che comandavano, rispettivamente, la destra e la sinistra dell'esercito francese) di venire in soccorso del collega, ristabilendo i contatti con lui. Inoltre invi\u00f2 in soccorso le uniche riserve di cavalleria (comandate dal generale Henri Gatien Bertrand). Fortunatamente la situazione si ristabil\u00ec e la battaglia si risolse in un'altra decisiva vittoria francese. Per scusarsi dell'avventatezza, il maresciallo conquist\u00f2 le citt\u00e0 strategiche di Erfurt e Magdeburgo.\nLa \"Grande Arm\u00e9e\" venne quindi fatta accampare e Ney si addentr\u00f2 per 96\u00a0km nella Prussia Orientale con il suo corpo d'armata alla ricerca di foraggio (era inverno e scarseggiavano le provviste). L'esercito russo al comando del conte di Bennigsen, mobilitato per sostenere l'attacco prussiano nella campagna precedente, scambi\u00f2 il tentativo di Ney per un'offensiva in grande stile e avanz\u00f2 per attaccare l'esercito francese. Questo fatto, assolutamente non previsto nei piani di Napoleone, attir\u00f2 le ire dello stesso, il quale attribu\u00ec ingiustamente la colpa a Ney. Ma l'imperatore riusc\u00ec a far fronte alla minaccia, trovando delle falle nella disposizione strategica dell'esercito nemico. Dopo aver combattuto a Ionkovo, un tentativo non riuscito di circondare Bennigsen, Ney ricevette l'ordine di inseguire il corpo prussiano del generale L'Estocq (reduce dalla sconfitta di Jena) al fine di impedire il ricongiungimento tra i prussiani e l'esercito russo.\nNey arriv\u00f2 in tempo per ristabilire la situazione nell'incerta battaglia di Eylau, un'inconcludente vittoria francese poich\u00e9 Bennigsen riusc\u00ec a ritirarsi in buon ordine. Tuttavia il maresciallo torn\u00f2 nelle grazie dell'imperatore durante la battaglia di Friedland (14 giugno 1807): qui comand\u00f2 in prima fila il suo corpo d'armata, che costituiva la destra dell'esercito francese, riuscendo, ad un segnale convenuto, a sbaragliare l'ala sinistra dell'esercito russo. Napoleone, che in quel momento si trovava insieme al maresciallo Mortier, comment\u00f2 l'azione di Ney con la celebre esclamazione: \u00abQuell'uomo \u00e8 un leone!\u00bb. Nonostante la gloria ottenuta grazie al suo comandante, il VI corpo si macchi\u00f2, come ebbe a ridire il maresciallo Davout, di atti deplorevoli, quali saccheggio e delitti. Il 2 agosto 1808 Ney fu trasferito in Spagna dove rimase per circa due anni e mezzo, fino al 1811, durante i quali conquist\u00f2 Logrono, Soria, diede filo da torcere al generale inglese Arthur Wellesley, sottomise la Galizia, le Asturie e combatt\u00e9 vittoriosamente contro spagnoli e portoghesi. Ma in questi anni mostr\u00f2 anche il lato peggiore del proprio carattere, rivelando di essere indisciplinato, attaccabrighe e permaloso.\nA causa dei numerosi screzi con i colleghi, fu esonerato dal comando in Spagna e gli venne affidato il comando degli quartieri di Boulogne, lasciati in abbandono dal 1804. Rimase inoperoso fino al 1812, anno in cui gli venne affidato il comando del III corpo della \"Grande Arm\u00e9e\", in vista della campagna di Russia. A seguito dell'attraversamento del fiume Niemen, evento iniziale della disastrosa campagna, Ney si vide coinvolto nei maggiori scontri avvenuti durante la marcia in territorio russo e la ritirata da Mosca: strinse d'assedio Smolensk insieme al maresciallo Murat ma non riusc\u00ec a intrappolare l'esercito russo (agli ordini dei generali de Tolly e Bagration) il quale si ritir\u00f2 fino a Borodino, dove, al comando del generale Michail Illarionovi\u010d Kutuzov, diede infine battaglia. Ney, nella successiva battaglia di Borodino, si distinse per audacia comandando il centro dello schieramento francese, impegnato ad assaltare le ridotte al centro dell'esercito russo. Per il valore dimostrato Napoleone lo nominer\u00e0 \"principe della Moscova\" (la Moscova \u00e8 il fiume passante per Borodino).\nMa diede il meglio di s\u00e9 durante la ritirata: l'intraprendenza e il coraggio di Ney furono pari alla sua destrezza tattica. Innumerevoli volte, con uno sparuto numero di superstiti malconci, assicur\u00f2 la ritirata della \"Grande Arm\u00e9e\": combatteva contro forze il doppio delle sue di giorno, marciava di notte. Il 20 novembre, presso il villaggio di Orcha, Ney, con poco pi\u00f9 di 2.000 uomini (era partito con 35.000 uomini), venne tagliato fuori dal resto dell'esercito dai cosacchi e per molti giorni non si ebbero pi\u00f9 notizie di lui e delle sue truppe. Napoleone, appena seppe che Ney era ancora vivo e si era ricongiunto all'esercito, esclam\u00f2: \u00abHo trecento milioni di franchi alle Tuileries. Darei tutto pur di salvare Ney. Che magnifico soldato! L'esercito di Francia \u00e8 pieno di uomini coraggiosi ma Michel Ney \u00e8 il pi\u00f9 prode tra i prodi\u00bb\". Il suo corpo d'armata venne portato a 4.000 uomini e continu\u00f2 a stare alla retroguardia. Fu presente al passaggio della Beresina, dove combatt\u00e9 e respinse al comando di 8.000 uomini i 27.000 soldati del generale Pavel Vasilievi\u010d \u010ci\u010dagov e fu l'ultimo francese, fucile alla mano, a varcare il confine russo.\nDurante la campagna del 1813, l'eroe della Moscova contribu\u00ec al successo di varie battaglie, tra cui quella di L\u00fctzen, dall'esito incerto, quella di Bautzen, dove aveva il compito di accerchiare l'esercito alleato (ma per una incomprensione degli ordini non segu\u00ec del tutto le istruzioni dell'imperatore), e quella di Dresda. Venne sconfitto poi dall'ex collega Bernadotte (ora dalla parte della coalizione) a Dennewitz, sulla strada per Berlino, che Ney aveva l'ordine di occupare. A Lipsia tenne, insieme al maresciallo Marmont il villaggio di Sch\u00f6nefeld, ma venne ferito e pertanto mandato in licenza in Francia. Si ristabil\u00ec in tempo per partecipare alla Campagna di Francia, alla testa dei 16.000 uomini della Giovane Guardia, combattendo valorosamente a Brienne, Montmirail, Laon e Arcis. Pur con l'ardore dimostrato in queste ultime battaglie, fu per\u00f2 proprio Ney a chiedere all'imperatore a nome degli altri marescialli, per evitare altri inutili spargimenti di sangue, l'abdicazione, che fu firmata il 4 aprile 1814.\nIl ritorno con Napoleone, Waterloo e la morte.\nNegli anni post-bellici, Ney divenne membro del Consiglio di Guerra e comandante della cavalleria, che egli seppe riorganizzare in modo eccellente. Luigi XVIII, il nuovo sovrano, ripose molta fiducia nel Maresciallo, nominandolo addirittura suo Gentiluomo di Camera; perci\u00f2 quando si seppe della fuga di Napoleone dall'Isola d'Elba, dove era stato imprigionato, la corte si rivolse subito a lui per fermarlo. Ney rispose alla richiesta con una frase rimasta celebre: \"La Francia non ha bisogno di un'altra guerra civile. L'impresa di Bonaparte \u00e8 pura follia. Parto subito per Besa\u00e7on, e, se occorre, lo riporter\u00f2 a Parigi in una gabbia di ferro!\". Commovente fu la scena avvenuta ad Auxerre il 18 marzo, dove Ney, alla vista del suo antico imperatore, torn\u00f2 sotto le sue insegne. Napoleone, appena entr\u00f2 a Parigi (senza neanche aver sparato colpo), si impegn\u00f2 alla creazione di un piano per evitare una nuova invasione della Francia, dato che l'intera Europa si era risollevata alla notizia del ritorno dell'odiato c\u00f2rso.\nIl piano era semplice: varcare il confine tra la Francia e il Belgio, sconfiggere separatamente l'esercito prussiano al comando di Bl\u00fccher e quello anglo-olandese del duca di Wellington e occupare Bruxelles. Se avesse funzionato la Settima Coalizione si sarebbe probabilmente sciolta e la Francia avrebbe raggiunto (almeno momentaneamente) la pace. L\"'Arm\u00e9e du Nord\", ovvero la ricostituita \"Grande Arm\u00e9e\", fu divisa in tre parti: l'ala destra, l'ala sinistra e la riserva. L'ala destra venne affidata al neo maresciallo Grouchy, la sinistra a Ney e la riserva (ovvero la Guardia pi\u00f9 un corpo di fanteria) rimase al comando diretto di Napoleone. Varcato il confine il 15 giugno, il giorno seguente si accesero aspri combattimenti a Quatre-Bras e a Ligny. Ney condusse la battaglia di Quatre-Bras contro Wellington ma l'esito fu incerto. Due giorni dopo, il 18 giugno Ney fu uno dei protagonisti nella memorabile giornata di Waterloo. In questa battaglia egli ebbe il comando del centro francese, con il compito di assaltare le difese anglo-olandesi. Trascin\u00f2 la maggior parte della cavalleria francese in inutili assalti contro gli inglesi per un errore tattico, ma riusc\u00ec a prendere la fattoria fortificata della Haie Sainte, centro dell'esercito inglese.\nIl maresciallo, conscio di quella possibilit\u00e0 di vittoria, richiese truppe fresche all'imperatore, ma questi esclam\u00f2 irritato: \"Delle truppe? Dove volete che le prenda? Volete che le fabbrichi?\". Si spense cos\u00ec l'ultima speranza di vittoria di quella battaglia. Dopo quella disastrosa sconfitta Ney torn\u00f2 a Parigi, il 20 giugno, e vi rimase fino al 6 luglio. Al ritorno del re Luigi, Ney venne arrestato per alto tradimento (3 agosto), processato dalla Camera dei Pari di Francia, di cui facevano parte molti dei suoi ex colleghi marescialli, e condannato a morte; il maresciallo Moncey rifiut\u00f2 di presiedere il Consiglio di Guerra che lo condann\u00f2. \nIl 7 dicembre 1815 comparve davanti al plotone d'esecuzione al crocevia de l'Observatoire, nei giardini del Lussemburgo. Le sue ultime parole furono: \"Soldati, quando vi do l'ordine di far fuoco, mirate dritto al cuore. Attendete l'ordine, sar\u00e0 l'ultimo. Protesto per la mia condanna. Ho combattuto centinaia di battaglie per la Francia, ma non una contro di essa\". Detto questo ordin\u00f2 di far fuoco. Undici pallottole gli trafissero il petto; un soldato mir\u00f2 in alto e spar\u00f2 sul muro. Si concluse cos\u00ec la vita di Michel Ney, il quale ricevette sepoltura nel cimitero di P\u00e8re-Lachaise.\nGiudizio storico.\nNon idoneo a grandi comandi autonomi senza la supervisione di Napoleone, Ney eccelse invece nella conduzione tattica sul campo di battaglia dove pot\u00e9 ispirare con il suo esempio personale, lo spirito combattivo delle sue truppe Eroe delle Guerre Napoleoniche, fu un generale audace, intraprendente, a volte impulsivo, ma sicuramente la sua presenza sul campo di battaglia fu di inestimabile valore: infatti egli seppe sempre spronare i suoi uomini in ogni difficolt\u00e0 e circostanza avversa, instillava loro il coraggio e sovente li guidava spada in pugno in prima fila. Ci\u00f2 gli caus\u00f2 molte ferite, ma i risultati conseguiti in battaglia valsero i rischi che corse."}
{"id": "128529", "revid": "110157", "url": "https://it.wikipedia.org/wiki?curid=128529", "title": "Knonau", "text": "Knonau (toponimo tedesco) \u00e8 un comune svizzero di 2\u00a0168 abitanti del Canton Zurigo, nel distretto di Affoltern.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nKnonau \u00e8 servito dall'omonima stazione sulla ferrovia Zurigo-Zugo e sulla linea S5 della rete celere di Zurigo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "128530", "revid": "1442080", "url": "https://it.wikipedia.org/wiki?curid=128530", "title": "Indice di Sharpe", "text": "L'indice di Sharpe (\"Sharpe ratio\") di un portafoglio di titoli, cos\u00ec chiamato in onore del premio Nobel per l'economia 1990 William Sharpe, \u00e8 una misura della performance del portafoglio.\nEssa esprime il rendimento di un portafoglio titoli, al netto del rendimento non rischioso (in inglese \"riskfree rate\"), normalmente inteso come il tasso d'interesse di prestiti statali AAA a breve scadenza, in rapporto al rischio (volatilit\u00e0, deviazione standard) del portafoglio stesso. Viene cos\u00ec indicato il rendimento in termini percentuali per ogni unit\u00e0 di rischio del nostro investimento.\nSe formula_1 \u00e8 il rendimento del portafoglio, formula_2 la sua deviazione standard (o volatilit\u00e0), e formula_3 denota il tasso d'interesse privo di rischio, l'indice di Sharpe del portafoglio \u00e8 pari a:\nformula_4\nValidit\u00e0 dell'indice di Sharpe come indicatore di performance.\nSebbene sia largamente impiegato nella prassi, e fornisca una giustificazione immediata al modello di equilibrio di riferimento per i mercati finanziari, il Capital Asset Pricing Model, l'indice di Sharpe non \u00e8 immune da critiche. \nIn primo luogo, \u00e8 possibile obiettare circa le stesse variabili che figurano nell'espressione sopra; in generale \u00e8 difficile valutare il rendimento di un portafoglio di titoli. Risulta inoltre poco chiaro cosa effettivamente rappresenti il tasso d'interesse privo di rischio; nella prassi, formula_5 \u00e8 rimpiazzato dal rendimento di titoli di Stato caratterizzati da bassa rischiosit\u00e0 (ma ci\u00f2 non ha, in linea di principio, alcun fondamento teorico). Una estesa letteratura, d'altra parte, ha affrontato il problema della stima della varianza di un portafoglio di titoli, a partire dalla quale formula_2 \u00e8 calcolata. Nell'ambito dell'econometria delle serie storiche si sono affermati ad esempio i modelli ARCH e GARCH (univariati e multivariati); nella letteratura pi\u00f9 propria della finanza, cos\u00ec come nella prassi dei mercati, si fa spesso ricorso alla cosiddetta volatilit\u00e0 implicita, ovvero la volatilit\u00e0 che \u00e8 possibile derivare dal prezzo delle opzioni sui titoli che compongono il portafoglio, in base al noto modello di Black-Scholes-Merton; sono inoltre stati proposti diversi modelli proprietari.\nSi \u00e8 inoltre discusso circa la validit\u00e0 dell'indice di Sharpe in s\u00e9 come adeguata misura di rendimento corretto per il rischio di un portafoglio di titoli; questo tipo di argomentazione \u00e8 proprio della letteratura sulla \"asset allocation\". Niente infatti implica che il rischio, un concetto per sua natura soggettivo, debba coincidere con la varianza (o, in maniera equivalente, con la deviazione standard) del rendimento; questo tipo di obiezione \u00e8 analogo a quelle mosse alla teoria della frontiera dei portafogli con preferenze di tipo media-varianza. La riflessione sull'idoneit\u00e0 dell'indice di Sharpe a rappresentare le preferenze degli operatori finanziari ha portato allo sviluppo di misure di performance alternative, quali l'Indice di Sortino o la \"Upside potential ratio\"."}
{"id": "128531", "revid": "339392", "url": "https://it.wikipedia.org/wiki?curid=128531", "title": "Information ratio (finanza)", "text": ""}
{"id": "128533", "revid": "965226", "url": "https://it.wikipedia.org/wiki?curid=128533", "title": "Gian Carlo Pajetta", "text": "Biografia.\nFamiglia e studi.\nFratello di Giuliano, la sua famiglia risiedeva nel quartiere operaio San Paolo di Torino. I sui genitori, pur non essendo iscritti al partito, si dichiaravano comunisti; il padre Carlo era impiegato e sindacalista presso l'Istututo San Paolo e la madre Elvira Berrini era maestra elementare. Fin da giovane, memore degli attacchi subiti dal movimento operaio torinese per mano delle squadracce fasciste durante il biennio rosso, espresse le sue idee antifasciste, e si iscrisse al Partito Comunista d'Italia quando ancora frequentava il liceo d'Azeglio di Torino. Per questo motivo nel 1927 fu espulso per tre anni \"da tutte le scuole del Regno\" e condannato a due anni di reclusione, che rappresentarono per lui, ancora minorenne, una prova durissima.\nPajetta si form\u00f2 intellettualmente leggendo i classici del movimento operaio ed alcuni autori anarchici. Nei soggiorni di prigionia studi\u00f2 le lingue, lesse Einaudi, Gaetano De Sanctis, Gentile, Croce, Volpe, oltre a Verga ed ai romanzieri francesi e russi dell'Ottocento.\nEsilio, prigionia e Resistenza.\nNel 1931, a vent'anni, and\u00f2 in esilio in Francia e con lo pseudonimo di \"Nullo\" divenne segretario della Federazione Giovanile Comunista Italiana (FGCI), direttore di \"Avanguardia\" e rappresentante italiano nell'Internazionale Comunista.\nNel 1933 fu inviato in missione segreta a Parma con l'obiettivo di convincere alcuni membri del fascismo ad abbandonare il regime, ma fu scoperto dalla polizia fascista il 17 febbraio dello stesso anno: fu quindi condannato a ventun anni di carcere per \"attivit\u00e0 eversiva\". Dopo alcuni trasferimenti carcerari (a Roma fu detenuto con l'amico Ercole Pace), venne liberato a seguito della caduta del fascismo il 23 agosto 1943 e successivamente entr\u00f2 nella Resistenza partigiana, facendo parte assieme a Luigi Longo, Pietro Secchia, Giorgio Amendola e Antonio Carini del Comando generale delle Brigate Garibaldi.\nNel 1944 fu nominato, insieme a Ferruccio Parri ed Alfredo Pizzoni, presidente del Comitato di Liberazione Nazionale dell'Alta Italia: da questa posizione intavol\u00f2 trattative diplomatiche con gli alleati anglo-americani e con il futuro Presidente del Consiglio Ivanoe Bonomi. Divenne anche Capo di stato maggiore, ovvero vice-comandante nazionale, delle forze militari partigiane.\nNel Partito Comunista Italiano.\nNel 1947 fu il protagonista dell'occupazione della prefettura di Milano in seguito alla rimozione del prefetto Ettore Troilo da parte del ministro degli interni Mario Scelba. Nel 1948 entr\u00f2 nella segreteria nazionale del partito, del quale fu il responsabile esteri (membro, tra l'altro, del Consiglio di Presidenza del Comitato Italia-Vietnam), e ne fece parte fino al 1986, anno in cui fu destinato all'incarico, molto pi\u00f9 defilato, di presidente della commissione di garanzia. Nel 1956 fu inviato dal partito a Mosca insieme a Celeste Negarville.\nFu deputato al Parlamento nazionale dal 1946 fino alla morte, e al Parlamento europeo dal 1984.\nModesto nella vita privata (viveva in un piccolo appartamento di un anonimo condominio di via Monteverde), in Parlamento e sui giornali dell'epoca Pajetta era noto per la veemenza e la causticit\u00e0 dei suoi discorsi: fu lui che nella primavera del 1953 - durante la discussione della \"legge truffa\" - entr\u00f2 a Montecitorio con una riga di sangue che scorreva dal capo, lamentando che un cordone di \"celerini\" di Scelba schierato davanti alla Standa di via del Corso aveva impedito il passaggio di alcuni deputati socialisti e comunisti verso la Camera, e che alla sua esibizione del tesserino di parlamentare avevano risposto manganellandolo. Fino agli anni sessanta capit\u00f2 spesso che alla Camera, nella foga della discussione, saltasse fuori dal suo banco per andare ad \"invadere\" le postazioni altrui ed era perci\u00f2 considerato anche una figura \"pittoresca\" della politica italiana di allora. Grande era anche la sua capacit\u00e0 oratoria, che gli permetteva, con una sola battuta, di mettere in ridicolo il discorso degli avversari politici. Per questo era l'uomo di punta del PCI durante le messe in onda di \"Tribuna Politica\", alle quali partecip\u00f2 assiduamente, contribuendo a rendere celebri alcune puntate della storica trasmissione Rai.\nEsponente della corrente riformista rappresentata da Giorgio Amendola prima e da Giorgio Napolitano poi, fu uomo di vivace intelligenza, di grande abilit\u00e0 dialettica e molto amato dai militanti (come si vide, da ultimo, nella grande partecipazione di popolo al suo funerale).\nFu sempre assolutamente leale verso il partito, inteso come entit\u00e0 collettiva rappresentata dai suoi dirigenti, anche quando le sue opinioni personali divergevano dalla linea politica espressa dai segretari, prima Palmiro Togliatti e poi Enrico Berlinguer: di quest'ultimo tenne comunque l'orazione funebre, quando la sua morte improvvisa lasci\u00f2 il partito stordito e in angoscia (i militanti erano allora milioni), proprio perch\u00e9 universalmente riconosciuto come l'uomo che in quel momento ne rappresentava meglio la storia e l'unit\u00e0.\nNella sua veste di responsabile delle relazioni estere con i \"partiti fratelli\", fu inviato al congresso del PCUS del 1980 a Mosca ad esprimere il dissenso del PCI dalla politica di Breznev in Afghanistan e in Polonia, e in quella circostanza la sua allocuzione fu fatta tenere non nella sala del Congresso al Cremlino bens\u00ec nella Casa del Sindacato, dinanzi ad una gelida platea che non applaud\u00ec.\nFu lui ad accogliere il segretario del MSI Giorgio Almirante a Botteghe Oscure, quando il \"leader\" missino volle andare a rendere omaggio alla camera ardente di Berlinguer, provocando una certa sorpresa tra l'immensa folla che attendeva di entrare.\nQuattro anni dopo, alla morte di Almirante avvenuta nel 1988, fu lui stesso a rendere omaggio alla camera ardente dello storico avversario politico, suscitando anche in questo caso una certa sorpresa. Al momento della scelta del successore di Berlinguer, Pajetta era considerato ormai troppo anziano per partecipare alla successione (e inoltre egli era molto caro al popolo del PCI ma pochissimo al suo gruppo dirigente) e inutile fu la sua opposizione al progetto di Achille Occhetto, ovvero la trasformazione del PCI in Partito Democratico della Sinistra.\nLa firma di Pajetta era costantemente presente sulla stampa comunista - fu pi\u00f9 volte direttore de \"l'Unit\u00e0\" e, per breve tempo, del periodico politico-culturale \"Rinascita\". Fu solo negli anni ottanta, alla fine della sua carriera politica, che, liberato (pur controvoglia) dagli impegni politici pressanti, cominci\u00f2 a scrivere libri, dalla forte caratterizzazione autobiografica.\nPajetta mor\u00ec all'improvviso la notte del 13 settembre 1990 nella sua casa di Roma, di ritorno da una Festa de l'Unit\u00e0, prima di vedere la fine del suo partito.\nVolle essere sepolto nel paese di Megolo, in Valdossola, luogo caro alla storia partigiana e dove \u00e8 sepolto il fratello Gaspare caduto in battaglia contro i tedeschi nel 1943. Il funerale fu accompagnato dalle note di \"Bella ciao\", de \"L'Internazionale\" e di \"Bandiera Rossa\" e la sua bara fu seguita da gonfaloni della citt\u00e0 di Torino e di altre citt\u00e0 e comuni e dalle bandiere partigiane proprio come lui aveva sempre immaginato. L'orazione funebre fu tenuta da Ugo Pecchioli. Alla cerimonia parteciparono migliaia di persone raccolte nel piccolo paese sui monti dell'Ossola.\nMiriam Mafai, giornalista e scrittrice, \u00e8 stata per gran parte della sua vita sua compagna, dal 1962 fino alla morte.\nNella cultura di massa.\nViene citato nella canzone \"I funerali di Berlinguer\" de \"I Modena City Ramblers\"."}
{"id": "128539", "revid": "228587", "url": "https://it.wikipedia.org/wiki?curid=128539", "title": "Br\u00edsingamen", "text": "Br\u00edsingamen \u00e8 un gioiello, probabilmente un torque, che compare nella mitologia norrena, come principale oggetto della dea Freyja.\nEtimologia.\nIl nome \u00e8 composto da due elementi norreni (\"br\u00edsinga-men\") di cui il secondo, \"men\", significa gioiello, collana (di metallo prezioso), torque. Il significato del primo elemento \u00e8 oscuro; inteso come \"monile dei Br\u00edsingar\", dove \"Br\u00edsingar\" potrebbe significare \"stirpe del fuoco\" , si pu\u00f2 supporre un riferimento ai nani che lo forgiarono.\nRiferimenti mitologici.\nIn un racconto del XIV secolo, \"S\u00f6rla \u00de\u00e1ttr\" si riferisce di una collana di Freyja, identificabile con Br\u00edsingamen. Viene detto come Freyja incontr\u00f2 quattro nani nei pressi della sua abitazione, che stavano forgiando un meraviglioso gioiello. I nomi dei nani erano \u00c1lfrigg, Dvalinn, Berlingr e Gr\u00e9rr. Quando Freyja chiese loro il monile, i nani acconsentirono, a patto che la dea giacesse una notte con ognuno di essi, a turno. Freyja accett\u00f2 il patto, e cos\u00ec il monile fu suo. Odino, che di Freyja era lo sposo, quando venne a sapere della faccenda si infuri\u00f2, e ordin\u00f2 a Loki di rubare la collana. Loki sapeva bene che la dimora di Freyja era inviolabile, ma vi penetr\u00f2 trasformato in mosca e riuscendo cos\u00ec nel furto. Odino pose a Freyja, come condizione per la restituzione, che la dea facesse sorgere inimicizia tra due sovrani, che si sarebbero dovuti combattere per l'eternit\u00e0, morendo e rinascendo. Con la sua magia Freyja scaten\u00f2 il conflitto tra i due re H\u00f6gne e He\u00f0inn, dando cos\u00ec inizio alla loro battaglia eterna, e vedendosi dunque restituito il gioiello.\nUn altro mito, noto solamente per oscure allusioni, narra di una lotta che contrappone Loki e Heimdallr, trasformati in foche, su un'isola, per il possesso di un gioiello chiamato \"hafnyra\", che Snorri Sturluson identifica con Br\u00edsingamen.\nDi una collana chiamata Brosingamen si parla anche nel Beowulf.\nNella cultura di massa.\nNei libri fantasy di Christopher Paolini (il Ciclo dell'Eredit\u00e0), il protagonista, Eragon, possiede una spada di nome Brisingr. Nell'Antica Lingua, lingua artificiale creata da Paolini, Alaga\u00ebsia, \"Brisingr\" significa appunto \"fuoco\"."}
{"id": "128540", "revid": "640277", "url": "https://it.wikipedia.org/wiki?curid=128540", "title": "18 Melpomene", "text": "18 Melpomene \u00e8 un grande e brillante asteroide della Fascia principale. \u00c8 composto da silicati e metalli.\nMelpomene fu scoperto da John Russell Hind il 24 giugno 1852 grazie al telescopio da 7 pollici dell'osservatorio privato di George Bishop (di cui era direttore) al Regents Park di Londra, Regno Unito. Fu battezzato cos\u00ec in onore di Melpomene, la musa della tragedia nella mitologia greca.\nL'11 dicembre 1978, Melpomene ha occultato la stella SAO 114159. Dai dati ricavati dalle osservazioni, Richard M. Williamon ipotizz\u00f2 l'esistenza di un satellite dell'asteroide, con un diametro di almeno 37 km e orbitante a 1100\u00a0km da Melpomene. Il nuovo candidato ricevette la designazione provvisoria di S/1978 (18) 1 .\nMelpomene \u00e8 stato osservato dal Telescopio Spaziale Hubble nel 1993. Hubble \u00e8 stato in grado di risolvere la forma leggermente allungata dell'asteroide, ma nessun satellite \u00e8 stato individuato.\nIl 30 luglio 2005 alle 03:42 UTC Melpomene ha occultato la stella TYC 5649-00822-1 di\nmagnitudine pari a 8,7. L'evento \u00e8 stato osservato in Brasile, Bolivia e Per\u00f9."}
{"id": "128546", "revid": "2528", "url": "https://it.wikipedia.org/wiki?curid=128546", "title": "Suzuka International Racing Course", "text": ""}
{"id": "128547", "revid": "767487", "url": "https://it.wikipedia.org/wiki?curid=128547", "title": "Port Laoise", "text": "Port Laoise o Portlaoise (in passato anche \"Port Laoighise\" e \"Maryborough\"), \u00e8 una cittadina dell'Irlanda, \"county town\" del Laois, situata nelle \"midlands\" dell'Isola d'Irlanda. Il nome della citt\u00e0 \u00e8 direttamente in irlandese e significa \"Forte di Laois\", mentre la pronuncia corretta \u00e8 ; comunque una pronuncia parzialmente anglicizzata come \"Port Laois\" (detta 'Port Lish') \u00e8 frequente."}
{"id": "128549", "revid": "1392946", "url": "https://it.wikipedia.org/wiki?curid=128549", "title": "Warren Ellis", "text": "Ellis \u00e8 famoso per aver inciso dalla fine degli anni novanta sulle proposte editoriali di due compagnie quali i \"Wildstorm Studios\" di Jim Lee e l'Avatar Press. Per la prima \u00e8 riuscito a portare un rinnovamento nelle dinamiche interne ai gruppi di supereroi e nel loro impatto con la realt\u00e0 sociopolitica. Un esempio \u00e8 la serie The Authority, una delle pi\u00f9 imitate degli ultimi anni. Per quanto riguarda \"Avatar\", l'ha trasformata da piccola casa editrice indipendente di genere porno soft-core in una produttrice di serie horror (e non solo) di alta qualit\u00e0, e che annovera grandi artisti e scrittori. \u00c8 anche autore di sceneggiature televisive.\nCarriera.\nLa carriera di Ellis inizia su un \"magazine\" indipendente dal nome \"Deadline\" con una storia di 6 pagine nel 1990. Scrive poi una storia per \"Judge Dredd\" e per il \"Doctor Who\".\nCon \"Lazarus Churchyard\" (pubblicato sul \"magazine\" indipendente \"Blast! Magazine\") viene conosciuto anche dalla critica specializzata e nel 1994 approda alla Marvel dove scrive la serie \"Hellstorm\", con uno stile che ricorda la linea Vertigo, fino al numero 21.\nScrive anche la serie \"Doom 2099\" in cui trasforma il monarca di Latveria, Victor von Doom, nel dittatore dell'universo futuristico della Marvel Comics. Scrive poi un ciclo di storie per Excalibur, \"Druid\" (dedicata ad un mago che aveva militato brevemente nei Vendicatori), tre storie del Dottor Strange e un ciclo di quattro numeri per Thor che trasforma e aggiorna il personaggio per il pubblico contemporaneo: nella mini-saga l'eroe si concede per la prima volta ai piaceri carnali con l'Incantatrice. Scrive anche alcuni numeri per la serie \"Ultraforce\" gruppo di supereroi con i personaggi principali della linea Ultraverse acquistata dalla Marvel negli anni novanta. Scrive poi \"Carnage: Mindbomb\", one shot disegnato da Kyle Hotz, con protagonista Carnage e la sua pazzia.\nEllis poi comincia a collaborare con DC Comics (la seconda casa editrice di fumetti pi\u00f9 importante degli Stati Uniti), e soprattutto con la Image Comics e la Wildstorm di Jim Lee, per cui crea \"DV8\", uno \"spin-off\" della serie Gen 13, e trasforma la serie Stormwatch nella serie pi\u00f9 influente degli anni novanta, che rinnova il concetto di supergruppo. Insieme al disegnatore Bryan Hitch crea Authority, il maggior successo della Wildstorm degli ultimi anni, che porta avanti l'idea di base di Stormwatch: chi possiede superpoteri, deve usarli per cambiare il mondo e i suoi personaggi decidono che \u00e8 arrivato il momento di imporre un nuovo ordine mondiale.\nNel 1997 Ellis crea per la DC \"Helix\" (poi passato all'etichetta Vertigo), \"Transmetropolitan\", una serie di fantascienza alternativa con protagonista un giornalista anarchico e trasgressivo (per la quale Ellis sembra essersi ispirato anche al collega Alan Moore). \"Transmetropolitan\" dura per i 60 numeri previsti dall'autore (con alcuni numeri speciali), e raccoglie grandi successi di pubblico e critica.\nNel 1999 esce \"Planetary\", altra serie Wildstorm disegnata da John Cassaday dove l'autore britannico scrive un compendio della \"pop culture\" soprattutto della prima met\u00e0 XX secolo, manifestando grande rispetto e amore per i fumetti e in particolare per la produzione \"pulp\".\nPer la Vertigo scrive un breve ciclo di \"Hellblazer\" interrotto dopo le polemiche per la censura della storia \"Shoot\" che parlava di violenza giovanile scritto proprio durante il massacro della Columbine High School.\nTorna poi alla Marvel e scrive varie serie sui mutanti tra cui \"Wolverine\", \"X-Man\", \"X-Force\", \"Generation X\" ed il \"team-up\" \"X-Men/Wildcats: The Dark Age\". Scrive anche la serie \"Satana\", sorta di sequel di \"Hellstorm\", ma viene censurata dalla nuova dirigenza Marvel, che preferisce produrre storie pi\u00f9 adatte agli adolescenti. Ellis lascia quindi la casa editrice dell'Uomo Ragno e torna a collaborare con la Wildstorm.\nNel 2003 esce, sempre per la Wildstorm, la serie in dodici parti \"Global Frequency\", oltre alla collaborazione con piccoli editori indipendenti come Avatar Comics, AiT/Planet Lar (compagnia \"alternativa\" che si occupa non solo di fumetti, ma di editoria in genere) e Image Comics. In particolare con la Wildstorm realizza i progetti: \"Reload\", \"Red\", \"Mek\", \"Two Step\", \"Ocean\" e \"Desolation Jones\" dove riprende le tematiche di Transmetropolitan.\nPer la Top Cow pubblica \"Fell\" serie noir opzionata da alcuni studios televisivi.\nPer la DC Comic scrive \"Jack Cross\", chiusa con molte polemiche dopo pochi numeri.\nNel 2004 Ellis torna alla Marvel per realizzare un progetto di tre miniserie incentrato sul supergruppo degli Ultimates, in modo da ovviare alla cronica lentezza della serie principale disegnata dal suo vecchio collaboratore Bryan Hitch e introduce alcuni personaggi come Ultimate Galactus e Ultimate Silver Surfer. Successivamente realizza un arco narrativo di 6 episodi per \"Ultimate Fantastic Four\", dove introduce la versione Ultimate del Dr. Destino, oltre a vari altri progetti incentrati sull'universo Ultimate. Inoltre inaugura la nuova serie dedicata all'Iron Man dell'universo classico, con la saga \"Extremis\".\nNel 2006 d\u00e0 vita alla serie \"Nextwave\" che racconta le avventure di un supergruppo antiterrorismo che al contempo una parodia e una satira dei plot classici dei supergruppi Marvel e DC (la critica straniera lo ha definito \"Monty Python meets the X-Men\"), due miniserie dedicate ai vecchi personaggi del defunto New Universe (universo Marvel alternativo senza per\u00f2 i personaggi classici come Uomo Ragno o X-Men, voluto da Jim Shooter a met\u00e0 anni ottanta e finito subito nel dimenticatoio nonostante opere revisioniste interessanti come Star Brand) e due mini serie per la Avatar Blackgas e Wolfskin, rivisitazione del genere fantasy alla Conan.\nVerr\u00e0 pubblicata anche una nuova miniserie in 6 numeri per la fine del 2008.\nNel 2008 lancia FreakAngels un webcomics ambientato in un futuro dispotico.\nEllis ha sceneggiato la serie \"Thunderbolts\" dal numero 110 al 121, collocati cronologicamente dopo gli eventi del crossover \"Civil War\" e ha preso il posto di Joss Whedon su \"Astonishing X-Men\", con i disegni di Simone Bianchi.\nDal 2014, in occasione dell\"'All New Marvel NOW!\", scrive il primo arco narrativo del rilancio della testata \"Moon Knight\" e, nello stesso periodo, crea la serie \"Trees\" per la Image Comics.\nDal 2015 scrive i testi dei primi 12 albi di James Bond per la casa editrice Dynamite Entertainment pubblicati in Italia da Panini Comics. Inoltre, realizza la miniserie \"Karnak\", dedicata all'omonimo personaggio Marvel degli Inumani, e crea un'altra serie per la Image, \"Injection\", con il disegnatore Declan Shalvey, gi\u00e0 suo collaboratore su Moon Knight.\nNel 2017 torna alla DC Comics come curatore della collana \"The Wild Storm\", per la quale scrive i testi della serie omonima, avente il compito di rilanciare i personaggi dell'etichetta fondata da Jim Lee negli anni '90, ai quali Ellis aveva gi\u00e0 lavorato. Comincia anche a lavorare, in qualit\u00e0 di \"showrunner\", alla serie animata \"Castlevania\" prodotta da Netflix, tratta dal dell'omonima saga videoludica.\nAccuse di coercizione sessuale.\nNel giugno 2020, diverse donne (incluse la musicista Meredith Yayanos, l'artista Zoetica Ebb e la fotografa Jhayne Holmes) hanno accusato pubblicamente Ellis di coercizione sessuale e manipolazione, di essersi impegnato in relazioni simultanee con diverse di loro senza che le altre lo sapessero. Alcuni giornali, come il \"Daily Beast\" e il \"Guardian\", hanno riportato la notizia della denuncia del comportamento di Ellis da parte di numerose donne; queste testimonianze sono poi state pubblicate, nel luglio 2020, su un nuovo sito web, SoManyofUs.com, che contiene resoconti di manipolazione, gaslighting, coercizione, e altre forme di violenza emotiva.\nEllis si \u00e8 poi dichiarato colpevole, assumendosi la responsabilit\u00e0 per i propri errori e chiedendo scusa; successivamente, ha affermato che avrebbe provato ad andare in terapia. A seguito delle denunce, Ellis \u00e8 stato allontanato da numerosi progetti editoriali."}
{"id": "128550", "revid": "15756", "url": "https://it.wikipedia.org/wiki?curid=128550", "title": "Contea di Roscommon (Irlanda)", "text": "Roscommon (in gaelico irlandese \"Ros Com\u00e1in\") \u00e8 una contea tradizionale e amministrativa dell'Irlanda centrale, nella provincia del Connacht e quindi politicamente della Repubblica d'Irlanda. Confina, in senso orario da ovest, con le contee di Mayo, Sligo, Leitrim, Longford, Westmeath, Offaly e Galway.\nToponomastica.\nIl nome Roscommon deriva dal gaelico irlandese \"Ros Com\u00e1in\", che significa nient'altro che \"Zona collinare boscosa di Coman\", dal santo San Coman che predic\u00f2 in questa regione e a cui gli abitanti della contea sono comunque devoti.\nAraldica civica.\nLo stemma del Roscommon \u00e8 rimasto sempre invariato e consta di uno scudo blu contenente un triangolo verde con croce dorata. Esternamente al triangolo sono presenti un ramo di quercia, una corona ed una testa d'ariete. Il motto della contea, in lingua latina, \u00e8 \"Constans Hiberniae Cor\" (\"Cuore costante d'Irlanda\").\nI colori sportivi e culturali della contea sono il blu ed il giallo.\nTopografia.\nOrografia e geologia.\nPer gran parte del territorio, la contea \u00e8 formata dalla vasta piana di calcare che interessa quasi tutte le \"midlands\" irlandesi, ed il paesaggio si presenta prettamente pianeggiante o poco collinare, con poche rocce grigiastre che fuoriescono da terreno. Nel nord-est, nel confine col Leitrim, si ergono i Monti Braulieve, pareti rocciose piuttosto ripide e che terminano in sommit\u00e0 piatte e abbastanza basse, con la cima pi\u00f9 alta nel Monte Cashel; nel nord-ovest, invece, sono presenti i Curlew, molto simili agli altri, che delimitano il confine con Sligo. Ad est invece c'\u00e8 la catena degli Slieve Bawn, formata di arenaria ma sempre con altitudini piuttosto basse.\nOltre al calcare nettamente dominante, altri tipi di roccia sono presenti in quantit\u00e0 minore: tra il Lough Ree ed il Lough Boffin ci sono due strati di roccia siluriana, mentre nei pressi di Boyle arenaria rossa molto antica. I pochi e bassi monti presentano del carbone e noduli di gesso e roccia ferrosa. Nella zona meridionale \u00e8 possibile trovare strati di ghiaia al posto del calcare nel sottosuolo.\nIl suolo delle pianure \u00e8 piuttosto fertile se lavorato bene, specialmente nelle piane di Boyle, mentre vicino al corso dello Shannon diviene piuttosto aspro e paludoso.\nIdrografia.\nIl Roscommon contiene un numero molto elevato di fiumi e laghi.\nLo Shannon, fiume pi\u00f9 grande d'Irlanda, forma praticamente tutto il confine orientale della contea, mentre ad ovest questo compito viene espletato per circa 80\u00a0km dal Fiume Suck, fino a che non si unisce proprio allo Shannon a Shannonbridge\nAltri affluenti dello Shannon nella contea sono l'Arigna, il Feorish ed il Boyle.\nI laghi principali sono formati dal corso del grande fiume irlandese, e sono situati, quindi, spesso sul confine orientale: tra questi spiccano i vasti Lough Allen e Lough Ree, seguiti dai pi\u00f9 piccoli Lough Boderg, Lough Boffin e Lough Forbes. nel resto della contea i laghi pi\u00f9 importanti sono il Lough Key nel nord, con sponde molto pittoresche ricoperte di alberi, ed il Lough Gara nel nord-ovest, che per\u00f2 \u00e8 quasi interamente situato nella vicina Sligo.\nStoria.\nLa zona fu per la prima volta riconosciuta da Enrico III d'Inghilterra ed assegnata a Richard de Burgo, ma di fatto rimase sempre in mano ai gruppi indigeni. Fino al tempo di Elisabetta del resto, il Connaught era formato dai due distretti di Roscommon e Clare; fu nel 1570 che prese le attuale dimensioni grazie alle suddivisioni di Sir Henry Sydney.\n\u00c8 del 1599 la Battaglia del Passo Curlew, uno degli episodi della Guerra di Nove Anni, combattuta vicino a Boyle e commemorata in un museo nel centro abitato.\nTutti i vecchi proprietari terrieri vennero privati dei loro possedimenti durante la conquista cromwelliana dell'isola, tranne la famiglia O'Conor guidata da Don O'Conor.\nDal XVII secolo la contea ha visto un periodo pacifico ma abbastanza stagnante, fino alla \"Great Famine\" che ha mietuto molte vittime.\nPolitica.\nIl \"Roscommon County Council\" \u00e8 la forma di governo locale principale per la contea ed \u00e8 stato fondato nel 1899 con il \"Local Government (Ireland) Act\". L'attuale consiglio eletto democraticamente direttamente dalla popolazione consiste di 26 membri.\nLe elezioni si tengono ogni cinque anni, le ultime si sono tenute nel 2004.\nI 26 membri sono eletti col sistema proporzionale in queste aree:\nCultura.\nVicino al villaggio di Tulsk, \u00e8 situato il sito mitologico di Rath Cruach\u00e1n, residenza della regina Medb (Maedbh, Maeve) e il M\u00f3rr\u00edgan, punto di partenza del T\u00e1in B\u00f3 C\u00faailgne o Cattle Raid of Cooley, racconto epico-mitologico irlandese tradotto da Thomas Kinsella.\nCi sono molti resti di edifici del passato, tra i quali spiccano le rovine di Crogan, l'antico palazzo dei Re del Connacht. I principali castelli sono i resti della roccaforte dei Dermott su Castle Island, nel Lough Key, il forte distrutto dei M'Donough a Ballinafad, e l'imponente fortezza a Roscommon ricostruita da John d'Ufford, giustiziere d'Irlanda nel 1268. Ci sono resti non particolarmente conservati di torri circolari ad Orano. Tra gli edifici ecclesiastici spicca senz'altro l'Abbazia di Boyle, in buono stato anche se in rovina, che mostra ancora buoni esempi di arcate normanne molto raffinate. A parte l'abbazia di Roscommon, non ci sono altri resti di importanza particolare di stampo religioso.\nEconomia, trasporti ed infrastrutture.\nLa \"County Town\" \u00e8 l'omonima cittadina di Roscommon, in posizione centrale e collegata con strade nazionali di secondo piano (N60 e N63). Settentrionalmente la contea \u00e8 comunque attraversata dalla N5 (Dublino-Westport).\nIl centro sicuramente pi\u00f9 importante \u00e8 comunque Athlone, che ha la particolarit\u00e0 di essere condivisa dalla contea di Roscommon e quella di Westmeath, nonch\u00e9 quella di essere la cittadina pi\u00f9 centrale dell'isola d'Irlanda.\nIl settore predominante della contea \u00e8 comunque l'agricoltura, circa un prato su tre \u00e8 indirizzato al pascolo di bovini e ovini, allevati insieme al pi\u00f9 raro pollame, a suini e capre. Patate e avena sono le coltivazioni principali."}
{"id": "128552", "revid": "22475", "url": "https://it.wikipedia.org/wiki?curid=128552", "title": "Nunc dimittis", "text": "Il Nunc dimittis \u00e8 un cantico contenuto nel secondo capitolo del \"Vangelo secondo Luca\" con il quale Simeone chiede congedo a Dio perch\u00e9 ha potuto vedere il Cristo. Per questo \u00e8 conosciuto anche come Cantico di Simeone.\nIl suo nome deriva dalle prime parole della traduzione latina \"Nunc dimittis servum tuum, Domine\".\nIn esso Simeone, un ebreo anziano al quale era stato profetizzato che non sarebbe morto finch\u00e9 non avesse visto il Messia, si profonde in una preghiera di ringraziamento suscitata in lui dal prendere in braccio il bambino Ges\u00f9 presentato al tempio da Maria e Giuseppe.\nTesto.\nIl cantico (Lc ), \u00e8 scritto nell'originale in greco come tutto il \"Vangelo di Luca\".\nTraduzioni.\nLatino.\nIl testo completo del cantico, secondo la traduzione della \"Vulgata\" nella versione liturgica \u00e8:\nItaliano.\nNel \"Nunc Dimittis\" Simeone annuncia che il Messia \u00e8 giunto, e che esso non \u00e8 solo per la salvezza del popolo ebreo, ma ha una funzione universale.\nUso liturgico.\nIl cantico di Simeone viene recitato o cantato nella Liturgia delle ore della Chiesa cattolica tutti i giorni nella preghiera di compieta secondo il rito romano. Generalmente viene preceduto dall'antifona \"salva nos\":\nTradotto in italiano come:\noppure\nIl \"Nunc dimittis\" \u00e8 contenuto anche nel Libro della preghiera comune della Comunione Anglicana e viene cantato nel servizio serale degli \"Evensong\" associato al Magnificat. Nelle chiese luterane viene spesso cantato come inno di ringraziamento dopo la Comunione.\nA partire dal canto gregoriano, numerosi compositori ne hanno musicato il testo. Una delle versioni pi\u00f9 note in Inghilterra \u00e8 quella in gregoriano su un tema di Thomas Tallis.\nLa versione di Felix Mendelssohn Bartholdy \u00e8 il mottetto op. 69 n.1 \u00bbHerr, nun l\u00e4ssest du deinen Diener in Frieden fahren\u00ab (MWV B 60)."}
{"id": "128553", "revid": "78273", "url": "https://it.wikipedia.org/wiki?curid=128553", "title": "Eurofighter", "text": ""}
{"id": "128560", "revid": "15756", "url": "https://it.wikipedia.org/wiki?curid=128560", "title": "Salsa (gastronomia)", "text": "La salsa \u00e8 una preparazione di cucina o di pasticceria, formata da un legante e da un sapore e/o da aromi e/o spezie, con consistenza pastosa, cremosa o semiliquida. La salsa ha come scopo quello di legare tra loro alimenti diversi e dar loro una consistenza pi\u00f9 compatta e uniforme per accompagnare carni, pesci, pasta, verdure e dare sapore, condire, esaltare le caratteristiche organolettiche della vivanda.\nEtimologia.\nIl nome salsa deriva dal latino, femminile di \"salsus\", salato, a sua volte derivante dal latino \"sal\" e dal greco \"\u1f05\u03bb\u03c2\", sale, il condimento base di ogni alimento.\nStoria.\nLivio Cerini da Castegnate scrive che l'idea di salsa deve essere nata quando l'uomo preistorico port\u00f2 per caso alle labbra un dito intinto in \"quel qualcosa\" che colava da un agnello allo spiedo e avendolo trovato piacevole pens\u00f2 di raccogliere \"quel qualcosa\" e di versarlo sulle lumache cotte nella cenere.\nTroviamo ricette di salse nelle culture antiche dei sumeri, egizi, caldei, dori, assiri, greci e romani.\nNei riti del popolo israelita il sale ebbe sempre molta importanza. Nella \"Bibbia\" sta scritto: \u00abQualunque cosa offrirai in sacrifizio la condirai col sale, e non separerai dal tuo sacrifizio il sale dell'alleanza del tuo Dio. In tutte le tue oblazioni offrirai del sale\u00bb (Levitico, II, 13).\nI Romani mescolavano il sale con erbe aromatiche e aromi come timo, cumino, zenzero, pepe, apio, aneto, croco, nardo che usavano in cucina. Mescolavano il sale col pesce per fare il \"garum\", il condimento pi\u00f9 noto nell'antichit\u00e0, simile alla Colatura di alici di Cetara e alla salsa di pesce della cucina orientale.\nApicio nel suo trattato di gastronomia, \"De re coquinaria\", Sull'arte culinaria, del I secolo d.C., descrive molte salse da lui inventate, tra cui l'\"esca Apici\", da cui deriva il moderno scapece diffusosi in tutto il mondo.\nLe salse si diffusero nel Medioevo e nel Rinascimento.\nNel 1705 troviamo nel libro \"Le cuisinier roial et bourgeois\" di Fran\u00e7ois Massialot, descritte 15 ricette di salse, molte delle quali tramandate all'Ottocento e ai giorni nostri.\nNel 1800 in Europa ci fu l'apoteosi della degustazione di salse sempre pi\u00f9 sofisticate.\nNel 1934, Auguste Escoffier contempla ben 97 ricette di salse\nNel 1964, Julia Child, ci propone la trattazione pi\u00f9 completa delle salse,\nA partire dal 2003, malgrado la lunga preparazione dei fondi, Alain Ducasse, nel suo \"Grand livre de cuisine\", descrive ben 66 ricette di salse, che lui usa quotidianamente.\nFondi e roux.\nAlla base delle diverse preparazioni di salse ci sono i fondi di cucina e i roux.\nI fondi di cucina non sono un sottoprodotto delle preparazioni di carne nella cucina domestica, chiamati pi\u00f9 propriamente \"fondi di cottura\" o sughi di cottura ma sono invece una preparazione fatta a regola d'arte dagli specialisti delle salse, i salsieri. I fondi di cucina possono essere chiari, quando sono fatti con brodo di vitello, pollo o vegetale, ben concentrato e sgrassato. Mentre un fondo di cucina scuro, si ottiene facendo arrostire ossa e carcasse di pollo o manzo al forno o in casseruola e raccogliendo e filtrando quel che si forma sul fondo.\nIl \"roux\" \u00e8 ottenuto cuocendo un miscuglio di farina e burro o altri grassi come margarina, olio o lardo sciolto.\nSalse madri.\nUnendo un fondo con un \"roux\" si ottengono alcune delle salse madri: il fondo fornisce un sapore e il \"roux\" fornisce un legante, ossia un addensante. Con le salse madri si fanno le salse di base. Dalle salse base si fanno le salse derivate:\nLe salse madri sono cinque: \nSalse base.\nLe salse base sono derivate dalle salse madri.\nDalla salsa vellutata comune derivano tre salse di base, che sono:\nDalla salsa besciamella derivano la:\nDalla salsa spagnola deriva la:\nDalla salsa di pomodoro derivano le salse locali, rag\u00f9 e sughi per farinacei e sono la base per condire le paste alimentari e i risotti:\nSalse di derivazione.\nDalle salse base si fanno le salse di derivazione, che sono di due tipi: salse bianche composte e salse brune composte.\nSalse bianche composte.\nDerivate dalla vellutata di pesce:\nDerivate dalla vellutata di carne:\nDeriva dalla salsa suprema:\nDeriva dalla salsa alemanna:\nSalse brune composte.\nDai fondi bruni legati derivano:\nDalla salsa demi-glace derivano:\nSalse non derivate dalle salse madri.\nSalse neutre.\nSalse neutre per elezione sono quelle che condiscono carni, pesci, crostacei, legumi, verdure e uova:\nSalse a base di pesce.\nSalse a base di pesce, crostacei, molluschi:\nSecondo un'altra classificazione abbiamo le salse emulsionate, le salse marinate e il \"dressing\".\nSalse emulsionate.\nSono salse formate da due liquidi mischiati a formare un'emulsione. Possono essere salse fredde, crude o calde, cotte.\nSalse fredde.\nSono fatte con ingredienti crudi, dei quali uno \u00e8 solitamente olio, possono essere salate o dolci:\nSalse crude dolci.\nLe salse crude dolci sono meno frequenti. In alcune ricette si trovano, tuttavia:\nSalse calde.\nSono ingredienti cotti, dei quali uno \u00e8 solitamente burro:\nSalse cotte dolci.\nLe salse dolci sono preparazioni di pasticceria, di consistenza meno densa delle creme e delle marmellate, con aromi, che si usano d'accompagnamento alle torte asciutte, ai bavaresi o ai semifreddi.\nPossono essere a base di frutta cotta in acqua e zucchero con aromi e poi passata al setaccio, per separare la buccia. \nSalse marinate.\nLe salse marinate sono formate da vino, spremuta di limone, aceto, olio, con erbe aromatiche e spezie. In questa miscela vengono immersi pesci e carni per tempi pi\u00f9 o meno lunghi con lo scopo di insaporirli, chiamata marinatura o conservarli. Nel caso particolare della carne di selvaggina c'\u00e8 anche l'intenzione di frollarla (intenerirla) e ridurre il cosiddetto \"sapore selvatico\":\nCondimenti.\nI condimenti (\"dressing\") sono preparati dell'industria alimentare gi\u00e0 pronti, per insalate di ogni tipo e diffusi negli Stati Uniti e in paesi come la Germania e la Svizzera. I quattro tipi di base sono:\nAltri condimenti sono:"}
{"id": "128561", "revid": "125784766", "url": "https://it.wikipedia.org/wiki?curid=128561", "title": "Renato d'Angi\u00f2", "text": "Biografia.\nRenato nacque nel castello di Angers, terzogenito (secondo maschio) del conte di Provenza e re titolare di Napoli, Luigi II d'Angi\u00f2, e di Iolanda di Aragona, il 16 gennaio 1409. I suoi genitori erano conosciuti anche come i \"Re e Regina dei Quattro Regni\": Sicilia, Gerusalemme, Cipro, e Aragona. Un'altra interpretazione ha inteso invece il titolo di regno di Napoli separato da quello di Sicilia, escludendo Cipro. Allorch\u00e9 nel 1410 il trono d'Aragona rimase vacante per la morte di Martino I, deceduto senza eredi, Iolanda, figlia di Giovanni I, predecessore di Martino, rivendic\u00f2 la corona per il fratello di Renato, il primogenito, Luigi, di appena sei anni. A seguito del Compromesso di Caspe del 1412 fu per\u00f2 preferito ed eletto come re d'Aragona Ferdinando di Antequera, della dinastia castigliana.\nDucati di Lorena e di Bar.\nNel 1417, alla morte del padre Luigi II, Renato ed i fratelli, insieme al delfino Carlo, il futuro Carlo VII di Francia, vennero posti sotto la tutela della madre Iolanda. Il pi\u00f9 anziano, Luigi III, eredit\u00f2 la corona di Sicilia e il ducato d'Angi\u00f2; Renato divenne Conte di Guisa. In seguito al contratto di matrimonio (1420) con Isabella, figlia pi\u00f9 anziana di Carlo II di Lorena, Renato eredit\u00f2 il ducato di Bar, rivendicandolo quale eredit\u00e0 di sua madre Iolanda e diritto di sua moglie, erede del ducato di Lorena sotto la tutela di Carlo II di Lorena e del cardinale Luigi I di Bar. Nel 1424 Isabella diede alla luce il primo dei nove figli di Renato. Entrambe le signorie ducali erano feudi del duca di Borgogna Filippo III il Buono, ma Renato mantenne ugualmente il diritto di usare lo stemma degli Angi\u00f2. Nel 1422 Renato divenne cognato del delfino di Francia, Carlo, che ne spos\u00f2 la sorella, Maria d'Angi\u00f2, divenuta poi regina di Francia.\nAnche per questo egli non apparteneva alla fazione borgognona e unendosi all'esercito francese a Reims nel 1429 fu presente all'incoronazione di Carlo VII. Quando Luigi I di Bar mor\u00ec nel 1430, Renato entr\u00f2 in possesso del suo ducato e nell'anno successivo alla morte del suocero, Carlo II, gli succedette nel Ducato di Lorena. Ma quest'ultima eredit\u00e0 veniva rivendicata anche dall'erede maschio Antonio di Vaud\u00e9mont che con l'aiuto dei borgognoni sconfisse Renato a Bulgn\u00e9ville nel luglio 1431. La duchessa Isabella strinse una tregua con Antoine de Vaud\u00e9mont, ma il duca rimase prigioniero dei borgognoni fino all'aprile 1432, quando venne liberato sulla promessa di cedere come ostaggi i suoi due figli Giovanni e Luigi. Il suo titolo di duca di Lorena venne confermato dal suo signore feudale, l'imperatore Sigismondo a Basilea nel 1434. Questo suscit\u00f2 l'ira del duca di Borgogna, Filippo III che gli richiese all'inizio dell'anno successivo di ritornare in sua custodia, dalla quale venne rilasciato pi\u00f9 tardi dietro il pagamento di un pesante riscatto.\nRe di Napoli.\nIl 12 novembre 1434 il fratello, Luigi III, mor\u00ec di malaria senza aver potuto accedere al diritto dinastico al trono del Regno di Napoli, faticosamente conquistato. La regina di Napoli, Giovanna, ormai anziana, dispose nel proprio testamento che alla sua morte la corona passasse al fratello di Luigi, Renato d'Angi\u00f2 e, il 2 febbraio 1435, si spense anch'ella, neppure tre mesi dopo Luigi III.\nAlfonso V di Aragona, che era stato adottato prima di Luigi III e poi era stato ripudiato da Giovanna II, cerc\u00f2 di riprendersi il regno di Napoli con le armi, partendo dal suo regno di Sicilia, ma inizialmente and\u00f2 incontro alla sconfitta navale di Ponza. Renato arriv\u00f2 poco dopo a Napoli via mare, citt\u00e0 che sino ad allora era stata governata in suo nome dalla duchessa Isabella, per condurre la guerra contro gli Aragonesi.\nDopo un primo periodo favorevole agli Angioini, nel 1441 Alfonso pose l'assedio a Napoli che conquist\u00f2 dopo circa sei mesi, il 2 giugno 1442. Renato ritorn\u00f2 in Francia quello stesso anno e, sebbene conservasse il titolo di re di Napoli, non ne recuper\u00f2 mai il potere effettivo. Tentativi successivi di recuperare i suoi diritti in Italia fallirono. Risiedette allora per lungo tempo a Tarascona, nell'omonimo castello.\nIn particolare, alla morte di Alfonso, avvenuta nel 1458, il figlio di Renato, Giovanni II di Lorena - che aveva continuato a farsi chiamare duca di Calabria - con l'appoggio sia diplomatico che finanziario dello zio, il re di Francia Carlo VII, tent\u00f2 una vigorosa offensiva contro il figlio illegittimo e successore di Alfonso, Ferrante d'Aragona (curiosamente, mentre il delfino, Luigi, in disaccordo col padre, aiutava Ferrante d'Aragona). Giovanni in quell'anno aveva riconquistato Genova alla Francia ed era stato acclamato governatore. Poi, nell'ottobre del 1459, salp\u00f2 da Genova per Napoli ma all'arrivo la sua flotta genovese fu sconfitta. Giovanni sbarc\u00f2 alla foce del Volturno, si riorganizz\u00f2 e, per due anni, comp\u00ec splendide gesta belliche, ma alla fine la campagna si risolse in un disastro, poich\u00e9, dopo la sconfitta di Troia, fu abbandonato da tutti i nobili pi\u00f9 influenti del regno; gli rimanevano Ischia e Castel dell'Ovo, dove fu raggiunto dal padre Renato che, arrivato dalla Provenza, si rese conto dell'inutilit\u00e0 della causa e lo convinse a rientrare in Francia (1461).\nGoverno dei feudi in Francia e Provenza.\nSua madre Iolanda, che aveva governato l'Angi\u00f2 in sua assenza, mor\u00ec nel 1443. Renato prese parte ai negoziati con gli Inglesi a Tours nel 1444, nell'ambito della guerra dei Cent'anni, e consolid\u00f2 la pace con il matrimonio a Nancy della sua figlia pi\u00f9 giovane Margherita d'Angi\u00f2 con Enrico VI d'Inghilterra. Il matrimonio di Maria di Borbone, nipote di Filippo di Borgogna, con Giovanni II di Lorena, figlio primogenito di Renato, avvenuto nel 1444, cement\u00f2 la pace tra i due principi. Dopo avere nominato un reggente in Bar e in Lorena, egli visit\u00f2 le province di Angi\u00f2 e di Provenza. Renato cedette il governo della Lorena a Giovanni, duca di Calabria, che comunque venne formalmente insediato come duca di Lorena solo dopo la morte della regina Isabella nel 1453.\nRenato godeva della fiducia di Carlo VII e . Entr\u00f2 con lui in Rouen nel novembre 1449 e fu con lui anche a Formigny e Caen. Su invito di Carlo VII, Renato si rec\u00f2 nel 1450 nel Ducato di Milano per portare aiuto a Francesco Sforza, in lotta contro gli Orl\u00e9ans, per il possesso del ducato. Dopo il suo secondo matrimonio con Jeanne de Laval, figlia di Guy XIV de Laval, e di Isabella di Bretagna, Renato diminu\u00ec il suo impegno negli affari pubblici e si dedic\u00f2 maggiormente a quelli artistici e letterari.\nRegno d'Aragona.\nNel 1466 le \"cortes\" catalane, in guerra con il re Giovanni II di Aragona, offrirono la corona del regno di Aragona a Renato, in quanto egli era discendente di uno degli aspiranti alla corona d'Aragona, vacante dalla morte del re Martino I di Aragona, avvenuta nel 1410 e la cui successione fu poi decisa da un arbitrato, che port\u00f2 al Compromesso di Caspe (1412). Renato d'Angi\u00f2 accett\u00f2 ed invi\u00f2 in Catalogna il proprio figlio ed erede, il duca di Calabria Giovanni II di Lorena-Angi\u00f2, nominandolo principe di Gerona, quindi erede al trono aragonese. Giovanni II di Lorena-Angi\u00f2 prese l'iniziativa ottenendo successi militari che costrinsero Giovanni II d'Aragona a ritirarsi nel regno di Valencia ma, quando sembrava che egli potesse avere la meglio, mor\u00ec improvvisamente, apparentemente avvelenato (16 dicembre 1470).\nAllora le sorti del conflitto mutarono, anche perch\u00e9, con il matrimonio (1469) tra il figlio di Giovanni II d'Aragona, Ferdinando, e l'erede al trono di Castiglia, Isabella di Castiglia, Giovanni II era riuscito ad ottenere l'alleanza militare della Castiglia. Infatti, nel corso del 1471, Giovanni II d'Aragona riusc\u00ec a recuperare l'Aragona e buona parte della Catalogna e a porre sotto assedio Barcellona (assedio che durer\u00e0 sino all'8 ottobre del 1472). Il giovane nipote di Renato, Nicola I di Lorena-Angi\u00f2 (figlio di Giovanni), si apprestava a proseguire la lotta del nonno e del padre, ma mor\u00ec gi\u00e0 nel 1473, facendo spegnere le speranze angioine su Napoli e l'Aragona.\nGli ultimi anni.\nIn et\u00e0 avanzata le fortune di Renato e della sua casata dunque declinarono: come detto il suo erede mor\u00ec probabilmente avvelenato mentre si trovava in Catalogna impegnato nella conquista del regno d'Aragona. A sua volta il nipote Nicola per\u00ec nel 1473, forse avvelenato dallo zio Luigi XI di Francia, lasciando il suo feudo alla zia Iolanda d'Angi\u00f2, che la port\u00f2 perci\u00f2 in dote ai cugini Vaud\u00e9mont. Come se non bastasse la figlia di Renato, Margherita d'Angi\u00f2, venne sconfitta nella Guerra delle due rose: il marito Enrico VI d'Inghilterra ed il figlio Edoardo di Lancaster vennero uccisi ed ella stessa fu presa in ostaggio e dovette essere riscattata da Luigi XI nel 1476. Renato II di Lorena-Vaudemont, nipote di Renato per parte di sua figlia ed unico discendente maschio rimasto, pass\u00f2 dalla parte di Luigi XI, che sospettava il re Renato di essere dalla parte dei suoi nemici: il duca di Bretagna, Francesco II di Bretagna e il conestabile Saint-Pol.\nRe Renato si ritir\u00f2 definitivamente in Provenza e nel 1474 stese un testamento con il quale lasciava il Ducato di Bar al suddetto nipote Renato II, duca di Lorena; mentre l'Angi\u00f2 e la Provenza li lasci\u00f2 ad un altro nipote, il conte del Maine, Carlo V d'Angi\u00f2, figlio di suo fratello Carlo IV d'Angi\u00f2-Maine. Luigi XI si impossess\u00f2 dell'Angi\u00f2 e di Bar e due anni pi\u00f9 tardi tent\u00f2 di obbligare Renato a scambiare i due ducati con una pensione. L'offerta venne rifiutata, ma ulteriori negoziati assicurarono alla corona l'eredit\u00e0 del ducato d'Angi\u00f2 mentre l'annessione della Provenza venne solo posposta fino alla morte del conte di Maine.\nNel 1475 il duca di Borgogna invase la Lorena, ma fu sconfitto e ucciso nel 1477 dalle truppe di Renato II e degli Svizzeri nella battaglia di Nancy. Maria di Borgogna spos\u00f2 subito l'imperatore Massimiliano I d'Asburgo per salvare gran parte dei suoi domini, ma il ducato di Borgogna vero e proprio rimase tra i domini reali francesi. Renato mor\u00ec il 10 luglio 1480 a Aix-en-Provence, assistito da sua figlia Margherita. Ella era stata liberata dagli Inglesi grazie a Luigi XI dietro il pagamento di un enorme riscatto, ma dovette rinunciare alle sue pretese ereditarie sull'Angi\u00f2, che divenne territorio del re di Francia.\nAlla sua morte Renato venne sepolto nella cattedrale di Angers, insieme alla sua prima moglie, nonostante i Provenzali lo volessero mantenere nella loro regione: la seconda moglie Jeanne de Laval dovette nascondere il corpo in un barile per portarlo via. Le sue opere caritatevoli gli guadagnarono il soprannome di \"il Buono\". Nel 1464 aveva istituito l'Ordine della Luna Crescente, che fu anteriore alla fondazione regale di St. Michael, ma che non sopravvisse a Renato. Tuttavia molti pensano che il suo lavoro politico sia stato sopravvalutato e certi storici affermano che la sua \"bont\u00e0\" sia stata solo una maschera. Di sicuro, comunque, Renato contribu\u00ec alla ripresa dell'economia angioina, seriamente compromessa all'inizio del Quattrocento dalla peste (1347-1350) e dalla guerra dei Cent'anni (1337-1453).\nRenato e le arti.\nA causa della fama di Renato come pittore dilettante gli vennero attribuiti molti dipinti in Angi\u00f2 e in Provenza, in molti casi semplicemente perch\u00e9 vi era il suo stemma. Queste opere sono generalmente di stile fiammingo e furono probabilmente eseguite sotto il suo patronato e la sua direzione, quindi si potrebbe dire che form\u00f2 una scuola di arti in scultura, pittura, oreficeria e arazzi. Due delle pi\u00f9 famose opere che gli sono state erroneamente attribuite sono il trittico del \"Buisson Ardent\" (\"Roveto ardente\"), nella cattedrale di Aix-en-Provence, che mostra i ritratti di Renato e della sua seconda moglie Jeanne de Laval, e un Libro delle ore miniato, conservato nella Biblioth\u00e8que nationale a Parigi.\nTra gli altri letterati che frequentavano la sua corte ci fu Antoine de la Sale, che fu tutore di suo figlio, il duca di Calabria. Renato inoltre incoraggi\u00f2 la rappresentazione di drammi biblici e nel 1462, durante la rappresentazione del mistero della Passione a Saumur, egli scont\u00f2 quattro anni di tasse alla citt\u00e0; la rappresentazione della Passione ad Angers fu eseguita con la sua sponsorizzazione. Scambi\u00f2 versi con il suo parente, il poeta Carlo di Valois-Orl\u00e9ans. Il migliore dei suoi poemi \u00e8 \"Regnault et Jeanneton\", che rappresenta il suo corteggiamento di Jeanne de Laval. \"Le Livre des tournois\", un libro di cerimoniali e il romanzo allegorico \"Conquests qu'un chevalier nomme le Coeur d'amour espris feist d'une dame appelee Doulce Mercy\", con altri lavori a lui attribuiti, furono forse dettati ai suoi segretari o perlomeno compilati sotto la sua direzione.\nPriorato di Sion.\nRenato d'Angi\u00f2 \u00e8 stato indicato come il 9\u00aa Gran Maestro (dal 1418 al 1480) del leggendario Priorato di Sion, secondo la prima lista compilata da Pierre Plantard.\nDiscendenza.\nRenato si spos\u00f2 due volte, ma ebbe figli solo dalla prima moglie.\nIn prime nozze, nel 1420, Renato spos\u00f2 Isabella di Lorena (1410 \u2013 1453), e da lei ebbe nove figli:\nIn seconde nozze, il 10 settembre 1454, Renato spos\u00f2 Jeanne de Laval (1433 \u2013 1498), ma da lei non ebbe alcun figlio.\nRenato ebbe anche diversi figli illegittimi:\nNella letteratura.\nRenato compare con il nome di \"Reignier\" nel dramma storico di William Shakespeare, \"Enrico VI\".\nGalleria d'immagini.\nRenato d'Angi\u00f2 fu mecenate delle arti, molteplici sono le miniature e le tavole che sono state realizzate sotto il suo regno, di seguito alcune capolavori realizzati tra il ducato d'Anjou e il Regno di Napoli."}
{"id": "128562", "revid": "119751601", "url": "https://it.wikipedia.org/wiki?curid=128562", "title": "Distretti dell'Uganda", "text": "I distretti dell'Uganda sono la suddivisione territoriale di secondo livello del Paese, dopo le regioni, e sono pari a 111; ad essi \u00e8 equiordinata la capitale, Kampala. Ciascuno distretto si suddivide a sua volta in contee.\nEvoluzione storica.\nLa suddivisione in distretti \u00e8 stata pi\u00f9 volte modificata; in particolare, il numero dei distretti \u00e8 passato dai 15 del 1966 ai 56 del 2001. Tali distretti erano i seguenti. \nRegione Occidentale.\nDai 56 distretti si \u00e8 poi passati, a pi\u00f9 riprese, ai 111 attuali: 14 sono stati istituiti nel 2005; 7 nel 2006; 3 nel 2007; 7 nel 2009 e 24 nel 2010."}
{"id": "128563", "revid": "1039155", "url": "https://it.wikipedia.org/wiki?curid=128563", "title": "God Sigma", "text": " \u00e8 una serie televisiva anime giapponese prodotta nel 1980.\nProduzione e distribuzione.\nVenne trasmessa originariamente dalla televisione giapponese dal 19 marzo 1980 al 25 marzo 1981. In Italia \u00e8 stato trasmesso per la prima volta nel circuito delle televisioni locali, a partire dal 1981, con una distribuzione limitata a 48 dei 50 episodi totali della serie. La sigla italiana dal titolo \"God Sigma\" \u00e8 stata incisa da I monelli spaziali. La serie verr\u00e0 riproposta nel 2022 da Yamato Video in versione restaurata e con l'aggiunta degli episodi inediti doppiati in italiano.\nTrama.\nLa Terra del futuro viene attaccata dal malvagio impero di Helda, a difendere i terrestri si erge il potente robot God Sigma, pilotato da Toshiya, Julian e Kiraken.\nNell'anno 2050 la civilt\u00e0 terrestre si \u00e8 evoluta enormemente e pacificamente raggiungendo un alto grado di sviluppo tecnologico e scientifico. Nonostante ci\u00f2 la Terra \u00e8 minacciata dalla crisi energetica causata dall'alto grado di sovrappopolazione. Il \"dottor Kazami\" sviluppa a \"Trinity City\", un'enorme base sotterranea situata nel mezzo dell'oceano, la \"Triplice energia\", una fonte di energia pulita ed inesauribile e costruisce tre robot sperimentali (\"Tuono\", \"Nettuno\" e \"Terremoto\") alimentati con questa energia e destinati all'esplorazione dello spazio. I tre robot sono inoltre in grado di congiungersi per formare \"God Sigma\", un robot estremamente potente.\nL\"Impero di Helda\" desideroso di impadronirsi dell'energia Trinity invia il proprio esercito al comando del \"Generale Terral\" per invadere la terra. Questo si stabilisce in una base su \"Joa\" (Questo \u00e8 un errore di traslitterazione, infatti il satellite viene chiamato con il nome corretto, Io, in originale), satellite di Giove, dopo aver spazzato via la colonia terrestre che vi si trovava e scatena quindi l'attacco alla terra. Il dottor Kazami affida allora la guida dei suoi tre robot al suo assistente (\"Julian Noguchi\") ed ai due ragazzi profughi di Joa (\"Toshiya Dan\" e \"Kiraken Kensaku\").\nLa lotta tra gli Heldiani ed i loro robot \"Cosmosauri\" e God Sigma si protrae a lungo, ma quando \u00e8 ormai giunta in fase di stallo giunge un'astronave dallo spazio profondo che distrugge l'avamposto dell'Impero Helda e ne assume il controllo. Sono gli Heldiani del XXIV secolo tornati indietro nel tempo per impedire che il proprio esercito del passato venga sconfitto.\nIl nuovo stato maggiore heldiano, composto dal il Comandante Supremo Lagan e dai suoi due assistenti Mess e Dalton, riprende gli attacchi contro i terrestri con violenza ancora maggiore.\nIl generale Terral ed i suoi uomini Litz e Gira, inizialmente accettano di collaborare con la nuova armata.\nL'episodio 33 (\"Operazione cosmosauro\") illustra la differenza tra il comando di Terral e quello di Lagan. Mess non riesce a perfezionare un cosmosauro difettoso. Con estrema perfidia, Lagan decide di inviarlo comunque scegliendo Gira come pilota. Il cosmosauro viene facilmente debellato da God Sigma. Terral e Litz accorrono per salvare Gira. Dalton per\u00f2 fa partire la navicella, lasciando i tre comandanti tra le macerie sulla terra. In uno stadio Toshiya e Terral si affrontano personalmente. Terral risparmia Shota e Saki che avevano aiutato Toshiya, manifestando per la prima volta ai nemici un'inattesa umanit\u00e0.\nNel successivo episodio 34 (\"Tramonto di Joa\") Lagan accoglie Terral, Litz e Gira che hanno fatto prigioniero Dalton. Terral viene ancora umiliato da Lagan, sempre accompagnato da un falco. Litz decapita l'uccello rapace che Lagan aveva aizzato contro Terral. Mess uccide Litz mentre tenta di uccidere Lagan. Tutti i soldati fedeli a Terral vengono annientati.\nNell'episodio 35 (\"L'esecuzione di Terral\") Gira decide di passare dalla parte di Lagan e chiede di poter uccidere personalmente il generale sconfitto. Terral non sa che si tratta di un disperato espediente per salvargli la vita. Infatti mentre Gira frusta con crudelt\u00e0 il suo ex-comandante, gli inietta una sostanza che provoca in lui uno stato di morte apparente. Terral capir\u00e0 troppo tardi le vere intenzioni di Gira, quando la stringer\u00e0 tra le braccia, colpita a morte dagli uomini di Lagan.\nIl generale Terral riesce a sfuggire seppur ferito e viene recuperato dai piloti di God Sigma che lo ricoverano a Trinity.\nIl dottor Kazami affascinato dalla possibilit\u00e0 di viaggiare nel tempo imprigiona segretamente il generale Terral ed inizia a torturarlo, viene per\u00f2 scoperto dai tre piloti che allibiti lo rinchiudono in isolamento. Partono quindi alla volta di Joa (con tutta la base Trinity) in risposta alle richieste d'aiuto dei sopravvissuti terrestri ancora rimasti in vita su tale pianeta. I combattimenti si fanno via via pi\u00f9 duri e, nei pressi di Marte, God Sigma e la base Trinity si salvano solo grazie all'aiuto del generale Terral.\nNell'episodio 47 (\"La ribellione di Kazami\"), quando Trinity e God Sigma raggiungono Giove, il Comandante Supremo Lagan ordina l'attacco di massa di tutto l'esercito, tutto pare ormai perduto per i terrestri, quando il dottor Kazami riesce a liberarsi ed impadronendosi della sala comandi propone all'esercito di Helda di scambiare il segreto dell'energia di Trinity per quello del viaggio del tempo. L'accordo fallisce e Kazami verr\u00e0 ucciso dagli Heldiani.\nJulian per\u00f2 riesce ad inventare un potente cannone laser, alimentato dall'energia di Trinity e con questo riescono a distruggere l'astronave degli Heldiani, permettendo a God Sigma di sopraffare l'esercito nemico e riportare la pace sulla terra.\nEpisodi 49 &amp; 50\nDopo essersi sbarazzati dell'astronave degli Heldiani e con essa di Dalton, i combattenti di Joa e Terral si riuniscono con Toshiya, Julian, Kiraken e tutti gli altri. Toshiya \u00e8 contento di poter riabbracciare il padre, ma Julian scopre che anche sua madre \u00e8 morta, crollando a terra per il dolore causato dalla notizia. Nel mentre Terral si allontana per poter uccidere una volta per tutte il generale Lagan. \nAlla base i feriti vengono curati, tuttavia il nemico \u00e8 pronto ad attaccare con un altro mostrosauro, ancora pi\u00f9 potente. God Sigma inizia a occuparsene, i tre non sanno che dentro all'enorme robot Terral sta procedendo in direzione di Lagan per ucciderlo. L'avversario \u00e8 difficile da battere e la spada di God Sigma si spezza, la situazione \u00e8 davvero critica, ma dopo tanti colpi subiti, il robot terrestre riesce ad avere la meglio e a entrare in quel che rimasto del cosmosauro. Trovatisi faccia a faccia con Lagan, egli scappa, avendo poi uno scontro con Terral che ha ucciso Mess. Lagan lo uccide davanti a Toshiya, il quale riesce a vendicare l'amico Heldiano. Finalmente giunge la pace e la ricostruzione di Joa pu\u00f2 avere inizio.\nPersonaggi principali.\nLista dei personaggi principali della serie.\nArmi e dotazioni.\nTuono (Kuraiou), pilotato da Toshiya:\nTerremoto (Rikushinou), pilotato da Kiraken:\nNettuno (Kaimeio) pilotato da Julian:\nGod Sigma:\nAltri media.\nNell'anime \"One Piece\" di Eiichir\u014d Oda vi \u00e8 un omaggio a God Sigma. Alcune scene dell'episodio 367 (\"Ciurma all'attacco\", parte della \"Saga di Thriller Bark\") sono un chiaro riferimento alla scena dell'assemblaggio dei 3 robot operato da alcuni protagonisti dell'anime: nel formare il \"Big Emperor\" (nome che richiama lo \"Space Emperor\"), Franky impersona \"Tuono\" (robot principale), la sua camicia le ali del God Sigma, Zoro e Sanji rispettivamente \"Nettuno\" e \"Terremoto\", Usopp e Nico Robin (che non partecipa) i pugni potenziati, mentre Chopper \u00e8 un elemento originale."}
{"id": "128566", "revid": "729019", "url": "https://it.wikipedia.org/wiki?curid=128566", "title": "Ordine della Luna Crescente", "text": "L'Ordine della Luna Crescente fu istituito nel 1464 da Renato d'Angi\u00f2, re di Gerusalemme, di Sicilia e di Aragona.\nL'insegna \u00e8 rappresentata da una luna crescente in oro sulla quale \u00e8 incisa al bulino la parola \"LOZ\". Il significato di \"loz\" \u00e8 \"lode\", parte di un rebus che si legge \"loz en croissant\", \"lode a chi avanza [nella virt\u00f9]\". Il crescente era sospeso mediante tre catenelle al collare composto da tre catene d'oro."}
{"id": "128568", "revid": "486946", "url": "https://it.wikipedia.org/wiki?curid=128568", "title": "Sorgenti rinnovabili di energia", "text": ""}
{"id": "128572", "revid": "333843", "url": "https://it.wikipedia.org/wiki?curid=128572", "title": "Ordine del Toson d'oro", "text": "L'Ordine del Toson d'oro \u00e8 un ordine cavalleresco, istituito il 10 gennaio 1430 da Filippo III di Borgogna a Bruges per celebrare il suo matrimonio con la principessa portoghese Isabella d'Aviz.\nPer ragioni storiche attualmente esistono due rami dell'ordine. Infatti, durante la guerra di successione spagnola (XVIII secolo) per breve tempo l'arciduca Carlo d'Asburgo regn\u00f2 sulla Spagna: questo, unito al fatto di essere diretto discendente di Filippo di Borgogna, port\u00f2 la Casa d'Asburgo a rivendicare per s\u00e9 il magistero dell'Ordine. Anche i Borbone di Spagna, come sovrani di Spagna, rivendicano per s\u00e9 il magistero dell'Ordine. Questo ha portato alla coesistenza di due diversi e distinti Ordini del Toson d'oro. Attualmente al vertice del ramo spagnolo dell'ordine vi \u00e8 re Filippo VI di Spagna, mentre del ramo austro-ungarico Carlo d'Asburgo-Lorena, capo della casa d'Asburgo. \nStoria.\nL'Ordine del Toson d'oro venne modellato sull'esempio dell'Ordine della Giarrettiera inglese, ma venne dedicato a sant'Andrea, che ancora oggi \u00e8 il patrono supremo dell'Ordine. Filippo di Borgogna, il fondatore, era infatti stato nominato cavaliere dell'Ordine della Giarrettiera a partire dal 1422, ma aveva rifiutato per evitare di recare offesa al vicino Re di Francia, col quale stava inaugurando una politica proficua per il suo stato.\nCome l'Ordine della Giarrettiera, esso si distinse per avere un numero limitato di cavalieri che potevano ricevere l'onorificenza che inizialmente erano 24, passati gi\u00e0 a 30 nel 1433 e divenuti 50 nel 1516, oltre chiaramente al sovrano.\nLa grande particolarit\u00e0 e novit\u00e0 di questo ordine che lo rese davvero esclusivo, il pi\u00f9 importante in Europa e certamente uno dei pi\u00f9 prestigiosi al mondo, furono gli straordinari privilegi di cui i suoi insigniti potevano disporre:\nIl pi\u00f9 famoso gran maestro dell'ordine fu Carlo V (1500-1558), imperatore del Sacro Romano Impero, che ne fece membri anche suo figlio Filippo II, l'ammiraglio genovese Andrea Doria, il principe di Bisignano Pietrantonio Sanseverino, il duca di Parma Alessandro Farnese, insignito a seguito delle sue imprese militari, ed il granduca di Toscana Cosimo I de' Medici, per i servigi resigli da quest'ultimo (la prestigiosissima onorificenza consacr\u00f2 definitivamente la gloria, il potere e la nobilt\u00e0 della stirpe medicea).\nAltri personaggi italiani a cui \u00e8 stato conferito il cavalierato dell'ordine sono Galeazzo Caracciolo, Marcantonio Colonna e, in seguito, anche molti altri membri della stessa famiglia Colonna, Federico da Montefeltro, Guidobaldo II della Rovere e suo figlio Francesco Maria II della Rovere, Francesco IV d'Este, Ferrante I Gonzaga, Vespasiano Gonzaga, Raimondo Montecuccoli, il principe di Patern\u00f2 Antonio d'Aragona Moncada, nel 1627 Tiberio Vincenzo Ventimiglia del Bosco, principe di Cattolica e duca di Misilmeri, suocero di Luigi Gonzaga di Castiglione e nel 1628 Rambaldo XIII, conte di Collalto e di S. Salvatore.\nL'Ordine in breve tempo divenne uno dei pi\u00f9 prestigiosi in Europa, ed entrare a farne parte significava essere riconosciuto a tutti gli effetti come membro dell'alta nobilt\u00e0 europea.\nLa divisione.\nCon l'assorbimento delle terre della Borgogna nell'impero asburgico spagnolo, la sovranit\u00e0 dell'Ordine pass\u00f2 ai re asburgici di Spagna, dove rimase fino alla morte dell'ultimo degli Asburgo spagnoli, Carlo II di Spagna, nel 1700, ultimo gran maestro dell'ordine unificato. Gli succedette come re Filippo V di Spagna. La disputa tra Filippo e il pretendente asburgico al trono spagnolo, l'arciduca Carlo, port\u00f2 alla guerra di successione spagnola, e port\u00f2 anche alla divisione dell'Ordine nei rami spagnolo e austriaco. In entrambi i casi il sovrano, come il duca di Borgogna, scrive la lettera di nomina in francese.\nDal 1711 l'arciduca Carlo d'Asburgo diventa imperatore del Sacro Romano Impero e volle concedere il Toson d'oro per conto proprio: quindi cre\u00f2 un ramo austriaco dell'ordine, separato dagli spagnoli. Nel 1725 Filippo V e Carlo VI firmarono il trattato di Cambrai, con il quale all'imperatore era consentito utilizzare i titoli acquisiti per la durata della sua vita, per non privarlo delle sue dignit\u00e0, ma questo diritto su di loro si sarebbe estinto con la sua morte: condizione che i successori dell'Asburgo non rispettarono, per cui i capi della Casa d'Austria divennero invece gran maestri dell'ordine.\nInfluenza e potere dell'Ordine.\nNel XVI secolo, il gran magistero dell'Ordine pass\u00f2 di diritto all'Imperatore Carlo V d'Asburgo, avendo egli ereditato la Borgogna da sua nonna erede dell'ultimo duca. \"Carlo V, come i suoi predecessori borgognoni, diede un'apparenza di unit\u00e0 ai suoi frammentati possedimenti coinvolgendo nell'obiettivo i grandi casati nobiliari nei loro territori. Costoro offrirono consiglio negli affari di Stato e servirono la dinastia come governatori provinciali e capitani nelle compagnie militari, mentre alcuni di loro assunsero uffici di alto rango in Spagna ed in Italia. Il loro senso di appartenenza a corpi di elite fu esaltato dall'ammissione all'Ordine del Toson d'Oro, le cui insegne furono indossate tanto da un gruppo di principi minori quanto da un impressionante numero di Grandi di Spagna\".\nDal momento che sotto il suo governo era stata praticamente riunita tutta l'Europa, l'Ordine del Toson d'oro divenne la pi\u00f9 potente organizzazione cavalleresca esistente nel mondo. L'Ordine ricevette quindi la piena approvazione e il totale sostegno della Santa Sede, che gli concesse quindi anche speciali privilegi spirituali. Oltre all'Imperatore, quindi, l'Ordine comprese ben presto anche altri importanti cavalieri come i re di Francia, Portogallo, Scozia, Ungheria e Polonia oltre ai duchi di Baviera, Sassonia, Firenze, Savoia e Danimarca e molti altri. Nel 1577 Filippo II di Spagna, figlio di Carlo V, ottenne da papa Gregorio XIII l'esclusivit\u00e0 di nominare cavalieri tra le alte classi sociali, rendendo quindi l'Ordine ancora pi\u00f9 influente e migliorando lo stesso status sociale del cavalierato.\nL'Ordine divenne universalmente il pi\u00f9 importante di tutti, e persino i cavalieri dell'Ordine del Santo Sepolcro, che presso la Santa Sede erano considerati i primi, e quelli della Milizia Aurata (l'unico, al tempo, titolo di rango e nobilitazione della Santa Sede e dello Stato Pontificio) dovevano cedere il passo a quelli del Toson d'oro; a ricordo di questo, le citazioni relative a Benedetto XIV del conte Bertucci sul suo Trattato \"I Titoli Nobiliari e Cavallereschi prima e dopo il 1870\", pubblicato nel 1925. Cos\u00ec facendo, dal XVII secolo (come sostiene lo storico olandese Huizinga), l'ordine del Toson d'oro non venne pi\u00f9 trattato come un'unione cavalleresca, divenendo innanzitutto un privilegio reale, perdendo completamente il significato originale e divenendo difatti un simbolo di distinzione e di fiducia regia.\nSimbologia.\nL'insegna dell'Ordine riprendeva il mitico vello d'oro rubato dagli Argonauti nella Colchide.\nL'ordine ha i seguenti motti:\nQuest'ultimo era il motto personale del duca Filippo di Borgogna del quale non si hanno notizie storiche sul perch\u00e9 abbia prescelto il vello della tradizione greca. Secondo alcune interpretazioni esso sarebbe semplicemente un segno della ricchezza apportata dal commercio della lana nelle Fiandre o la visione del viaggio degli Argonauti in oriente come in parallelo la conduzione di una crociata contro i turchi (personificando quindi Giasone col duca Filippo).\nInoltre, l'interpretazione dell'immagine del Toson d'oro ha anche ragione in termini di simbolismo: la pecora \u00e8 l'epitome di innocenza e l'oro \u00e8 simbolo della spiritualit\u00e0, di modo che gli Argonauti assumono connotati particolari, come di coloro che cercavano la grandezza dello spirito per depurare l'anima.\nNumero degli insigniti.\nL'aumento del numero dei membri dell'ordine era un chiaro segno della crescente potenza dell'Impero degli Asburgo e della sua espansione. A queste norme si adegu\u00f2 ben presto anche il ramo spagnolo dell'Ordine ma pi\u00f9 per coerenza storica che per effettive esigenze di aumentare il numero dei cavalieri.\nAttualmente i due ordini mantengono la prevalenza di nomine entro le teste coronate e i maggiori nobili d'Europa e del mondo, sebbene nel ramo spagnolo siano stati ammessi anche politici di rilievo e borghesi. Nel ramo spagnolo, l'unico considerato propriamente \"statale\" \u00e8 stata abolita l'esclusivit\u00e0 di concessione ai cattolici.\nL'ordine austriaco.\nL'Ordine del Toson d'oro dal 1725 derivava il proprio conferimento direttamente dal computo delle onorificenze imperiali in quanto concesse dalla casa degli Asburgo. Esso era nello specifico riservato a nobili di religione cattolica e veniva conferito direttamente dall'Imperatore. Al momento della salita al trono di Maria Teresa nel 1740, per\u00f2, si pose il problema del ruolo di gran maestro, in quanto l'Ordine non ammetteva dame nella compagnia. Per arginare questo problema, il gran magistero dell'Ordine venne concesso a suo marito Francesco I.\nAl crollo della monarchia austriaca dopo la fine della prima guerra mondiale, Alberto I del Belgio richiese che la sovranit\u00e0 e il tesoro dell'Ordine venissero trasferiti nelle sue mani, in quanto egli era ufficialmente anche duca di Borgogna, medesimo titolo acquisito per discendenza che deteneva il fondatore dell'Ordine. La questione, sottoposta alle commissioni di pace, venne seriamente presa in considerazione dagli alleati vittoriosi a Versailles, ma venne rifiutata infine per intervento di Alfonso XIII di Spagna, che promosse a favore di Carlo I d'Austria la detenzione dell'Ordine di collazione austriaca come ordine personale della casata, difendendo nel contempo i propri diritti sull'omonimo ordine spagnolo.\nLa sovranit\u00e0 rimase per tanto al capo della casata degli Asburgo d'Austria, dopo Carlo I passo a suo figlio Ottone d'Asburgo-Lorena, e poi al figlio di questo Carlo d'Asburgo-Lorena attuale capo della casa imperiale d'Austria.\nL'ordine spagnolo.\nPrimo capo del solo ramo spagnolo fu Filippo V di Spagna dal 1700 al 1746.\nL'Ordine spagnolo del Toson d'oro fu al centro di una controversa discussione nel passato, in particolare durante il periodo della Guerra d'indipendenza spagnola. Alla caduta del governo napoleonico, tutte le concessioni dell'Ordine fatte da Napoleone e da suo fratello Giuseppe Bonaparte vennero revocate dal re di Spagna Ferdinando VII nel 1813.\nNel 1812, a causa di un atto illegittimo del governo provvisorio spagnolo, l'onorificenza venne attribuita al Duca di Wellington; l'atto venne in seguito confermato da Ferdinando VII, con l'approvazione di papa Pio VII. Wellington divenne cos\u00ec il primo protestante ad essere insignito dell'onorificenza.\nVi fu una nuova crisi nel 1833 quando Isabella II divenne regina di Spagna contro la Legge Salica. I suoi diritti sull'ordine vennero pertanto contestati dagli esponenti della linea carlista e l'ordine soffr\u00ec delle controversie politiche dell'epoca.\nLa sovranit\u00e0 dell'ordine pass\u00f2 poi ai capi di Stato spagnoli durante il periodo repubblicano (1931-1939) e quello franchista (1939-1975), sino a giungere all'attuale re Filippo VI di Spagna.\n\u00c8 la pi\u00f9 importante onorificenza spagnola, cui segue l'Ordine di Carlo III.\nVarianti.\nL'Ordine napoleonico dei Tre Tosoni d'oro.\nTra le tante varianti del Toson d'oro \u00e8 bene ricordare quella che nel 1809 Napoleone Bonaparte progett\u00f2 di costituire. Questa nuova branca dell'ordine, aveva per insegna il tradizionale toson d'oro e doveva rispecchiare la gloria e la potenza dell'Impero francese sotto il suo dominio.\nLa considerazione e l'antichit\u00e0 dell'istituzione del Toson d'oro fecero pensare a Napoleone che esso dovesse essere innanzitutto un segno di grandissimo onore e nobilt\u00e0 e per questo si prodig\u00f2 per rispettare a pieno i canoni delle insegne.\nSul significato per\u00f2 del riunire in una sola medaglia i famosi tre tosoni d'oro si intendeva pertanto ribadire la sovranit\u00e0 di Napoleone sui territori da lui recentemente sottomessi, i quali disponevano tutti di un ramo della famosa decorazione del Toson d'oro.\nI tre velli d'ariete appesi simboleggiavano infatti la Borgogna, dove l'Ordine era stato fondato inizialmente (la quale \u00e8 ancora oggi una regione della Francia e quindi, per antonomasia, questo vello stava ad indicare la nazione francese), la Spagna (conquistata nel 1808) e l'Austria (sconfitta e sottomessa nel 1809).\nQuest'ordine, per\u00f2, non venne mai realizzato e rest\u00f2 un'onorificenza puramente teorica, in quanto fortissima fu l'opposizione di Spagna e Austria che da tempo detenevano il privilegio di concessione del vero Toson d'oro.\nMalgrado ci\u00f2 furono gettate la basi per un ipotetico disegno delle insegne dei cavalieri dell'Ordine dei Tre Tosoni d'oro, che ancora oggi \u00e8 conservato; le medaglie riprendevano in quasi tutti i particolari le precedenti caratteristiche dei distintivi del Toson d'oro, con alcune differenze di stampo prettamente napoleonico: l'insegna consisteva in un'aquila napoleonica voltata verso destra che sorreggeva tra le zampe un acciarino blu con due fiamme rosse ai lati, sostenente tre velli di montone in oro, accollati assieme.\nEsistono ad oggi alcune riproduzioni di questa onorificenza, in oro e pietre preziose o smalti che per\u00f2 sono da considerarsi improprie, in quanto realizzate molto tempo dopo la caduta dell'Impero napoleonico dai sostenitori del governo di Napoleone I, ma essi non hanno alcun valore come onorificenze."}
{"id": "128573", "revid": "739313", "url": "https://it.wikipedia.org/wiki?curid=128573", "title": "Aust-Agder", "text": "La contea di Aust-Agder (\"Aust-Agder fylke\" in norvegese) era una contea norvegese situata nel sud del paese. Confinava con le contee di Telemark, Rogaland e Vest-Agder. Nel 2003 contava 103 374 abitanti, cio\u00e8 il 2,2% de la popolazione norvegese. La sua capitale era Arendal. Dal 1\u00ba gennaio 2020 le contee di Vest-Agder e Aust-Agder sono state unite nella contea di Agder.\nAust-Agder \u00e8 anche un attuale collegio elettorale norvegese.\nInformazioni generali.\nLa gente ha iniziato a stabilirsi nell'Aust-Agder 10.000 anni fa, quando il ghiaccio dell'era glaciale aveva iniziato a scomparire dalle aree costiere. Alla fine del XVI secolo, ci fu una grande crescita della popolazione quando le esportazioni di legname, la siderurgia e la navigazione iniziarono a prendere piede. Nei successivi 200 anni, le citt\u00e0 di Ris\u00f8r, Tvedestrand, Arendal, Grimstad e Lillesand sono cresciute fino a diventare le citt\u00e0 in cui si stabilirono la maggior parte delle persone.\nLa contea, situata sulla costa dello Skagerrak, si estendeva da Gjernestangen a Ris\u00f8r fino al Kv\u00e5sefjorden a Lillesand. Le parti interne dell'area includevano i complessi montuosi del Setesdalsheiene ed Austheiene.\nIl significato del nome dell'ex contea \u00e8 \"(la) parte orientale (di) Agder\", poich\u00e9 la parola \"aust\" \u00e8 la forma del norvegese nynorsk per \"est\".\nFino al 1919, il nome della contea era Nedenes \"amt,\" e prendeva il nome dalla vecchia fattoria di Nedenes (\"Norse Ni\u00f0arnes\"), poich\u00e9 questa era la sede dell\"'ammann\" (governatore della contea). Il primo elemento \u00e8 il caso genitivo del nome del fiume \"Ni\u00f0\" (ora chiamato Nidelva) e l'ultimo elemento \u00e8 \"nes\" che significa \"promontorio\". Il significato del nome del fiume \u00e8 sconosciuto.\nLo stemma dell'ex contea era di epoca moderna (1958) e mostra due barre dorate orizzontali su uno sfondo rosso. Simboleggiano il commercio di legname e il recupero di minerali ferrosi che era importante per la crescita dell'Aust-Agder. Ci sono due barre per rappresentare le due aree della contea: interna e costiera.\nPopolazione.\nDal censimento del 1769, Aust-Agder ha registrato una crescita costante della popolazione: da 29.633 a 79.927 nel 1900 e a 102.848 nel 2001. Vi fu una significativa emigrazione negli Stati Uniti nel 19 \u00b0 secolo e all'inizio del 20 \u00b0 secolo.\nComuni.\nLa contea di Aust-Agder era suddivisa in 15 comuni (\"kommuner\"):"}
{"id": "128575", "revid": "287204", "url": "https://it.wikipedia.org/wiki?curid=128575", "title": "Albero (meccanica)", "text": "Lalbero, in meccanica, \u00e8 un organo di trasmissione di un moto rotatorio.\nUsi.\nL'albero ha una grandissima quantit\u00e0 di applicazioni in tutti i campi della trasmissione del moto. Per fare un esempio domestico, l'estremit\u00e0 del frullatore, su cui si innesta il vaso, \u00e8 un giunto collegato all'albero di un motore elettrico.\nNei mezzi di trasporto, vi \u00e8 una grande quantit\u00e0 di alberi: nei motori a pistoni abbiamo l\"albero motore\", detto anche \"albero a gomiti\" o \"albero eccentrico\", o \"collo d'oca\" che converte il moto alternativo dei pistoni in rotatorio, in quanto parte del sistema di manovellismo biella-manovella. \nQuesto, nelle automobili, \u00e8 connesso alla scatola del cambio, in cui alloggiano l\"albero primario\" e l\"albero secondario\"; la scatola trasferisce quindi il moto a un \"albero di trasmissione\" che, a sua volta e tramite il differenziale, lo trasmette agli alberi delle ruote detti anche semiassi. Numerosi alberi poi fanno parte dei sistemi ausiliari, quali le pompe, il tergicristallo eccetera. Ma in tutte le applicazioni di meccanica si trovano impieghi di alberi, nelle forme pi\u00f9 varie.\nL'albero dal punto di vista meccanico.\nCome si \u00e8 detto, l'albero trasmette un moto rotatorio; esso \u00e8 quindi sottoposto a uno sforzo di torsione; nella maggior parte dei casi, a causa di masse collegate all'albero stesso, esso \u00e8 anche sottoposto a sforzo di flessione. In figura la linea rossa mostra l'inflessione di un albero supportato in due punti e recante a sbalzo una massa, che genera una forza peso F. Per le leggi della scienza delle costruzioni, quindi, l'albero dovr\u00e0 essere dotato di opportuni supporti. Si pone, quindi, il problema dell'attrito tra la parte rotante (albero) e quella stazionaria (supporto), di cui \u00e8 parte essenziale la definizione di giochi e interferenze.\nPer evitare che l'albero sia sottoposto a una coppia di torsione troppo elevata, si pu\u00f2 ricorrere alla chiavetta di Woodruff, la quale se sottoposta a uno sforzo eccessivo si rompe e svincola l'albero motore dal carico.\nAccorgimenti.\nL'albero motore pu\u00f2 essere munito o caratterizzato da alcuni elementi o funzioni a seconda del tipo d'utilizzo:"}
{"id": "128580", "revid": "767487", "url": "https://it.wikipedia.org/wiki?curid=128580", "title": "Emodinamica", "text": "L'emodinamica \u00e8 quella branca della fisiologia cardiovascolare che analizza e studia il comportamento del sangue in movimento nei vasi, permettendo cos\u00ec di ridurre il pericolo dell'instaurarsi di patologie legate alla circolazione sanguigna.\nPer studiare il flusso del sangue all'interno delle vene si fa uso delle leggi fisiche di governo dei fluidi, ossia della meccanica dei fluidi. \nCon il termine globale di emodinamica usato in cardiologia, si indicano anche le metodiche di indagine invasive, quali la coronarografia e non invasive quali l'ecocardiografia color Doppler, che consentono uno studio morfologico e funzionale della circolazione cardiaca."}
{"id": "128583", "revid": "9", "url": "https://it.wikipedia.org/wiki?curid=128583", "title": "Fluidi", "text": ""}
{"id": "128587", "revid": "287204", "url": "https://it.wikipedia.org/wiki?curid=128587", "title": "Buskerud", "text": "La contea di Buskerud (\"Buskerud fylke\" in norvegese) era una contea norvegese situata al sud del paese. Confinava con le contee di Akershus, Oslo, Oppland, Sogn og Fjordane, Hordaland, Telemark e Vestfold. La sua capitale era Drammen. Dal 1\u00ba gennaio 2020 fa parte della contea di Viken.\nInformazioni generali.\nLa contea si estendeva da Hurum, nell'Oslofjord, fino alle montagne dell'Hardanger e alla valle di Halling. La parte occidentale era un altopiano montuoso tagliato da valli coperte da foreste e da pascoli verdeggianti. Ad est, il rilievo forma un bacino con numerosi laghi e torrenti. Tyrifjorden e Kr\u00f8deren sono i due laghi pi\u00f9 importanti. Il Numedalsl\u00e5gen, terzo maggior fiume, attraversa il Buskerud per raggiungere la contea di Vestfold, dove sbocca in mare.\nLo stemma di Buskerud fu adottato nell'aprile del 1966. Presentava un orso blu i cui colori simboleggiano le Blue Color Works. Lo sfondo argentato dello stemma di Buskerud rappresenta l'industria d'argento a Kongsberg.\nLa regione di Ringerike probabilmente costituiva una volta un piccolo regno. Nel corso del X secolo, i re Olaf I e Olaf II furono incoronati a B\u00f8nsnes, nel comune di Ringerike.\nNella valle di Numedal, a Kongsberg, si trovano delle miniere d'argento sfruttate dal XVII secolo fino al 1957. A Kongsberg si \u00e8 sviluppata una industria d'armi a partire dal 1814, e vi sono ancora molte imprese ad alta tecnologia. A Modum c'era anche \"Blaafarvev\u00e6rket\", un'opera di produzione di pigmenti al cobalto (Blue Color Works).\nOggi le principali attivit\u00e0 economiche dell'ex contea sono l'agricoltura, la silvicoltura e l'energia idroelettrica, prodotta dai fiumi Begna e Rands."}
{"id": "128589", "revid": "405275", "url": "https://it.wikipedia.org/wiki?curid=128589", "title": "Trantor", "text": ""}
{"id": "128591", "revid": "1226", "url": "https://it.wikipedia.org/wiki?curid=128591", "title": "Nicholas Flamel", "text": ""}
{"id": "128594", "revid": "12290", "url": "https://it.wikipedia.org/wiki?curid=128594", "title": "Elseworlds", "text": "Elseworlds (inizialmente tradotto in \"Altrimondi\") \u00e8 una linea di fumetti edita dalla casa editrice statunitense DC Comics in cui sono proposte storie alternative al \"DC Universe\" classico e in cui i personaggi principali della casa editrice vivono avventure diverse dal solito. La presentazione all'inizio di ogni albo \u00e8\nIl primo titolo \u00e8 stato \"Gotham by Gaslight\", scritto da Brian Augustyn e disegnato da Mike Mignola in cui Batman incontra Jack lo squartatore in una Gotham City vittoriana (anche se l\"'imprint\" - l'etichetta editoriale - non era stato ancora creato lo special \u00e8 diventato Elseworlds retroattivamente).\nAltro titolo famoso della serie \"Elseworld\" \u00e8 \"Il Chiodo\" (\"JLA: The Nail\"), scritta e disegnata da Alan Davis, che racconta un mondo senza Superman in cui la Jla viene guardata con sospetto per la paura dei metaumani alimentati da una paranoia xenofoba.\nIl titolo pi\u00f9 famoso e premiato \u00e8 per\u00f2 \"Kingdom Come\", una miniserie scritta da Mark Waid e disegnata da Alex Ross in cui una nuova e violenta generazione di supereroi si batte contro i classici personaggi DC (ormai invecchiati e in pensione) in un conflitto epico tra due modi diversi di intendere il ruolo di eroe in costume. Waid ha scritto anche la serie \"Kingdom\", una sorta di seguito ambientato 20 anni dopo la fine di questa miniserie, in cui ha messo le basi per la teoria dell\"'Ipertempo\" creata insieme a Grant Morrison, in cui spiega che tutte le storie della DC Comics narrate fanno parte di un \"multiverso\" in cui a volte le realt\u00e0 entrano in conflitto e interferiscono fra loro generando paradossi.\nAlcune miniserie come \"\" vengono considerate degli \"Elseworlds\" anche se ufficialmente non vengono riconosciuti tali, perch\u00e9 ambientati in realt\u00e0 alternative alla \"continuity\" ufficiale.\nUno degli albi della serie ritenuti migliori \u00e8 \"\" scritto da Mark Millar, in cui la navicella di Kal-El non atterra negli USA ma nell'Unione Sovietica comunista durante la Guerra fredda."}
{"id": "128595", "revid": "15756", "url": "https://it.wikipedia.org/wiki?curid=128595", "title": "Calymmiano", "text": "Il Calymmiano (dal Greco \"Calymna\", \"copertura\", con riferimento all'espansione della copertura della crosta terrestre) \u00e8 il primo periodo dell'era Mesoproterozoica, e si estende da 1.600 milioni a 1.400 milioni di anni fa.\nAnzich\u00e9 essere basate sulla stratigrafia, queste date sono definite cronologicamente.\nMorfologia.\nQuesto periodo \u00e8 caratterizzato dall'espansione della preesistente crosta terrestre, o dalle nuove piattaforme continentali formatesi sui recenti basamenti cratonizzati.\nIl supercontinente Columbia si divise durante l'alto Calymmiano, circa 1.500 milioni di anni fa.\nContenuto fossilifero.\nI mitocondri, organuli delle cellule eucariotiche, si originarono come organismi procarioti esterni, introdottisi nella cellula come endosimbionti, circa 1,5 miliardi di anni fa. I mitocondri si sarebbero sviluppati da proteobacteria (in particolare, Rickettsiales o affini e possibilmente da un batterio molto vicino a Rikettsia prowazekii).\nAnalisi cladistica.\nA 1,6 miliardi di anni fa, secondo la cladistica, dovrebbe comparire il clade Podiata, contenente il clade Unikonta (che contiene a sua volta Amebe, Funghi e Animali), e altri cladi del regno Protista dotati di mobilit\u00e0: si tratterebbe dunque dell'antenato comune fra Protozoi mobili, Amebe, Fungi e Animali, ovvero a quest'epoca si ritiene che risalgano i primi organismi dotati di mobilit\u00e0 autonoma."}
{"id": "128596", "revid": "287204", "url": "https://it.wikipedia.org/wiki?curid=128596", "title": "Finnmark", "text": "La contea di Finnmark (\"Finnmark fylke\" in norvegese, \"Finnm\u00e1rku\" in sami, \"Ruija\" in finlandese) era una contea norvegese situata all'estremo nord del paese. Dal 1\u00ba gennaio 2020 la contea \u00e8 stata unificata con quella del Troms, formando il Troms og Finnmark. Il Finnmark fa parte della Lapponia, che si estende su quattro paesi. Confina con la contea norevegese di Troms, con la Lapponia finlandese e con l'Oblast' di Murmansk, in Russia. La sua capitale era Vads\u00f8, nonostante il centro pi\u00f9 popolato fosse Alta.\nInformazioni generali.\nNome.\nLa vecchia forma norrena del nome era Finnm\u01ebrk. Il primo elemento \u00e8 \"finn\"(\"ar\"), il nome norreno per il popolo Sami. L'ultimo elemento \u00e8 \"m\u01ebrk\" che significa \"bosco\" o \"terra di confine\". In epoca norvegese il nome si riferiva a tutti i luoghi in cui vivevano i S\u00e1mi (anche parti della Norvegia del Sud).\nStemma.\nLo stemma \u00e8 nero con una torre del castello color oro, tecnicamente descritta come \"un castello a torre singola\". Il design \u00e8 del 1967 e mostra la vecchia fortezza di Vard\u00f8hus al confine orientale con la Russia.\nGeografia.\nIl Finnmark era la contea pi\u00f9 settentrionale e pi\u00f9 orientale della Norvegia, se non si considerano le isole Svalbard come una contea. Era la contea meno popolata della Norvegia, pur avendo una superficie maggiore della Danimarca. Aveva 6844 chilometri di costa, di cui 3155 relativi alle isole. Il nord e l'ovest sono disseminati di baie: i paesaggi sono molto vari, passando da litorali deserti a regioni fluviali dotate di vegetazione verdeggiante. Il capo Nord, non lontano da Honningsv\u00e5g, \u00e8 talvolta considerato il punto pi\u00f9 settentrionale del continente europeo, su un'isola (Mager\u00f6ya). Kinnarodden, nella penisola di Nordkinn, nel comune di Lebesby, \u00e8 il punto pi\u00f9 settentrionale della terraferma europea.\nLa costa \u00e8 frastagliata da grandi fiordi, molti dei quali (in senso stretto) sono falsi fiordi, poich\u00e9 non sono scavati dai ghiacciai. Alcune delle pi\u00f9 grandi colonie di uccelli marini della Norvegia si trovano sulla costa settentrionale, le pi\u00f9 grandi sono Hjelms\u00f8ystauran sull'isola di Hjelms\u00f8ya nel comune di M\u00e5s\u00f8y e Gjesv\u00e6rstappan nel comune di Nordkapp. Il punto pi\u00f9 alto si trova sulla cima del ghiacciaio \u00d8ksfjordj\u00f8kelen, che ha una superficie di 45 chilometri quadrati e si trova nel comune di Loppa. Il ghiacciaio dell'altopiano di \u00d8ksfjord part\u00ec direttamente nel mare (J\u00f8kelfjorden) fino al 1900, l'ultimo ghiacciaio della Norvegia continentale a farlo. Le parti centrale e orientale del Finnmark sono generalmente meno montuose e senza ghiacciai.\nLa natura varia dalle zone costiere sterili di fronte al Mare di Barents, alle aree di fiordo pi\u00f9 riparate e alle valli fluviali con calanchi e vegetazione arborea. Circa met\u00e0 della contea \u00e8 al di sopra della linea degli alberi e gran parte dell'altra met\u00e0 \u00e8 coperta dalla \"betula pubescens.\"\nLe aree pi\u00f9 rigogliose sono Alta e le valli del Tana, e ad est \u00e8 situata la pianura della valle Pasvik a S\u00f8r-Varanger, dove la foresta di pini e abeti siberiani \u00e8 considerata parte della vegetazione della taiga russa. Questa valle ha la pi\u00f9 alta densit\u00e0 di orsi bruni in Norvegia ed \u00e8 l'unica localit\u00e0 del paese con una popolazione di topi muschiati. La lince e l'alce sono comuni in gran parte del Finnmark, ma sono rari sulla costa.\nLe parti interne della contea fanno parte del grande altopiano di Finnmarksvidda, con un'altitudine compresa tra 300 e 400 metri, con numerosi laghi e valli fluviali. L'altopiano \u00e8 famoso per le sue decine di migliaia di renne di propriet\u00e0 dei Sami e per gli sciami di zanzare a met\u00e0 estate. Il Parco nazionale Stabbursdalen garantisce la protezione della pineta pi\u00f9 settentrionale del mondo.\nIl fiume Tana, che definisce in parte il confine con la Finlandia, offre la pi\u00f9 grande pesca di salmoni di tutti i fiumi d'Europa, e ha anche il record mondiale per il salmone atlantico, 36\u00a0kg. Ad est, il Pasvikelva definisce il confine con la Russia.\nClima.\nL'altopiano di Finnmarksvidda nell'entroterra della contea ha un clima continentale con le temperature invernali pi\u00f9 fredde in Norvegia: la temperatura pi\u00f9 fredda mai registrata \u00e8 stata di -51,4\u00a0\u00b0C a Karasjok il 1\u00ba gennaio 1886. Le medie delle 24 ore per gennaio e luglio nella stessa localit\u00e0 sono \u221217,1\u00a0\u00b0C e 13,1\u00a0\u00b0C, la media annuale \u00e8 \u22122,4\u00a0\u00b0C e le precipitazioni sono solo 366 millimetri all'anno con l'estate come la stagione pi\u00f9 piovosa. Karasjok ha registrato fino a 32,4\u00a0\u00b0C a luglio, dando una possibile ampiezza annuale di 84\u00a0\u00b0C (151\u00a0\u00b0F) (raro in Europa). Finnmarksvidda ha una temperatura media annuale fino a -3\u00a0\u00b0C, la pi\u00f9 fredda della Norvegia continentale (ad eccezione delle aree montuose pi\u00f9 alte) e persino pi\u00f9 fredda di Jan Mayen.\nA causa della vicinanza all'oceano senza ghiaccio, gli inverni sono molto pi\u00f9 miti nelle zone costiere (e pi\u00f9 ventosi): la differenza di temperatura media annua tra Loppa, localit\u00e0 costiera, e Karasjok (6\u00a0\u00b0C) \u00e8 paragonabile alla differenza tra Loppa e Londra.\nNella classificazione climatica di K\u00f6ppen, il clima di Karasjok - e della maggior parte delle zone di pianura del Finnmark - corrisponde alla categoria clima subartico, mentre il clima di Loppa corrisponde alla categoria clima oceanico subpolare. La costa nord-orientale, da Nordkapp ad est a Vard\u00f8, ha un clima di tundra artica, poich\u00e9 la temperatura media di luglio \u00e8 inferiore a 10\u00a0\u00b0C.\nInoltre, altitudini superiori a circa 100-200 metri nelle aree costiere nel Finnmark occidentale e 300-500 metri all'interno determinano un clima alpino.\nStoria.\nLa gente vive nel Finnmark da almeno 10.000 anni (vedi cultura di Komsa, cultura della ceramica a pettine e i graffiti rupestri di Alta, questi ultimi patrimonio dell'umanit\u00e0). Il destino di queste prime culture non \u00e8 noto. Tre gruppi etnici hanno una lunga storia nel Finnmark: il popolo Sami, il popolo norvegese e il popolo Kven. Di questi, i Sami probabilmente furono le prime persone ad esplorare il Finnmark. Il Finnmark, cos\u00ec come i comuni di Kautokeino, Karasjok, Tana, Nesseby e Porsanger, hanno anche un nome ufficiale in lingua sami.\nOttar di H\u00e5logaland era un avventuroso norvegese di H\u00e5logaland, l'area approssimativamente corrispondente all'attuale contea del Nordland. Intorno all'890 d.C., sosteneva che \"nessuno [viveva] pi\u00f9 a nord di lui\".\nLe aree orientali del Finnmark furono colonizzate dai norvegesi a partire dal X secolo e ci sono storie che descrivono gli scontri con i careliani. Le scaramucce di confine tra norvegesi e novgorodiani continuarono fino al 1326, quando il trattato di Novgorod risolse la questione.\nLa prima fortificazione conosciuta nel Finnmark \u00e8 la fortezza di Vard\u00f8hus, eretta per la prima volta nel 1306 dal re Haakon V Magnusson. Questa \u00e8 la fortezza pi\u00f9 settentrionale del mondo. Nel 17\u00ba secolo, 88 giovani donne furono bruciate come streghe a Vard\u00f8, un numero estremamente elevato rispetto alla popolazione totale di quest'area in quel momento.\nIl Finnmark divenne per la prima volta soggetto all'aumento della colonizzazione nel XVIII e XIX secolo. Norvegia, Svezia e Russia hanno tutti rivendicato il controllo su quest'area. La Finlandia faceva parte della Russia a quel tempo e non aveva un rappresentante indipendente. I residenti finlandesi del Finnmark, i Kven, sono in gran parte discendenti di immigrati di lingua finlandese che arrivarono nella zona nel XVIII secolo da Me\u00e4nmaa e successivamente nel XIX secolo dalla Finlandia, che soffrivano di carestie e guerre. Nel XIX secolo il Finnmark ottenne lo status di \"amt\" (contea). Per un certo periodo, vi fu un vivace commercio con la Russia (commercio di Pomor) e molti norvegesi si stabilirono sulla penisola di Kola.\nVerso la fine della seconda guerra mondiale, con l'operazione Nordlicht, i tedeschi usarono la tattica della terra bruciata nel Finnmark e nel nord del Troms per fermare l'Armata Rossa. Di conseguenza, poche case sopravvissero alla guerra e gran parte della popolazione fu evacuata con forza pi\u00f9 a sud (Troms\u00f8 era affollata), ma molte persone evitarono l'evacuazione nascondendosi in caverne e rifugi e aspettarono che i tedeschi se ne fossero andati. C'erano 11.000 case, 4.700 capannoni per mucche, 106 scuole, 27 chiese e 21 ospedali bruciati. Sono state distrutte 22.000 linee di comunicazione, le strade sono state fatte saltare in aria, le barche sono state distrutte, gli animali uccisi e 1.000 bambini separati dai loro genitori.\nTuttavia, dopo aver conquistato la citt\u00e0 di Kirkenes il 25 ottobre 1944, l'Armata Rossa non tent\u00f2 ulteriori offensive in Norvegia. Le forze norvegesi libere arrivarono dalla Gran Bretagna e liberarono il resto della contea. Alla fine della guerra, pi\u00f9 di 70.000 persone rimasero senza casa nel Finnmark.\nLa guerra fredda fu talvolta un periodo di tensioni nel Finnmark orientale, al confine lungo 196 chilometri con l'Unione Sovietica. Per evitare che le tensioni diventassero troppo alte, la Norvegia dichiar\u00f2 che nel Finnmark non avrebbero avuto luogo esercitazioni NATO. Vi furono, tuttavia, molte attivit\u00e0 di intelligence militare e gli aerei norvegesi di sorveglianza marittima P-3 Orion furono spesso i primi a fotografare sottomarini e aerei sovietici di nuova costruzione. Una nave ELINT appositamente costruita, Marjata, era sempre di stanza vicino al confine e l'attuale Marjata opera ancora fuori dai porti nel Finnmark orientale. Nel 2000, i generali russi hanno minacciato di colpire il radar Globus II a Vard\u00f8 con missili nucleari.\nEconomia e trasporti.\nOltre la pesca e lo sfruttamento del legname, l'economia locale si basa sullo sfruttamento delle risorse minerarie, come ad esempio a Kirkenes.\nLa pesca \u00e8 stata tradizionalmente il modo pi\u00f9 importante di vivere lungo la costa, dove vive la maggior parte della popolazione norvegese. Il granchio reale rosso, originario dell'oceano Pacifico settentrionale ma portato dai russi nel mare di Barents, \u00e8 arrivato dall'est e viene ora sfruttato commercialmente (specialmente nel Varangerfjord). Per evitare che il granchio si diffonda troppo a sud, la pesca del granchio a ovest di Nordkapp \u00e8 totalmente non regolamentata.\nL'industria dell'ardesia ad Alta \u00e8 ben nota.\nNegli ultimi anni, il turismo \u00e8 cresciuto di importanza, con Capo Nord e le citt\u00e0 di Alta e Hammerfest come destinazioni pi\u00f9 importanti.\nCi sono 11 aeroporti, ma solo l'aeroporto di Alta, quello di Lakselv-Banak e quello di Kirkenes-H\u00f8ybuktmoen offrono voli diretti per Oslo. Inoltre, l'aeroporto di Lakselv-Banak a Porsanger viene utilizzato per l'addestramento della Royal Norwegian Air Force e di altri alleati della NATO, in collaborazione con il vicino poligono di tiro di Halkavarre. Garnisonen i Porsanger \u00e8 vicino all'area di allenamento di Halkavarre. C'\u00e8 anche la base militare di S\u00f8r-Varanger (GSV) ad est, a guardia del confine con la Russia.\nLa citt\u00e0 di Hammerfest sta vivendo un boom economico a seguito della costruzione di un grande sito di gas naturale liquefatto terrestre sull'isola di Melk\u00f8ya, che ottiene gas naturale dal giacimento sottomarino di Sn\u00f8hvit. Nel 2009 \u00e8 stato scoperto un nuovo giacimento petrolifero a soli 45\u00a0km dalla costa, vicino al campo di Sn\u00f8hvit.\nComuni.\nLa contea di Finnmark si suddivide in 19 comuni (\"kommuner\"):"}
{"id": "128602", "revid": "1226", "url": "https://it.wikipedia.org/wiki?curid=128602", "title": "John Holbrook Vance", "text": ""}
{"id": "128603", "revid": "101175", "url": "https://it.wikipedia.org/wiki?curid=128603", "title": "Gran Premio motociclistico di Gran Bretagna", "text": "Il Gran Premio motociclistico di Gran Bretagna \u00e8 una delle gare che compongono il motomondiale.\nStoria.\nNato con questa denominazione nel 1974, dal 1977 \u00e8 valido quale tappa del mondiale disputata in Gran Bretagna, in sostituzione del Tourist Trophy disputato con validit\u00e0 iridata dal 1949 (in cui fu la gara inaugurale della storia del mondiale) al 1976.\nSino alla stagione 1986 si \u00e8 corso sul circuito di Silverstone; dal 1987 questo gran premio viene disputato sul circuito di Donington Park, per poi tornare a Silverstone nel 2010. L'edizione del 2018 \u00e8 stata annullata a causa del maltempo, mentre quella del 2020 \u00e8 stata del tutto cancellata a causa della pandemia di COVID-19."}
{"id": "128605", "revid": "1318658", "url": "https://it.wikipedia.org/wiki?curid=128605", "title": "Dichiarazione islamica dei diritti dell'uomo", "text": "La Dichiarazione islamica dei diritti dell'uomo, proclamata il sabato 19 settembre 1981 presso l'UNESCO a Parigi, \u00e8 la versione islamica della Dichiarazione universale dei diritti dell'uomo e a differenza della sua omologa del 1948 \u00e8 una fonte di diritto gerarchicamente inferiore al Corano e alle tradizioni islamiche \"(\u1e25ad\u012bth)\".\nStoria.\nLa dichiarazione del 1981 scaturisce da varie critiche dirette da paesi prevalentemente islamici, come Sudan, Pakistan, Iran ed Arabia Saudita, verso la \"Dichiarazione universale dei diritti dell'uomo\" per la mancanza di considerazione per le \"esigenze religiose e culturali\" dei paesi islamici.\nEssa \u00e8 stata preceduta da un intervento presso le Nazioni Unite da parte del rappresentante iraniano Sa\u02bfid Rajaie Khorasani, secondo il quale Dichiarazione universale dei diritti dell'uomo rappresentava \"una interpretazione laica della tradizione giudaico-cristiana\" che non avrebbe potuto essere attuata dai musulmani senza violare la legge del'Islam.\nQuesta non \u00e8 la sola versione della Dichiarazione islamica dei diritti dell'uomo; nel 1990, al Cairo, la 19a Conferenza Islamica dei Ministri degli Esteri (dal 31 luglio al 5 agosto) ha proclamato la Dichiarazione del Cairo dei Diritti Umani dell'Islam, un testo molto pi\u00f9 compatto in 25 articoli ed un breve preambolo che sembra non riconoscere l'esistenza della Dichiarazione di Parigi, dal quale si legge testualmente \"Recognizing the importance of issuing a Document on Human Rights in Islam that will serve as a guide for Member states in all aspects of life;\" cio\u00e8 \"Riconoscendo l'importanza dell'emettere un Documento sui Diritti Umani nell'Islam che serva come guida per gli Stati membri in tutti gli aspetti di vita;\" come se non ne esistessero di antecedenti.\nDi questa pi\u00f9 recente Dichiarazione \u00e8 disponibile una \"versione italiana\" nel link sottostante; inoltre la versione \"inglese\" di Wikipedia riporta una pagina di confronto con larghe citazioni di articoli, come questa pagina fa rispetto alla versione italiana della Dichiarazione di Parigi cui fa riferimento il primo collegamento sottostante; va annotato infine come la pagina cui corrisponde il link di islamitalia.it sia stata tradotta dall'originale a cura di Hamza R. Piccardo, esponente di primo piano dell'Islam italiano e presidente dell'UCOII (Unione delle Comunit\u00e0 Islamiche Italiane), ma non esistono nella pagina stessa riferimenti ad ulteriori Dichiarazioni emesse successivamente.\nRimangono comunque anche per questa versione le differenze con la dichiarazione delle Nazioni Unite, approvata il 10 dicembre 1948.\nIl testo.\nEssa si compone di un corposo preambolo e di 23 Articoli, molti dei quali divisi in pi\u00f9 commi; nel preambolo possiamo distinguere:\n- la descrizione del rapporto tra Islam e societ\u00e0, quale si evince dal primo paragrafo del preambolo stesso: \"Da oltre quattordici secoli, l'Islam ha definito i Diritti dell'Uomo, nel loro insieme e nelle loro applicazioni, con una Legge divina. Tali diritti sono stati consolidati con un corollario di garanzie sufficienti ad assicurare la loro protezione. L'Islam ha plasmato la societ\u00e0 che ha costruito, in conformit\u00e0 a principi e regole giuridiche che danno a questi diritti consistenza e stabilit\u00e0\".\nPertanto, i Diritti esistono in quanto legge divina, coadiuvata da principi e regole che stabilizzano la societ\u00e0 stessa sotto i fondamenti di questa legge, e non delle scelte di individui o gruppi, non importa quanto numerosi.\n- La considerazione che i credenti sono \"... musulmani, pur nella diversit\u00e0 delle nostre origini etniche e geografiche... \", e l'elenco di svariate motivazioni per le quali viene creata come da \"... musulmani, araldi dell'invito ad abbracciare la religione di Dio, all'alba del XV secolo dell'Egira proclamiamo questa Dichiarazione ( \"Bay\u0101n\" ) dei Diritti dell'Uomo, fatta in nome dell'Islam, a partire dal nobilissimo Corano e dalla purissima Tradizione profetica (Sunna).\"\n- una serie di 12 diritti provenienti quindi dal Corano e dalla Sunna, tale che \"Per queste loro origini, tali diritti hanno le caratteristiche di diritti eterni e non possono essere soppressi o corretti, abrogati o invalidati. Sono diritti indicati dal Creatore \u2014 lode a Lui \u2014 e nessuna creatura umana pu\u00f2 annullarli o combatterli. Le garanzie che assicurano ad ognuno non possono essere cancellate n\u00e9 dalla volont\u00e0 di un individuo che vi rinunciasse n\u00e9 dalla volont\u00e0 di istituzioni che la societ\u00e0 stessa ha creato, qualunque sia la loro origine e qualunque sia l'autorit\u00e0 di cui essa le avesse investite\".\n\"L'affermazione di questi diritti \u00e8 condizione reale e preliminare per la costruzione di un'autentica societ\u00e0 islamica... \"\nPertanto ad un individuo non \u00e8 dato rinunciare ai suoi diritti, quali sono elencati, o sostituirli con altri, n\u00e9 alcuna Istituzione di natura umana pu\u00f2 esprimere garanzie differenti, se in contrasto con la Legge Divina. Come si vede pi\u00f9 avanti, quindi, l'individuo deve la sua fedelt\u00e0 in prima istanza all'autorit\u00e0 religiosa che a quella dello Stato, ove le due autorit\u00e0 non vengano a coincidere.\nTra i valori condivisi con la societ\u00e0 occidentale troviamo la famiglia, l'uguaglianza (ma sempre davanti alla legge islamica), le pari opportunit\u00e0 come indicate nel punto \"9) una societ\u00e0 che offra a tutti parit\u00e0 di opportunit\u00e0 in modo tale che ogni individuo possa assumere delle responsabilit\u00e0 proporzionali alle sue capacit\u00e0... \" ed il senso di missione affidato ai governanti: \"una societ\u00e0 in cui il potere terreno sia considerato un \u00absacro pegno\u00bb affidato alla responsabilit\u00e0 dei governanti, affinch\u00e9 realizzino gli obiettivi definiti dalla Legge islamica... \" ed il diritto alla sicurezza, \"12) ... impegnandosi ad applicare e badando a proteggere quegli stessi diritti che questa \u00abDichiarazione\u00bb proclama di fronte a tutto il mondo.\"\nTra i \"23 Articoli\" che compongono il testo, va notato come il riferimento al protagonista della Dichiarazione, che nella Dichiarazione universale dei diritti dell'uomo \u00e8 sempre \"l'individuo\", sia effettuato di volta in volta verso \"l'individuo\", \"l'uomo\" o \"l'essere umano\".\nNel testo viene sancita la supremazia della legge islamica rispetto alle leggi nazionali, come in\n\"Art. 4\" - Il diritto alla giustizia\n1) Ogni individuo ha diritto di essere giudicato in conformit\u00e0 alla Legge islamica e che nessun'altra legge gli venga applicata...\n5) Nessuno ha il diritto di costringere un musulmano ad obbedire ad una legge che sia contraria alla Legge islamica. \"Il musulmano ha il diritto di rifiutare che gli si ordini una simile empiet\u00e0, chiunque esso sia:\" \u00abSe al musulmano viene ordinato di peccare, non \u00e8 tenuto n\u00e9 alla sottomissione n\u00e9 all'obbedienza\u00bb ( \"\u1e25ad\u012bth\" ).\nO ancora la definizione di equit\u00e0 di un processo e di presunzione di innocenza:\n\"Art. 5\" - Il diritto ad un processo giusto\n1) L'innocenza \u00e8 condizione originaria: \"\u00abTutti i membri della mia Comunit\u00e0 sono innocenti, a meno che l'errore non sia pubblico\u00bb\" ( \u1e25ad\u012bth ). Questa presunzione di innocenza corrisponde quindi allo \u00abstatu quo ante\u00bb e deve rimanere tale, anche nei confronti di un imputato, fino a che esso non sia stato definitivamente riconosciuto colpevole da un tribunale che giudichi con equit\u00e0.\n\"2)\" Nessuna accusa potr\u00e0 essere rivolta \"se il reato ascritto non \u00e8 previsto in un testo della Legge islamica\"...\n\"4)\" In nessun caso potranno essere inflitte pene pi\u00f9 gravose di quelle previste dalla Legge islamica per ogni specifico crimine: \"\u00abEcco i limiti di Allah, non li sfiorate\u00bb (Cor. II:229)\"...\nInoltre, relativamente al libero pensiero, troviamo delle fondamentali differenze tra le due Dichiarazioni; infatti per i Paesi firmatari della Dichiarazione universale dei diritti dell'uomo si legge:\n\"Articolo 18\"\nOgni individuo ha il diritto alla libert\u00e0 di pensiero, coscienza e di religione; tale diritto include la libert\u00e0 di cambiare religione o credo, e la libert\u00e0 di manifestare, isolatamente o in comune, sia in pubblico che in privato, la propria religione o il proprio credo nell'insegnamento, nelle pratiche, nel culto e nell'osservanza dei riti.\n\"Articolo 19\"\nOgni individuo ha il diritto alla libert\u00e0 di opinione e di espressione, incluso il diritto di non essere molestato per la propria opinione e quello di cercare, ricevere e diffondere informazioni e idee attraverso ogni mezzo e senza riguardo a frontiere.\nmentre nella Dichiarazione islamica troviamo:\n\"Art. 12\" - Il diritto alla libert\u00e0 di pensiero, di fede e di parola\n1) Ogni persona ha il diritto di pensare e di credere, e di esprimere quello che pensa e crede, senza intromissione alcuna da parte di chicchessia, \"fino a che rimane nel quadro dei limiti generali che la Legge islamica prevede a questo proposito\". Nessuno infatti ha il diritto di propagandare la menzogna o di diffondere ci\u00f2 che potrebbe incoraggiare la turpitudine o offendere la Comunit\u00e0 islamica: \"\u00abSe gli ipocriti, coloro che hanno un morbo nel cuore e coloro che spargono la sedizione non smettono, ti faremo scendere in guerra contro di loro e rimarranno ben poco nelle tue vicinanze. Maledetti! Ovunque li si trover\u00e0 saranno presi e messi a morte\u00bb\" (Cor., XXXIII:60-61).\n4) Nessun ostacolo potr\u00e0 essere frapposto alla diffusione delle informazioni e delle verit\u00e0 certe, a meno che dalla loro diffusione non nasca qualche pericolo per la sicurezza della comunit\u00e0 naturale e per lo Stato: \"\u00abQuando giunge loro una notizia rassicurante o allarmante, essi la divulgano; se l'avessero riferita all'Inviato di Dio e a quelli di loro che detengono l'autorit\u00e0, per domandare il loro parere avrebbero saputo se era il caso di accettarla, perch\u00e9 di solito si fa riferimento alla loro opinione\u00bb (Cor. 4,83)\".\nPer quanto riguarda i diritti economici e quelli dei lavoratori, molto spazio viene dedicato alla trattazione, con una codifica simile, ma ben pi\u00f9 articolata, a quella degli Artt. 23 e 24 della Dichiarazione delle Nazioni Unite:\n\"Art. 15\" - I diritti economici\n6) Per assicurare una saggia direzione dell'attivit\u00e0 economica e per garantirne il sano funzionamento, l'Islam proibisce:\n- la frode in tutte le sue forme: \u00abChi viene per frodare non \u00e8 dei nostri\u00bb ( \"had\u012bth\" );\n- l'alea, la mancanza di informazione e tutto ci\u00f2 che potrebbe suscitare conflitti che non si potrebbero definire oggettivamente: \u00abIl Profeta* ha vietato la vendita con il getto della pietra e la transazione indefinita\u00bb ( \"khabar\" ), \u00abIl Profeta* ha vietato [di vendere] l'uva prima che sia matura (nera) e il grano prima che maturi\u00bb ( \"khabar\" );\n- la costituzione di un monopolio e qualsiasi concorrenza sleale...\n- l'usura e qualsiasi altro profitto che sfrutta la situazione di altrui svantaggio...\n- la pubblicit\u00e0 mendace e ingannatrice...\n7) Il rispetto dei superiori interessi della Comunit\u00e0 islamica e la fedelt\u00e0 ai valori dell'Islam costituiscono la sola limitazione possibile all'attivit\u00e0 economica della societ\u00e0 musulmana.\nQuindi non \u00e8 un diritto economico il prestito di denaro remunerato da un tasso di interesse, cos\u00ec come la vendita di un bene non ancora definito, come i \"futures\".\nPer quanto riguarda il rapporto tra i sessi, troviamo:\n\"Art. 19\" - Il diritto di fondare una famiglia\n1) Il matrimonio, nel quadro islamico, \u00e8 un diritto riconosciuto a ogni essere umano. \u00c8 la via che la Legge islamica ha riconosciuto legittima per fondare una famiglia, assicurarsi una discendenza e conservarsi casti... Ognuno degli sposi ha dei diritti e dei doveri nei confronti dell'altro che la legge islamica ha definito con esattezza: \u00abLe donne hanno dei diritti pari ai loro obblighi, secondo le buone convenienze. E gli uomini hanno tuttavia una certa supremazia su di loro\u00bb (\"Cor.\", II:228). Il padre deve provvedere all'educazione dei figli, da un punto di vista fisico, morale e religioso, in conformit\u00e0 alla fede e alla sua Legge religiosa. Egli ha la responsabilit\u00e0 di scegliere la direzione che vuole dare alla loro vita: \u00abOgnuno di voi \u00e8 un pastore; ognuno di voi \u00e8 responsabile del suo gregge\u00bb ...\ndove si vede anche come solo al padre spetti il diritto di guidare i figli verso le loro scelte di vita e, essendone responsabile, di metterle anche in discussione; inoltre la donna viene subordinata all'uomo \"de iure\" \"secondo le buone convenienze\".\nConsiderazioni e annotazioni a margine.\nVale la pena ricordare che il termine \"\u1e25ad\u012bth\" si riferisce alle tradizioni riconosciute valide dalla giurisprudenza e dalla teologia islamica e che costituiscono, raccolte nella \"Sunna\", parte integrante - per quanto sottoposte alla primazia del Corano - della \"Shar\u012b\u02bfa\", ossia la Legge religiosa cui si riferisce il testo suesposto. Il \"khabar\" invece \u00e8 una \"notizia\" o \"informazione\" storica, rilevante ma non giuridicamente cogente come la \"Shar\u012b\u02bfa\".\nCarta araba dei diritti dell'uomo.\nIl 15 settembre 1994 \u00e8 stata adottata dal Consiglio della Lega degli Stati arabi la Carta araba dei diritti dell'uomo che poi \u00e8 stata emendata il 22 maggio 2004."}
{"id": "128606", "revid": "83531", "url": "https://it.wikipedia.org/wiki?curid=128606", "title": "Sodomia", "text": "Sodomia \u00e8 un termine di origine religiosa per caratterizzare alcuni atti sessuali: la parola deriva dalla storia di Sodoma e Gomorra raccontata nei capitoli 18-19 del libro della Genesi nella Bibbia.\nUsato molto comunemente per descrivere l'atto specifico del coito anale, il termine \"sodomia\" pu\u00f2 anche includere atti sessuali senza il coito. In alcune culture pre-moderne vigevano leggi che proibivano questi atti sessuali. Le cosiddette \"leggi sulla sodomia\" in molti paesi criminalizzavano non solo questi comportamenti, ma anche altre attivit\u00e0 sessuali disapprovate, fino a includere anche la masturbazione e la zooerastia.\nPresso i Templari la sodomia era causa dell'espulsione definitiva dall'Ordine, insieme alla violazione della segretezza dei Capitoli, all'uccisione di un cristiano o di una cristiana, alla simonia, all'ammutinamento, alla vilt\u00e0 riconosciuta, all'eresia, al tradimento (il templare che fosse passato ai saraceni) e all'appropriazione indebita.\nDefinizioni.\nIl termine indica un tipo particolare di rapporto sessuale non finalizzato alla procreazione; nella teologia morale cristiana, specialmente del periodo medioevale, si riferiva alle pratiche \"in vase indebito\" (\"in un orifizio illecito\").\nNella quasi totalit\u00e0 dei casi si tratta di due soli tipi di rapporto sessuale di tale tipo:\nGli altri tipi di \"sodomia\" (la \"sodomia orale\", la \"sodomia con se stessi\" - cio\u00e8 la masturbazione) appaiono nei trattati di teologia morale per scrupolo di catalogazione, ma in Europa capita raramente di trovarli nei documenti antichi al di fuori di questo ambito, e hanno avuto scarsa applicazione pratica. La casistica della teologia morale pi\u00f9 tarda tende anzi a separare la masturbazione, anche reciproca, in una categoria a s\u00e9, la \"mollities\" (\"mollezza\"), decisamente meno grave di quella della sodomia. Al contrario, nell'applicazione pratica delle leggi anti-sodomia degli Stati Uniti (le cosiddette \"sodomy laws\"), il rapporto orale, anche eterosessuale, \u00e8 stato effettivamente perseguito e punito fino al 2003 in alcuni stati dell'unione.\nIl termine \u00e8 oggi relativamente in disuso, ed \u00e8 impiegato soprattutto in contesto storico.\nEtimologia.\nIl termine \"sodomia\" deriva dal nome dell'antica citt\u00e0 di Sodoma, che secondo la Bibbia venne distrutta da Dio a seguito delle azioni riprovevoli commesse dai suoi abitanti (vedi \"Sodoma\" e \"Gomorra\"), i quali giunsero a tentare (secondo le versioni correnti) di stuprare due angeli. Assunto dal linguaggio ecclesiastico latino come \"peccatum sodomiticum\".\nGenesi 13:13, Genesi 19... \"gli abitanti di Sodoma erano dei perversi e dei grandi peccatori contro il Signore\": in Genesi 19 si fa riferimento alla sodomia pi\u00f9 come un atto di abuso e di perversit\u00e0 (quindi peccato). La storia racconta che due angeli (letteralmente \"messaggeri\") furono invitati a passare la notte presso la famiglia di Lot a Sodoma: gli abitanti della citt\u00e0 appena seppero dell'arrivo degli stranieri circondarono l'abitazione chiedendo al padrone di casa di farli uscire immediatamente in modo da poterli \"conoscere\" (conoscere sessualmente).\nLot si oppose per\u00f2 fermamente alla richiesta dei cittadini di Sodoma, secondo la regola dell'ospitalit\u00e0 che non poteva in alcun caso essere infranta; offr\u00ec invece al posto dei due messaggeri divini le sue figlie ancora vergini: ma quegli uomini rifiutarono l'offerta sprezzantemente e cominciarono anzi a minacciare lo stesso Lot. Allora i due angeli accecarono con un bagliore improvviso gli aggressori, tanto che questi non riuscivano pi\u00f9 a trovar la porta della casa di Lot. Poi i due angeli intimarono a Lot e a tutto il suo clan di fuggire immediatamente, perch\u00e9 la \"collera del Signore\" si stava per abbattere sopra quella citt\u00e0 cos\u00ec perversa.\nLe diverse interpretazioni dei peccati di Sodoma.\nCome detto, nelle scritture bibliche ebraiche Sodoma \u00e8 la citt\u00e0 distrutta da Dio a causa della malvagit\u00e0 dei suoi abitanti. Nessun peccato specifico viene indicato esser la causa della tremenda ira divina, nonostante Abramo tenti d'intercedere presso il Signore per evitarne la distruzione (Genesi, cap. 18).\nIl collegamento tra Sodoma e l'omosessualit\u00e0 deriva dall'interpretazione data all'episodio riguardante la folla dei 'sodomiti' che si accalca davanti alla porta della casa di Lot tentando di abusare dei due giovani angeli di sembianze maschili appena giunti in citt\u00e0.\nLibro di Ezechiele.\nNel libro di Ezechiele attribuito al profeta Ezechiele Dio parla attraverso i suoi profeti dicendo: \"\"Ecco, questa fu l'iniquit\u00e0 di tua sorella Sodoma: essa e le sue figlie avevano superbia, ingordigia, ozio indolente, ma non stesero la mano al povero e all'indigente: insuperbirono e commisero ci\u00f2 che \u00e8 abominevole dinanzi a me: io le vidi e le eliminai.\" (16:49-50, Bibbia di re Giacomo).\nSecondo la prospettica biblica, i peccati di Sodoma erano molti e non tutti espliciti nella narrazione, e i tentati stupri omosessuali di gruppo possono essere letti tra le righe, enfatizzando la depravazione dei Sodomiti piuttosto che dando di loro una precisa descrizione. D'accordo con le recenti critiche di alcuni Cristiani liberali, i peccati di Sodoma riguardavano pi\u00f9 la violazione delle leggi dell'ospitalit\u00e0 che i peccati sessuali.\nLibro della Sapienza.\nNel libro della Sapienza attribuito a re Salomone e incluso nel canone biblico da ortodossi e cattolici romani si fa riferimento alla storia di Sodoma sottolineando che il peccato dei loro abitanti \u00e8 stato quello di non aver praticato l'ospitalit\u00e0 \"usando un comportamento pi\u00f9 duro e odioso verso gli sconosciuti\"\" (cap 19, vers 13-14).\nLettera di Giuda.\nNella lettera di Giuda, facente parte del Nuovo Testamento si riprende il racconto della Genesi aggiungendo ai potenziali peccati di Sodoma anche la fornicazione: \"proprio come Sodoma e Gomorra e le citt\u00e0 vicine, dandosi alla fornicazione (/impudicitia)... subiscono la pena del fuoco eterno\" (cap V, vers 7). Qui la parola greca usata per fornicazione \u00e8 ekporneu\u014d; non viene utilizzata altrove nel Nuovo Testamento se non nella versione dei Settanta per indicar genericamente la prostituzione (in Genesi 38:24 ed Esodo 34:15).\nFilone.\nIl filosofo ellenistico di origine ebraica Filone di Alessandria (20 a.C. - 50 d.C.) contemporaneo di Ges\u00f9 di Nazareth descrive in tal modo gli abitanti di Sodoma: \"\" perseguivano grande e intemperante indulgenza di gola, nel bere e nelle unioni illecite. Non solo andavano con altre donne, contaminando il letto matrimoniale altrui, ma si concupivano anche l'uno con l'altro tra uomini, facendo cose sconvenienti senza alcun riguardo o rispetto della loro comune natura... e cos\u00ec a poco a poco i maschi si abituarono a essere trattati come le femmine e in questo modo generarono in s\u00e9 la stessa malattia delle femmine, ossia la mollezza e l'estrema delicatezza\" (133-35)..\nGiuseppe Flavio.\nLo storico ebreo Giuseppe Flavio (37-100 d.C.) ha usato il termine \"sodomiti\" per riassumere la narrazione della Genesi: \"In questo periodo i sodomiti erano cresciuti in fierezza, a causa delle loro grandi ricchezze: divennero cos\u00ec ingiusti verso gli uomini ed empi nei confronti di Dio, tanto da non ricordare pi\u00f9 i vantaggi che avevano ottenuto dal Signore: odiavano gli stranieri. Ora, quando videro i volti straordinariamente belli dei due giovani che presero alloggio presso Lot, essi decisero di godere di questi bei ragazzi con la forza; ma quando Lot li esorta alla sobriet\u00e0 offrendo al loro posto le proprie figlie, esponendole cos\u00ec alla loro lussuria al posto degli ospiti, questi rifiutarono\"\" (Antiquit\u00e0 giudaiche 1.11.1,3).\nCristianit\u00e0 medioevale.\nIl significato essenzialmente sessuale del termine sodomia in ambito cristiano non si \u00e8 evoluto prima del regno dell'imperatore Giustiniano I, il quale modific\u00f2 il corpus iuris civilis dichiarando che il peccato di Sodoma era specificamente l'attivit\u00e0 sessuale tra maschi e il loro reciproco desiderio e attrazione: questo crimine era inoltre legato a tutte le carestie, terremoti e pestilenze che affliggevano il mondo e la pena era la morte per decapitazione.\nLe leggi promulgate da Giustiniano segnano un cambiamento nel paradigma legale romano, in quanto egli ha introdotto per la prima volta un concetto di pena che non \u00e8 solo laico, ma anche in certo qual modo divino, per il comportamento omosessuale (\u00e8 difatti la legge di Dio a volere lo sterminio dei sodomiti).\nSan Giovanni Crisostomo nel IV secolo d.C. denuncia le relazioni omosessuali, considerate come peggiori dello stesso omicidio, nella sua 4\u00b0 omelia.\nMa prima di loro gi\u00e0 San Paolo nella Lettera ai Romani parla di \"vergognosa lussuria\", e cos\u00ec Metodio di Olimpo, Agostino di Ippona (354-430) oltre ad alcuni testi pseudoepigrafi greci.\nCon l'avvento dell'Inquisizione l'eresia di Catari e Valdesi divenne il primo obiettivo da colpire per la Chiesa: questi gruppi furono perseguitati non solo per presunto satanismo, ma anche con le accuse di fornicazione e sodomia. La caccia ai bogomili provenienti dalla Bulgaria ha portato in uso un termine strettamente legato alla sodomia, il francese \"bouggerie\" (da cui anche l'italiano buggerato come sinonimo di \"fottuto\") indicante il vizio sodomitico dei bulgari.\nApproccio storico-letterario-filosofico.\nCome accennato, nel Medioevo il termine sodomia tende a descrivere la totalit\u00e0 dei comportamenti non riproduttivi, quindi oltre al senso moderno di sesso anale, anche la masturbazione, il sesso orale, la bestialit\u00e0 o zoofilia (accoppiarsi con le bestie) e il coitus interruptus. Tutte queste pratiche sessuali sono state fortemente condannate dalla chiesa cattolica dopo gli sviluppi teorici di pensatori quali Agostino di Ippona e Tommaso d'Aquino.\nSotto l'inquisizione spagnola del XVI-XVII secolo la sodomia, considerata come un peccato atroce, viene descritta come \"perfetta\" se commessa da due uomini, \"imperfetta\" invece se attuata da un uomo e da una donna. Anche in quest'epoca il termine comprendeva secondariamente una variet\u00e0 di altre pratiche sessuali, tra cui la fellatio e il cunnilingus; per estirpare questi immondi vizi era largamente praticata la tortura.\nL'accusa di sodomia poteva portare i suoi autori, quando non direttamente al rogo, alla pena delle galere (schiavi sulle navi addetti ai remi), alla reclusione a vita, all'esilio perpetuo, o anche alla penitenza consistente nella flagellazione in pubblico; il tutto a seconda della gravit\u00e0 dell'atto vagliato con estremo scrupolo e attenzione dai monaci inquisitori.\nNel 1476 cade nella rete dei difensori della pubblica virt\u00f9 anche un giovane artista talentuoso di nome Leonardo da Vinci, per sodomia attiva consumata verso il diciassettenne Jacopo Saltarelli. Anche se nella Firenze dell'epoca c'era una certa tolleranza verso l'omosessualit\u00e0, la pena prevista in questi casi era severissima: l'evirazione per i sodomiti adulti e la mutilazione di un piede o della mano per i giovani.\nIn Francia era chiamata il \"crimine della colonna vertebrale\" e, secondo quanto racconta Michel Foucault in \"Storia della follia nell'et\u00e0 classica\", una delle ultime condanne a morte eseguite oltralpe per atti sodomitici venne eseguita nel 1726 contro un tenente di polizia il quale sar\u00e0 bruciato vivo per espiare i crimini commessi. Ancora nel \"Grande vocabolario francese (1700-1753)\" di Panckoucke la sodomia consiste nell'usare un uomo come fosse una donna, o una donna come se fosse un uomo. Il termine scompare dal codice penale francese del 1791, due anni dopo lo scoppio della rivoluzione francese; in seguito anche Napoleone Bonaparte terr\u00e0 fuori dalle disposizioni di legge tutti i cosiddetti \"atti contro natura\".\nMa prima ancora della liberalizzazione politica della sodomia operata dai rivoluzionari francesi vi fu per tutto il XVIII secolo l'opera letteraria e filosofica dei libertini (riferiti ai fautori del libertinismo come forma di pensiero, ma soprattutto al personaggio del libertino (personaggio); nel 1694 il libertino John Wilmot, conte di Rochester, mette in scena un'opera satirica sulfurea dal titolo \"Sodom, or the Quintessence of Debauchery\" (\"Sodoma, o la Quintessenza della Dissolutezza\"): prima opera teatrale al mondo a sfondo pornografico, decanta le gioie della sodomia. Altri celebri libertini sono stati rappresentati dalla figura di Don Giovanni e da Giacomo Casanova. La vecchia idea di Tommaso d'Aquino del \"crimine contro natura\" (peccato commesso con s\u00e9 stesso, con uomini e con bestie) verr\u00e0 violentemente attaccata soprattutto dai filosofi e dai romanzieri libertini settecenteschi. Il romanzo libertino per la prima volta nella storia occidentale usa, tra gli altri, anche la sodomia come uno dei mezzi per svincolarsi dalle imposizioni religiose: l'erotismo si fa anticlericalismo sfrenato in \"Fanny Hill. Memorie di una donna di piacere\", \"Th\u00e9r\u00e8se philosophe\", ne \"I gioielli indiscreti\" e in tutti i romanzi del celeberrimo marchese de Sade.\nEd \u00e8 proprio con de Sade che s'impone un punto di svolta nella concezione moderna della sodomia, nessuno prima di lui aveva osato celebrarla in una forma tanto estrema e dissoluta, portatrice di somma libert\u00e0, che permette d'infrangere le catene delle (parole sue) \"stupide fantasie religiose\"; il suo furibondo sadomasochismo intellettuale gli permette d'innalzarla a nuovo atto sacro. In Sade la sodomia \u00e8 ancora accompagnata da invettive, imprecazioni contro Dio e raffinati sacrilegi, come quando uno dei suoi personaggi infila un'ostia consacrata nell'orifizio anale di una delle sue vittime, facendole in tal modo sperimentare un piacere sessuale mai provato prima; o come quando utilizza un crocifisso per violentare una vergine. La sua Juliette si spinge fino al punto di farsi sodomizzare dal papa Pio VI sull'altare della Basilica di San Pietro. L'atto sodomita in de Sade costituisce il segno-chiave (vedi anche Opere e poetica di Donatien-Alphonse-Fran\u00e7ois de Sade).\nDunque furono i libertini del XVIII secolo e in particolare de Sade, che permisero alla sodomia di uscire da secoli di clandestinit\u00e0 e di diventare un tema filosofico. A Roma venivano chiamati \"ispettori dei culi\" i magistrati con l'incarico della sorveglianza dei buoni costumi; Sade mescola il gusto blasfemo con l'ostentazione e l'estremizzazione della sessualit\u00e0: La sodomia diviene l'atto supremo dell'uomo libero, l'oltraggio e la trasgressione per eccellenza delle norme, il mezzo pi\u00f9 adeguato d'imporsi a Dio e alla societ\u00e0, alla morale e alla legge della specie. Simulacro dell'atto della generazione, ne \u00e8 al contempo l'irrisione: \"Quale superiorit\u00e0 si conquista sugli uomini... trasgredendone le leggi, profanandone la religione, rinnegando, insultando, sbeffeggiando il loro esecrabile Dio, sfidando perfino gli orrendi precetti con cui osano dire che la natura elabora i nostri primi doveri... nel libertinaggio non esiste niente di spaventoso, perch\u00e9 tutto ci\u00f2 che viene ispirato da esso \u00e8 ispirato dalla Natura stessa\" (\"La filosofia nel boudoir\").\nMa oltre che la sodomia, de Sade innalza anche la concezione di bisessualit\u00e0 assoluta, autentico precursore della rivoluzione sessuale: il libertino prova un duplice piacere anche con un ragazzo, ossia quello di essere nello stesso tempo amante maschio e amante femmina, mentre una ragazza gli pu\u00f2 assicurare un solo tipo di godimento (ossia quello \"naturalmente\" attivo). Il libertino si ritrova cos\u00ec, alternativamente - ma anche simultaneamente - marito e moglie.\nAnche dopo le orge assassine fantasticate dal divino marchese la letteratura erotica non ha certamente smesso di raccontare le gioie del sesso anale, da \"Le undicimila verghe\" a \"Figlie di tanta madre\" con, nel '900, vedere per la prima volta anche le donne narrare senza peli sulla lingua e descrivere la cara vecchia sodomia, sia quella tra maschi (in \"Le et\u00e0 di Lul\u00f9 (romanzo)\" ad esempio), sia tra maschio e femmina (in \"Histoire d'O (romanzo)\").\nLeggi e divieti riguardanti la sodomia.\nLeggi che vietano la sodomia sono state spesso promulgate in paesi di cultura cristiana e islamica, nei paesi musulmani africani e asiatici e negli Stati Uniti, dove la pratica (definita in vari modi) venne proibita fin dai tempi pi\u00f9 antichi.\nLeggi sulla sodomia in Europa nel XVIII sec..\nNel 1730 sembra esservi stata una vera e propria diffusione dell'omosessualit\u00e0 nel regno dei Paesi Bassi: circa 250 uomini vennero convocati davanti alle autorit\u00e0 competenti per rispondere del reato di sodomia: per 91 di essi fu decretato l'esilio, mente per altri 91 ci fu la condanna a morte.\nGli ultimi due inglesi impiccati per sodomia sono stati giustiziati nel 1835: James Pratt e John Smith morirono davanti alla prigione di Newgate a Londra il 27 novembre di quell'anno. Furono condannati secondo la legge denominata Buggery Act 1533.\nDivieto di sodomia negli Stati Uniti.\nIn vari codici penali dell'unione il termine col tempo \u00e8 stato generalmente sostituito dalla frase \"rapporto sessuale deviante\", descritto come una qualsiasi forma di rapporto sessuale penetrativo o cunnilingus tra persone non legalmente sposate. Queste leggi sono state via via contestate, fino a esser completamente abrogate agli inizi degli anni 2000.\nNegli anni cinquanta ogni stato aveva una legge per criminalizzare la sodomia. Nel 2003 10 stati avevano ancora leggi che la proibivano in ogni forma con la reclusione da 1 a 15 anni. In aggiunta, quattro altri stati avevano leggi che specificavano il divieto di sodomia tra persone dello stesso sesso. Il 26 giugno dello stesso anno la Corte Suprema degli Stati Uniti, con la sentenza \"Lawrence contro Texas\", determin\u00f2 l'abrogazione di queste leggi dichiarandole un'incostituzionale violazione della privacy.\nEvoluzione del termine nelle altre lingue.\nNel tedesco moderno, la parola \"sodomie\" non ha connotazioni di sesso orale o anale, e si riferisce specificamente alla zooerastia; anche in inglese ha connotazioni simili alla zooerastia.\n(Si veda \"Paragraph 175\").\nLo stesso dicasi per la parola norvegese \"sodomi\".\nCuriosit\u00e0.\nA Napoli nel 1578 il sacerdote Giulio da Trocchia fu processato poich\u00e9 dichiar\u00f2, volendolo anche dimostrare, che lo stesso Dio era sodomita.\nAppendice: dal sesso anale alla Sodomia all'omosessualit\u00e0.\nOrigini iniziatiche.\nMa se la definizione religiosa di sodomia introdotta dalla storia biblica viene identificata con gli atti omosessuali in genere considerati come un \"abominio\" (toevah) - lo stesso termine utilizzato per esprimere anche la condanna nei confronti dell'idolatria, della prostituzione sacra e di tutte le forme pagane di magia e divinazione - proprio all'interno del paganesimo e del politeismo riguardane il mondo classico possiamo invece trovare un'interpretazione dell'azione sodomitica-sesso anale, alquanto differente.\nCome spiega approfonditamente Eva Cantarella nel suo saggio \"Secondo natura. La bisessualit\u00e0 nel mondo antico\", rifacendosi anche alla concezione di pederastia cretese, parla dei graffiti rinvenuti all'interno di un'area sacra di Thera (nei pressi del tempio dedicato a Apollo-Karneios) come testimonianze di un rito di passaggio: un solo esempio \u00e8 la frase che afferma \"Krimon qui ha scopato/fottuto il suo fanciullo-pais\" (il verbo \u03bf\u1f34\u03c6\u03c9 pu\u00f2 indicare solamente un atto fisico). Vi sono poi continui riferimenti a divinit\u00e0 \"courotropiche\", preposte all'educazione dei giovani.\nSi tratterebbe allora di iscrizioni in qualche maniera rituali volte a celebrare il compimento di cerimonie iniziatiche; tali graffiti conserverebbero quindi la memoria di un momento fondamentale ed istituzionale dell'esistenza del \"fanciullo; quello della sua iniziazione, fase conclusiva del periodo infantile il quale, per esser considerato definitivamente e pubblicamente superato, prevedeva un rapporto pedagogico-amoroso e finanche sessuale con un uomo protratto per un certo periodo di tempo.\nDomanda: perch\u00e9 mai nell'antica Grecia, come presso altri popoli lontanissimi dai greci sia nel tempo sia nello spazio, la sodomizzazione (E. Cantarella usa precisamente tale parola) era considerata parte del processo formativo dell'uomo adulto? Secondo certe ipotesi primo-novecentesche il rapporto sessuale pederastico-anale sarebbe stato considerato necessario per trasfondere le virt\u00f9 virili dall'uomo al ragazzo, propriamente attraverso lo sperma; difatti per indicare questa tipologia di rapporti si utilizza molto spesso il verbo eispnein-inspirare: il giovane assimila, inspira l'essenza dell'uomo... tramite il sesso anale.\nUna teoria pi\u00f9 recente sostiene invece che la sodomizzazione, in quanto atto che umilia chi lo subisce, verrebbe a simboleggiare la sottomissione del giovane al pi\u00f9 anziano: in altre parole, \u00e8 un atto di \"acculturazione\". Si constata in ogni modo che l'antica sessualit\u00e0 omosessuale fosse, almeno in gran parte, di tipo iniziatico: la sottomissione ad una relazione sessuale con un adulto era allora un presupposto sociale indispensabile per la rinascita individuale (il passaggio definitivo dall'infanzia all'et\u00e0 adulta).\nTerminologia classica.\nGli antichi Greci, che non conobbero mai le disposizioni morali religiose contro la sodomia, avevano un lessico ricchissimo per indicare questo modo dell'amore: la pratica era chiamata \"pedicazione\" (da \"paidik\u00f2s,\" ovvero \"fanciullo\"), amore quindi nei confronti dei fanciulli, il modo principale di amare i giovani. Quanto all'atto della pedicazione nel suo duplice aspetto attivo e passivo (vedi attivo e passivo nel sesso) e che si valutava in maniera diametralmente opposta, tanto erano scherzose le parole indicante l'essere attivi quanto suonavano altrettanto ingiuriose e sprezzanti quelle indicanti la passivit\u00e0.\nPedicare in forma attiva si diceva \"empn\u00e9in\" (\"soffiar dentro\"), \"gynaik\u00f9n\" (\"render donna\"), \"katel\u00e0unein\" (\"spinger dentro\"), ma anche \"oryssein\" (\"scavare un passaggio\"), \"pyg\u00eczein\" (\"inculare\"), \"paidotr\u00ecbein\" (\"sfregare fanciulli\"). Subire la pedicazione, viceversa, si poteva esprimere con \"gonipete\u00ecn\" (\"cadere ginocchioni\"), \"gynaik\u00eczein\" (\"far da donna\"), \"gynaikopat\u00e8in\" (\"patire cose da femmina\"), \"gynaik\u00f9sthai\" (\"farsi donna\"), \"hynopokyptein\" (\"curvarsi, esser messi sotto\"), \"kallop\u00e9uein\" (\"farsi girare\"). Parallelamente il partner attivo era il \"kr\u00e9agra\" (\"colui che lacera la carne\"), \"kollopodi\u00f2ktes\" (\"colui che insegue quello che viene girato\", il \"kollops\"), \"alphest\u00e9s\" (\"colui che va dietro\"). Il partner passivo, di contro, era anzitutto il \"k\u00ecnaidos\" (\"colui che muove il culo, il cinedo sculettante\"), \"androgyn\u00f2s\" (\"maschio e femmina in uno\"), \"b\u00e0ttalos\" (\"colui che si fa montare\"), \"chamaitypos\" (\"prostituto\"), \"gynnis\" (\"effeminato\"), \"katapygos\" (\"pigliainculo\"), \"k\u00f2llops\" (\"colui che si fa girare\"), \"malak\u00f2s\" (\"molle\").\nOra, nei \"Problemata\" (IV, 26), opera della scuola peripatetica, si suppone che l'individuo che preferiva assumere il ruolo sessuale passivo avesse i vasi seminali nell'ano anzich\u00e9 nei testicoli e poich\u00e9 l\u00e0 ove il seme viene secreto quella \u00e8 la parte la cui frizione procura il massimo piacere, per questa loro costituzione di natura l'androgino e l'effeminato avrebbero avvertito lo stimolo in un posto diverso da quello usuale: inoltre, al pari delle donne, sarebbero stati insaziabili.\nMa \u00e8 soprattutto, come detto, in rapporto alla funzione iniziatica e pedagogica della pederastia - quindi all'ideale della paideia - che va inteso lo sprezzo ed il sarcasmo per chi, adulto o a pagamento, si sottoponeva ad una pratica che avrebbe dovuto associarsi ad una iniziazione o a un apprendimento: i termini ingiuriosi non si riferivano in alcun modo all'eromenos, al fanciullo amato, ma al cinedo (il \"puttano\"); il passivo adulto o il ragazzo che esercitava la prostituzione maschile di professione. Nel primo caso il fanciullo veniva soprattutto corteggiato, arrivando poi alla pratica del sesso intercrurale, cio\u00e8 tra le cosce, cos\u00ec come ci mostra la pittura vascolare del tempo.\nNe \"Le nuvole\" Aristofane definisce \"eurypr\u00f2ktoi\" (\"culi aperti\"), tutte le categorie pi\u00f9 ragguardevoli di ateniesi. Eubulo scriveva a proposito degli eroi che parteciparono alla guerra di Troia: \"Si amarono per dieci anni tra loro. Fu una guerra amara. Conquistarono solo una citt\u00e0, e quando fecero ritorno i loro sederi erano pi\u00f9 aperti delle porte della citt\u00e0 che avevano conquistato\" (framm. 120-4). Decisamente ambigua era poi la pena che s'infliggeva all'adultero colto in flagrante: gli s'infilava un rafano nel sedere e lo si depilava con la cenere calda; per schernirlo, poi, gli si mostrava il pugno chiuso col medio proteso verso l'alto (\"schimal\u00eczein\", ossia il dito turpe), quello atto ad essere infilato nell'ano (\"Lettere dei parassiti\" di Alcifrone, 26). Esattamente come in Grecia, anche a Roma si faceva una distinzione netta tra rapporto attivo e passivo: la seconda costituiva motivo estremo di vergogna per gli uomini adulti.\nConclusione.\nDopo l'identificazione dei sodomiti come omosessuali da parte di Filone di Alessandria nel I secolo, dopo l'accoglimento della connessione tra sodomia ed eresia delineata da Tommaso d'Aquino tra il XII e il XIII secolo, dopo che nella \"Divina commedia\" i sodomiti sono posti nel girone dei violenti contro la natura, l'abolizione della pena di morte per sodomia avvenne nella maggior parte dei paesi europei nel XVIII secolo, mentre successivamente si and\u00f2 affermando un'autonoma concezione dell'omosessualit\u00e0 come reato in s\u00e9 o come aggravante dei delitti sessuali. Comincia in parte un'altra storia.\nBuoni ultimi tra i paesi occidentali nell'abolizione del reato \"turpe e nefando\" di sodomia sono stati gli USA."}
{"id": "128609", "revid": "287204", "url": "https://it.wikipedia.org/wiki?curid=128609", "title": "Emilio Segre", "text": ""}
{"id": "128610", "revid": "201167", "url": "https://it.wikipedia.org/wiki?curid=128610", "title": "Ectasiano", "text": "L'Ectasiano (dal Greco \"Ectasis\", \"estensione\") \u00e8 il secondo periodo dell'Era Mesoproterozoica, e si estende da 1.400 milioni a 1.200 milioni di anni fa.\nAnzich\u00e9 essere basate sulla stratigrafia, queste date sono definite cronologicamente.\nMorfologia.\nQuesto periodo \u00e8 caratterizzato dall'espansione ulteriore e ancora pi\u00f9 accentuata della esistente crosta terrestre, o dalle nuove piattaforme continentali, da cui il nome.\nSono stati identificati fossili di \"Bangiomorpha pubescens\" in rocce di 1.200 milioni di anni nella Formazione Hunting dell'isola di Somerset in Canada. Potrebbero corrispondere a un tipo di alga rossa e pertanto al primo organismo pluricellulare con riproduzione sessuale di cui si abbia conoscenza. Potrebbe anche trattarsi di colonie di cianobatteri.\nScoperte recenti.\nUn modello risalente al 1993 di Jim Kasting della Pennsylvania State University aveva stimato che 1,4 miliardi di anni fa, per compensare un sole con un irraggiamento pi\u00f9 debole, i livelli di CO2 presenti nell'atmosfera primordiale fossero da 10 a 10.000 volte maggiori rispetto a quelli odierni. Grazie ad un nuovo strumento, una microsonda a ioni di carbonio situata nel Carnegie Institution for Science di Washington, tale modello trova ora una conferma: il livello di CO2 presente nell'atmosfera era almeno da 10 a 200 volte maggiore. La scoperta \u00e8 descritta in un articolo dei geologi Shuai Xiano della Virginia Polytechnic Institute e di Alan Jay Kaufman dell'Universit\u00e0 del Maryland pubblicato nel 2003 dalla rivista Nature. Gli studi sono stati condotti nel nord della Cina in un deposito di scisti proterozoici su un fossile microscopico il Dictyosphera delicata; essendo un fotosintetizzatore eucariotico, produceva materia organica a partire dal CO2, che si \u00e8 preservato nel fossile in una robusta parete che usava per proteggersi quando restava a lungo in letargo.\nAnalisi cladistica.\nSecondo l'analisi cladistica, a 1,4 miliardi di anni fa si fa risalire la presunta comparsa (secondo alcuni autori) del clade (o sottodominio) Unikonta, contenente attualmente i cladi:\nSi trattava dunque dell'antenato comune di animali, funghi e amebe.\nInvece, intorno a 1,3 miliardi di anni fa, sarebbe comparso il clade Opisthokonta, contenente gli antenati comuni di animali e funghi."}
{"id": "128611", "revid": "201167", "url": "https://it.wikipedia.org/wiki?curid=128611", "title": "Steniano", "text": "Lo Steniano (dal Greco \"Stenos\", \"stretto\") \u00e8 il terzo e ultimo periodo dell'era Mesoproterozoica, e si estende da 1200 milioni a 1000 milioni di anni fa.\nAnzich\u00e9 essere basate sulla stratigrafia, queste date sono definite cronologicamente.\nMorfologia.\nQuesto periodo \u00e8 caratterizzato dalle \"strette\" bande di rocce polimetamorfiche formatesi in questo periodo, e dalla formazione del supercontinente Rodinia.\nContenuto fossilifero.\nA questa epoca (ipotesi pi\u00f9 retrodatante) si fa risalire la presunta comparsa di Bangiomorpha pubescens, una alga rossa trovata fossilizzata in una roccia di 1,2 miliardi di anni, presunto primo Organismo pluricellulare, e anche il primo organismo con riproduzione sessuale di cui si abbia conoscenza."}
{"id": "128612", "revid": "640277", "url": "https://it.wikipedia.org/wiki?curid=128612", "title": "19 Fortuna", "text": "19 Fortuna \u00e8 uno dei pi\u00f9 grandi asteroidi della fascia principale. Ha una superficie scura e una composizione di carbonati primitivi simile a quella di 1 Ceres.\nFortuna fu scoperto da John Russell Hind il 22 agosto 1852 grazie al telescopio da 7 pollici dell'osservatorio privato di George Bishop al Regents Park di Londra, Regno Unito (di cui era direttore). Venne battezzato cos\u00ec in onore di Fortuna, la dea Romana del caso e del destino.\nIl Telescopio spaziale Hubble ha osservato Fortuna nel 1993, risolvendo un diametro apparente di 0.20 arcosecondi (4.5 pixel della Planetary Camera); la sua forma \u00e8 pressoch\u00e9 sferica. Sono stati cercati dei satelliti naturali dell'asteroide, ma senza successo.\nSono state osservate molte occultazioni stellari di Fortuna."}
{"id": "128613", "revid": "831312", "url": "https://it.wikipedia.org/wiki?curid=128613", "title": "Giro d'Italia 1994", "text": "Il Giro d'Italia 1994, settantasettesima edizione della \"Corsa Rosa\", si svolse in ventidue tappe dal 22 maggio al 12 giugno 1994, per un percorso totale di 3\u00a0731 km. La vittoria fu appannaggio del russo Evgenij Berzin, che complet\u00f2 il percorso in 100h41'21\", alla media di 36,954 Km/h, precedendo l'italiano Marco Pantani e lo spagnolo Miguel Indurain. \nBerzin s'impose nell'arrivo in salita di Campitello Matese (dove conquist\u00f2 la maglia rosa), nella cronometro di Follonica e nella dura cronoscalata del Passo del Bocco. Fu il Giro che lanci\u00f2 Marco Pantani, che si aggiudic\u00f2 la tappa di Merano e la successiva tappa dell'Aprica, scattando sul Mortirolo e giungendo al traguardo con 2'52\" su Claudio Chiappucci, secondo classificato e suo compagno di squadra, 3'30\" su Miguel Indurain e 4'06\" su Berzin. \nIn Italia fu trasmesso in tv da Italia 1."}
{"id": "128616", "revid": "125099253", "url": "https://it.wikipedia.org/wiki?curid=128616", "title": "Minimalismo", "text": "Il minimalismo \u00e8 la principale tendenza che negli anni sessanta fu protagonista del radicale cambiamento del clima artistico, caratterizzata da un processo di riduzione della realt\u00e0, dall'antiespressivit\u00e0, dall'impersonalit\u00e0, dalla freddezza emozionale, dall'enfasi sull'oggettualit\u00e0 e fisicit\u00e0 dell'opera, dalla riduzione alle strutture elementari geometriche.\nIl termine fu coniato nel 1965 dal filosofo dell'arte inglese Richard Wollheim nell'articolo intitolato, appunto, \"Minimal Art\", all'interno della rivista \"Arts Magazine\". Egli parla di \"riduzione minimale\", ma nel senso del contenuto artistico, relativamente a lavori dove entrano in gioco oggetti al limite indistinguibili dalla realt\u00e0 quotidiana, oppure forme ed immagini con valenze anonime e impersonali, citando da un lato i \"ready-made\" di Duchamp, che sono un punto di riferimento fondamentale per quello che riguarda la componente concettuale di ogni operazione riduzionista, e dall'altro Reinhardt, dal quale trae l'aspetto relativo alla riduzione purista della pittura e la sua concezione dell'\"arte per l'arte\", tesa all'eliminazione di tutto ci\u00f2 che viene percepito come non essenziale.\nIl minimalismo nelle arti plastiche.\nAltri termini utilizzati per definire questo processo sono ABC ART, Object Sculpture, Specific Object, Unitary Object, Cool Art, Primary Structures, Literarist Art.\nDal punto di vista critico il termine minimalismo andrebbe applicato in senso stretto solo alle esperienze artistiche americane di questo tipo, ma viene normalmente utilizzato in senso pi\u00f9 allargato, anche per definire l'insieme delle ricerche europee riduzionistiche e analitiche, in certi casi in anticipo rispetto a quelle oltreoceano.\nSono considerati come i protagonisti della Minimal Art americana Carl Andre, Dan Flavin, Donald Judd, Sol LeWitt, Robert Morris, con sculture articolate per lo pi\u00f9 in installazioni ambientali; dall'altro lato Frank Stella, Robert Ryman, Agnes Martin e, come precursori riconosciuti nel campo della pittura, Barnett Newman (quadri caratterizzati da grandi campiture di colore che si espandono in modo uniforme sulla superficie della tela, scandite soltanto da qualche banda verticale di altro colore), Robert Rauschenberg (White Paintings: tele assolutamente bianche allo stesso tempo concettuali e minimalistiche) e Ad Reinhardt.\nLa situazione europea \u00e8 pi\u00f9 complessa e frazionata; si possono ricordare il francese Yves Klein e i gruppi BMPT e Support -Surface, il polacco Roman Opa\u0142ka, i tedeschi Blinky Palermo e Ulrich R\u00fcckriem e gli italiani Piero Manzoni, Francesco Lo Savio, Sergio Lombardo, Giulio Paolini, Giorgio Griffa, Gianni Piacentino, Giovanni Callisto ed Enrico Castellani definito da Donald Judd in un articolo del 1966 come il padre del minimalismo.\nI lavori sono costituiti da grandi volumi geometrici, da unit\u00e0 elementari primarie, monolitiche, con forme cubiche, rettangolari e simili, da elementi organizzati in strutture aperte e sequenze seriali; i materiali utilizzati sono di tipo industriale ed edilizio (pannelli di legno, lastre di metallo, formica, plexiglas, vetro, mattoni, travi, tubi fluorescenti al neon) strettamente connessi alla forma e ai colori che coincidono con quelli del materiale stesso oppure si riducono al bianco e al grigio; l'installazione degli elementi sul pavimento o sulle pareti \u00e8 in diretto rapporto con lo spazio espositivo in modo da coinvolgerlo come componente stessa del lavoro artistico: all'assenza, o riduzione minimale delle relazioni interne, si contrappone l'esperienza delle relazioni esterne fra spazio e oggetti. Spesso le opere sono realizzate attraverso procedimenti industriali, a scapito dell'artigianalit\u00e0. L'esecuzione \u00e8 sottratta alla mano dell'artista e affidata alla precisione dello strumento meccanico.\nI primi lavori sono \"Exercise\", piccole sculture in legno con variazioni sulle differenti tecniche di taglio; si rende poi conto che le travi di legno sono meglio in s\u00e9, senza interventi. Realizza cos\u00ec la \"Element Series\", costruzioni dove grosse travi di legno, da una a quattro, vengono usate per combinazioni semplici che occupano lo spazio, che per lui consistono in dei veri e propri tagli nello spazio.\nNel 1966-67 installa \"Equivalents\", otto strutture rettangolari, ciascuna con 120 mattoni in differenti combinazioni e \"Cuts\", dove tutto il pavimento \u00e8 ricoperto, salvo otto rettangoli vuoti, intesi come sculture negative. Dal 1968 inizia a realizzare le sue sculture-pavimenti usando lastre quadrate standard di vari materiali; la scultura si presenta come \"pura pavimentalit\u00e0\", come puro luogo-spazio; il fatto che il visitatore possa camminare sopra queste opere esalta una fruizione dell'arte in termini di diretta esperienza sensoriale.\nA partire dal 1964 produce grandi scatole di ferro e altri metalli, come pezzi unici o sequenze installate orizzontali sul pavimento o verticali sul muro.\nDal 1965 decide di ridurre il suo linguaggio formale solo al quadrato e al cubo e al colore bianco, le sue costruzioni in legno o metallo. Il sistema generativo di queste strutture modulari cubiche aperte \u00e8 semplice: lo scopo \u00e8 di incentrare l'attenzione su di esse in quanto arte e non dimostrazioni matematiche.\nNel 1968 pubblica la \"Drawing Series I, II, III, IV\". Questo tipo di serie viene poi realizzato direttamente sulle pareti degli spazi espositivi dando vita ai \"Wall Drawings\".\nLavora inizialmente sul rapporto esistente tra oggetto, spazio e spettatore realizzando nel 1961 \"Passegeway\", un lungo tunnel curvo e stretto e \"Column\", un lungo parallelepipedo in compensato tinto di grigio.\nNello stesso anno, influenzato dalla componente concettuale duchampiana, realizza \"Box with the sound of its own making\", una scatola cubica di legno, con all'interno un registratore che trasmette i rumori registrati durante la fabbricazione della scatola stessa.\nEgli produce per\u00f2, per la maggior parte, elementi volumetrici che sembrano grossi oggetti di fabbricazione industriale, dove l'apparente regolarit\u00e0 geometrica \u00e8 messa in crisi da piccoli interventi irregolari, come un angolo arrotondato, un'inclinazione non ortogonale di un lato, ecc.\nNel 1964 all'interno della Green Gallery mostra una serie di poliedri in compensato grigio le cui forme hanno una specifica relazione con le pareti, il soffitto, gli angoli e il pavimento, creando un'opera ambientale.\nNel 1966, dello stesso materiale, sono le \"L-Beams\", strutture a forma di L che, pur essendo uguali tra loro, si presentano come sculture diverse solo per il fatto di essere collocate in posizioni differenti.\nIl contesto culturale in cui si pot\u00e9 sviluppare il minimalismo ha i suoi prodromi dell'emancipazione dall'arte europea nell'astrattismo americano del dopoguerra. Artisti come Jackson Pollock, Barnett Newman, Mark Rothko realizzarono in quel periodo opere astratte che segnarono un netto cambiamento nella produzione artistica statunitense e nel modo di concepire e percepire la pittura. Anche la critica dovette in quegli anni formarsi e sviluppare delle nuove categorie interpretative per l'analisi delle opere.\nL'artista Frank Stella ebbe una rilevante importanza per lo sviluppo del minimalismo. Egli dipinse alla fine degli anni cinquanta i \"Black Paintings\", dei quadri privi di cornice consistenti in strisce nere parallele divise da sottili linee bianche. La sua intenzione \u00e8 quella di elaborare una nuova pittura, impersonale, di carattere oggettuale, di impatto diretto, il cui processo di realizzazione risulti evidente a prima vista, in assoluta opposizione a quella espressionista astratta.\nEgli arriva ad annullare ogni relazione interna ed esterna adottando schemi concentrici, simmetrici e ripetitivi nella stesura delle strisce nere sulla tela, dipinte con un grosso pennello da decoratore; la configurazione ripetitiva rettilinea o diagonale segue la forma della tela e la larghezza della striscia coincide con lo spessore del telaio; vi \u00e8 una sostanziale identit\u00e0 tra rappresentazione e supporto.\nA partire dal 1960-61 incomincia a realizzare tele sagomate in cui la forma del supporto assume configurazioni geometriche variate.\nSuccessivamente entrano in gioco elementi curvilinei, colori vari e anche effetti ottici.\nAnche le opere di Jasper Johns sono da considerare come influenti per la formazione culturale del minimalismo. Egli introdusse nei suoi dipinti degli oggetti per affermare la negazione della soggettivit\u00e0 dell'artista e della sua vanit\u00e0. Vi fu nelle intenzione dell'artista una tensione ad un'arte impersonale espressa al limite tra pittura e scultura, tra pittura e oggetto.\nIn ultimo, \u00e8 degna di nota la produzione degli italiani Piero Manzoni, capofila del movimento in Italia e massimo teorizzatore, Gianni Piacentino con le sue installazioni e, pi\u00f9 recentemente Riccardo Gusmaroli tra i massimi esponenti del neo-minimalismo.\nMinimalismo in architettura.\nLo stile di architettura minimalista si concentra sulla multifunzionalit\u00e0 e multigestione di uno spazio. Si tratta di rendere una stanza il pi\u00f9 adatta possibile ad assumere pi\u00f9 di una funzione, un modo pi\u00f9 essenziale di costruire, dove si cercano equilibrio, spazi tranquilli, poche aperture essenziali, anche allo scopo di ottenere luoghi adatti alla meditazione e al riposo; come fornendo ad una sala soggiorno un'apertura opzionale del soffitto per renderlo a proprio piacimento uno spazio semi-esterno, gradibile in una giornata estiva come in una giornata invernale, rinunciando ad esempio alla possibilit\u00e0 di avere una terrazza adiacente alla camera e preservando indubbiamente pi\u00f9 spazio. Con multifunzionalit\u00e0 s'intende il ventaglio delle possibilit\u00e0 di funzione che uno spazio pu\u00f2 fornire. Con multigestione invece s'intende maggior praticit\u00e0 di utilizzo delle funzioni che pu\u00f2 assumere uno spazio, ad esempio, attraverso l'impiego di dispositivi domotici che facilitino ed ottimizzino la possibilit\u00e0 multifunzionale di una stanza.\nIn tempi moderni si \u00e8 voluto proporre una nuova concezione di modelli abitativi, che consiste in \"casette\" mobili sviluppate in un numero inferiore a una decina di metri quadrati. Estremizzando l'idea di risparmio spaziale, e coerentemente di quello materiale ed economico; cos\u00ec anche adattando il minimalismo ad un'ideologia ambientalista.\nCon minimalismo complessivo s'intende l'idea di ridurre al massimo il numero di prodotti e materiali impiegati nella costruzione, ovvero nel componimento di un corpo architettonico. Con minimalismo locale s'intende invece l'idea di ridurre al massimo lo spazio urbano o semplicemente fisico che occuperebbe un corpo architettonico. Infine, con minimalismo detrattivo s'intende l'idea di ridurre al massimo le caratteristiche estetiche aggiuntive che possederebbe un corpo architettonico.\nStile di vita minimalista.\nSi tratta di una concezione di vita dove si tende a possedere, a volere e fare solo quello che davvero \u00e8 necessario, pertanto essenziale.\nAl contrario di come la societ\u00e0 concepisce il concetto di minimalismo, come stile di vita, dall'esterno, non si tratta solo di non possedere niente e quindi vivere in uno spazio vuoto o sterile e possedere un numero predefinito di oggetti. Lo stile di vita, si ispira a ci\u00f2 da cui l'arte stessa ha preso spunti, ovvero la filosofia zen giapponese e dunque comprende non solo lo spazio fisico, ma anche mentale.\n\u00c8 un modo per evadere agli eccessi del mondo che ci circonda \u2014 gli eccessi del consumismo, del materiale che si possiede, del disordine, dell'avere troppe cose futili che portano alla confusione. Quindi \u00e8 sottinteso che dia un senso di libert\u00e0 sia a livello fisico (per l'assenza di oggetti fisici, che potrebbero rendere l'ambiente in cui ci si trova opprimente) che mentale (praticando, ad esempio, la meditazione).\nQuesto stile di vita permette di concentrare le proprie forze e la propria mente sulle cose pi\u00f9 umili ed accessibili all'umano, cose che danno senso e valore alla vita.\nIl minimalismo nella musica.\nIl minimalismo musicale, importante sorgente espressiva della musica della seconda met\u00e0 del Novecento, analogamente e parallelamente al minimalismo delle arti visive, \u00e8 nato negli Stati Uniti, principalmente sull'onda creativa di Philip Glass, Steve Reich, La Monte Young, e Terry Riley. Attualmente anche Ludovico Einaudi, Roberto Cacciapaglia (compositori e pianisti italiani) e Stefano Ianne (compositore e polistrumentista) sono considerati minimalisti.\nL'architettura della musica minimale si sviluppa su cellule melodiche brevi e semplici, e su figure ritmiche immediate, e dipana il discorso creativo sulla ripetizione, spesso ossessiva, di tali moduli, mentre il castello armonico e timbrico si evolve a formare la chiave espressiva dell'opera, utilizzando talvolta strumenti di raro utilizzo e sonorit\u00e0 inusuali, con la complicit\u00e0 dell'elettronica e della musica popolare.\nIl minimalismo nella letteratura.\nIl minimalismo in letteratura \u00e8 caratterizzato dall'uso economico delle parole e dalle descrizioni superficiali. Gli autori minimalisti evitano gli avverbi e preferiscono lasciare al contesto il ruolo di definire il significato. Ci si aspetta che i lettori prendano parte alla creazione della storia, che scelgano da che parte stare in base a indizi obliqui e allusioni, piuttosto che seguire alle direzioni proposte dall'autore. I personaggi di romanzi e storie minimalisti tendono ad essere piuttosto normali; possono essere venditori o allenatori di seconda categoria, famosi investigatori o individui incredibilmente ricchi.\nAlcuni romanzi gialli degli anni quaranta di autori come James M. Cain e Jim Thompson usavano uno stile narrativo scarno e diretto con grande effetto; secondo alcuni, questo stile pu\u00f2 essere considerato minimalista.\nUn'altra corrente di minimalismo in letteratura nacque in risposta alla meta-fiction in voga negli anni sessanta e inizi anni settanta (John Barth, Robert Coover, William H. Gass). Questi scrittori usavano anch'essi una prosa spoglia e si mantenevano psicologicamente distanti dal soggetto della narrazione.\nScrittori che sono stati associati al minimalismo in alcuni periodi della loro carriera includono i seguenti: Raymond Carver,\nChuck Palahniuk, Ernest Hemingway, K.J. Stevens, Amy Hempel, Bobbie Ann Mason, Tobias Wolff, Grace Paley, Sandra Cisneros, Mary Robison, Frederick Barthelme, Richard Ford e Alicia Erian.\nPoeti americani come William Carlos Williams, il primo Ezra Pound, Robert Creeley, Robert Grenier, e Aram Saroyan sono a volte identificati con uno stile minimalista. Il termine \"minimalismo\" \u00e8 anche associato con i pi\u00f9 brevi componimenti poetici, gli haiku, originari del Giappone man mano che si sono trasferiti nella letteratura inglese grazie a poeti come Nick Virgilio, Raymond Roseliep, e George Swede.\nUno degli scrittori francesi che si inserisce perfettamente nella corrente minimalista \u00e8 senz'altro il francese Christian Oster. L'opera in cui tale corrente viene esaltata maggiormente, \u00e8 \"Mon Grand Appartement\" in cui il protagonista Luc Gavarine perde la sua cartella la quale ha un'enorme funzione psicologica, in quanto egli si sente nudo, trovandosi privato di un oggetto che gli conferiva forza.\nL'autore irlandese Samuel Beckett \u00e8 anch'esso conosciuto per i suoi lavori minimalisti.\nIl minimalismo nel marketing.\nLo stile minimalista si applica anche al marketing ad esempio nelle riviste, nei biglietti da visita, nei loghi, nel packaging, nel web.\nEsso prevede:\nFotografia minimalista.\nLa fotografia minimalista \u00e8 una forma di fotografia che si distingue per l'estrema semplicit\u00e0. Enfatizza la sobriet\u00e0 e si concentra esclusivamente sul basso numero di elementi nel processo di composizione. I fotografi minimalisti di solito si concentrano esclusivamente su un particolare soggetto, piuttosto che su un'abbondanza di colori, motivi e informazioni.\nTecnica.\nIl minimalismo come movimento artistico \u00e8 nato per la prima volta negli anni '50. \u00c8 anche conosciuto come Arte Riduttiva, Arte ABC e Arte Minimalista. Questo movimento riduce i suoi oggetti alla minima quantit\u00e0 di colori, forme e trame per ridurre al massimo ci\u00f2 che non \u00e8 necessario. Ridurre il colore, le linee e la forma al minimo nella composizione \u00e8 l'obiettivo principale degli artisti minimalisti. Le caratteristiche pi\u00f9 importanti di questo movimento artistico includono: semplicit\u00e0 (dove non sono utilizzati elementi inutili), ripetizioni (in cui gli artisti utilizzano i colori e le linee nelle opere d'arte in modo ripetitivo), forme geometriche (dove rettangoli e cerchi sono spesso utilizzati nella composizione per trasmettere un senso di semplicit\u00e0 e coerenza). Altre caratteristiche importanti includono l'utilizzo di pochissimi materiali, oggetti di scena e altri simboli nella creazione della composizione. Ad esempio le immagini in bianco e nero sono una rappresentazione dello stile minimalista poich\u00e9 il colore viene tolto per ridurre al minimo le distrazioni.\nPrincipi.\nLa fotografia minimalista si concentra sulla semplicit\u00e0 e il suo stile artistico pu\u00f2 essere riassunto dalla citazione \"less is more\". I fotografi minimalisti ottengono questo effetto mettendo da parte tutti i componenti non necessari nella creazione delle loro opere. Questo principio \u00e8 dimostrato in varie fotografie minimaliste, ad esempio, quando si cattura una montagna o un oceano con la fotocamera, l'intero scenario sar\u00e0 presentato come un unico grande spazio. Il vuoto e la nudit\u00e0 dello spazio mostrato consente al pubblico di immaginare e creare la propria versione di interpretazione e comprensione, invece di includere gli input e le intuizioni del fotografo. Per concentrarsi sullo spazio espansivo, \u00e8 fondamentale ridurre al minimo elementi contraddittori come persone o edifici che distraggono. Cos\u00ec facendo trasmette un senso di sterilit\u00e0 e desolazione che crea un'atmosfera teatrale e un'esperienza visiva rilassante. Pertanto, una fotografia minimalista viene spesso scattata al mattino presto, all'alba o al buio (di notte).\nStile.\n\"Come approccio alla fotografia, il minimalismo o la fotografia minimalista potrebbero essere adottati dal fotografo in tutti i generi. Non importa che tu sia un fotografo di ritratti, architettura, paesaggi ecc., le foto minimaliste sono sempre un'opzione purch\u00e9 tu abbia uno sguardo minimale verso l'ambiente circostante\" \"- Milad Safabakhsh, fondatore di Minimalist Photography Awards.\" La fotografia minimalista presta spesso attenzione a un singolo soggetto nella sua composizione, utilizzando la natura come sfondo. Alcuni argomenti rappresentativi includono motivi geometrici, linee e trame, che possono variare tra una mela, una montagna o un ponte, per citare alcuni esempi. Sebbene questo stile fotografico derivi dal movimento artistico dei primi anni '50, il suo impatto si manifesta in varie forme di fotografia digitale."}
{"id": "128617", "revid": "21", "url": "https://it.wikipedia.org/wiki?curid=128617", "title": "Minimal Art", "text": ""}
{"id": "128625", "revid": "436907", "url": "https://it.wikipedia.org/wiki?curid=128625", "title": "Joe Hahn", "text": "Biografia.\nVita personale.\nDi origini coreane e ultimo di tre figli (ha due sorelle pi\u00f9 grandi), \u00e8 nato a Dallas (Texas) ma si trasfer\u00ec ancora giovane con la famiglia a Glendale, in California.\nIl 15 febbraio 2005 Hahn si spos\u00f2 con Karen Benedit, da cui divorzi\u00f2 nel 2009. Hahn si rispos\u00f2 il 21 ottobre 2012 con Heidi Woan.\nCarriera.\nDivenne disc jockey ai tempi del liceo e studi\u00f2 illustrazione all'Art Center College of Design a Pasadena. Al college incontr\u00f2 Mike Shinoda, il quale lo invit\u00f2 ad entrare nel suo gruppo, gli Xero (che diventeranno pi\u00f9 tardi i Linkin Park).\nInizialmente Hahn avrebbe voluto specializzarsi nell'illustrazione, ma prefer\u00ec a questa la realizzazione di effetti speciali televisivi. Questo gli permise di lavorare, oltre che in ambito musicale, nella realizzazione di effetti speciali per film come \"X-Files - Il film\" e \"Dune - Il destino dell'universo\".\nHahn diresse la maggior parte dei videoclip dei Linkin Park, tra i quali quelli \"Numb\", \"What I've Done\", \"Somewhere I Belong\", \"New Divide\" e \"Burn It Down\". Diresse anche alcuni video di Story of the Year, Xzibit e Alkaline Trio. In un'intervista a MTV nel 2003, Hahn disse che il suo sogno sarebbe quello di dirigere un film. Inoltre fu il primo artista coreano/statunitense a ricevere un Grammy Award, quando nel 2002 i Linkin Park vinsero il Grammy Award alla miglior interpretazione hard rock con il brano \"Crawling\".\nNel 2005 collabora con i Fort Minor (progetto parallelo fondato dal rapper dei Linkin Park Mike Shinoda) al brano \"Slip Out the Back\". Nello stesso anno dirige \"The Seed\" un cortometraggio dalla durata di 12 minuti, co-diretto da Ken Mercado, mentre l'anno pi\u00f9 tardi nel sobborgo della moda di Los Angeles, apre un piccolo negozio di abbigliamento di nome \"SURU\".\nIl 2010 \u00e8 un anno di cambiamento per i Linkin Park grazie alla pubblicazione di \"A Thousand Suns\", quarto album in studio del gruppo statunitense che vede un'importante partecipazione di Hahn per quanto riguarda il grande utilizzo dell'elettronica. Nel 2014, nonostante l'abbandono da parte del gruppo delle sonorit\u00e0 elettroniche a cui egli aveva particolarmente contribuito, corona il suo sogno di regista dirigendo \"Mall\", film che vede la partecipazione di Vincent D'Onofrio."}
{"id": "128626", "revid": "9416", "url": "https://it.wikipedia.org/wiki?curid=128626", "title": "Lubrificante vaginale", "text": ""}
{"id": "128628", "revid": "479654", "url": "https://it.wikipedia.org/wiki?curid=128628", "title": "Giuseppe Piazzi", "text": "Biografia.\nGiuseppe Piazzi nacque il 16 luglio 1746 a Ponte in Valtellina da Bernardo Piazzi e Francesca Artaria, penultimo di dieci figli.\nNel 1764 entr\u00f2 nell'Ordine dei Teatini del convento di Sant'Antonio a Milano e fu ordinato sacerdote nel 1769. Studi\u00f2 nei collegi dell'ordine a Milano, Torino, Roma e Genova, sotto la guida di Girolamo Tiraboschi, Giovan Battista Beccaria e dei Padri Le Seur e Jacquier, che lo introdussero alla matematica e all'astronomia.\nUna volta terminati gli studi, Piazzi insegn\u00f2 filosofia a Genova per un certo tempo e matematica all'universit\u00e0 di Malta. Nel 1779, insegn\u00f2 teologia dogmatica a Roma, e suo collega era Barnaba Chiaramonti, che nel 1800 diventer\u00e0 Papa Pio VII. Nel marzo del 1781 Piazzi \u00e8 chiamato alla cattedra di calcolo sublime (\"calcolo infinitesimale\") della Reale Accademia degli Studi di Palermo, mentre il 19 gennaio 1787 \u00e8 nominato professore di astronomia.\nCome indicato nella nomina, prima di poter esercitare, fu inviato per due anni a Parigi e Londra a spese della Deputazione de' Regj Studi per \u00abmigliorarsi nella pratica delle osservazioni\u00bb astronomiche, visitandone gli osservatori. Partito da Palermo il 13 marzo 1787, rientr\u00f2 sul finire dell'anno 1789. Il 1\u00ba luglio 1790 ottenne l'autorizzazione dal re Ferdinando III di Sicilia per la costruzione di una specola nella Torre di S. Ninfa del Palazzo Reale; Piazzi sovrintendette ai lavori e l'Osservatorio Astronomico di Palermo fu completato nel 1791. Nominato direttore dell'osservatorio, mantenne tale carica fino al 1817, quando fu chiamato a Napoli per dirigere la costruzione dell'Osservatorio di Capodimonte, divenendo quindi Direttore Generale degli Osservatori di Napoli e Palermo.\nMassone, fu membro della loggia di Palermo \"La Fratellanza\", con Carlo Cottone, Francesco Paolo Di Blasi e Friederich M\u00fcnter.\nLa scoperta di Cerere.\nIl 1\u00ba gennaio 1801, dall'Osservatorio astronomico di Palermo a Palermo, Piazzi scopr\u00ec un oggetto brillante che si muoveva contro lo sfondo di stelle. La prima osservazione lo port\u00f2 a ipotizzare che si trattasse di una stella fissa, non riportata dai cataloghi. Nei giorni seguenti, not\u00f2 che il corpo celeste non si trovava pi\u00f9 nella posizione iniziale, e sospett\u00f2 che si trattasse di una stella diversa. Le successive osservazioni lo convinsero che il nuovo astro fosse dotato di moto proprio.\nNel suo diario, Piazzi scrisse:\n\"Risultati delle osservazioni della nuova stella scoperta il d\u00ec primo gennaio all'Osservatorio Reale di Palermo - Palermo 1801. Gi\u00e0 da nove anni travagliando io a verificare le posizioni delle stelle che si trovano raccolte ne' vari Cataloghi degli astronomi, la sera del primo gennaio dell'anno corrente, tra molte altre cercai la 87.a del Catalogo delle stelle zodiacali dell'Abate La Caille. Vidi pertanto che era essa preceduta da un'altra, che secondo il costume, volli osservare ancora, tanto maggiormente, che non impediva l'osservazione principale. La sua luce era un poco debole, e del colore di Giove, ma simile a molte altre, che generalmente vengono collocate nell'ottava classe rispetto alla loro grandezza. Non mi nacque quindi alcun dubbio sulla di lei natura. La sera del due replicai le mie osservazioni, e avendo ritrovato, che non corrispondeva n\u00e9 il tempo, n\u00e9 la distanza dallo zenit, dubitai sulle prime di qualche errore nell'osservazione precedente: concepii in seguito un leggiero sospetto, che forse esser potesse un nuovo astro. La sera del tre il mio sospetto divenne certezza, essendomi assicurato che essa non era Stella fissa. Nientedimeno, avanti di parlarne aspettai la sera del 4, in cui ebbi la soddisfazione di vedere, che si era mossa colla stessa legge che tenuto aveva nei giorni precedenti.\"\nNonostante i buoni presupposti per la scoperta di un nuovo pianeta, Piazzi scelse una linea di pensiero pi\u00f9 prudente e annunci\u00f2 semplicemente di aver individuato una cometa. In una lettera all'astronomo Barnaba Oriani di Milano Piazzi rivel\u00f2 i suoi sospetti:\n\"Avevo annunciato questa stella come una cometa, ma poich\u00e9 non \u00e8 accompagnata da alcuna nebulosit\u00e0, e inoltre il suo movimento \u00e8 cos\u00ec lento e piuttosto uniforme, mi \u00e8 venuto in mente pi\u00f9 volte che potesse essere qualcosa di meglio di una cometa.\"\nPiazzi non pot\u00e9 osservarlo abbastanza a lungo (entrando l'astro in congiunzione con il Sole) per determinare la sua orbita con i metodi esistenti, ma il rinomato matematico Carl Friedrich Gauss svilupp\u00f2 un nuovo metodo per il calcolo delle orbite che permise agli astronomi di individuare di nuovo l'oggetto. Dopo che la sua orbita fu perfettamente determinata, fu chiaro che il presupposto di Piazzi era corretto e questo nuovo corpo celeste non era una cometa, ma un piccolo pianeta. Inoltre, esso si trovava esattamente dove la legge di Titius-Bode prevedeva l'esistenza di un pianeta.\nPiazzi lo battezz\u00f2 originariamente \"Ceres\" (Cerere) \"Ferdinandea\", in onore della dea romana Cerere, protettrice del grano e della Sicilia, e di Re Ferdinando III di Sicilia (anche noto come Ferdinando IV di Napoli che nel 1816 divenne Ferdinando I delle Due Sicilie). La parte \"Ferdinandea\" non era accettabile per le altre nazioni europee e fu eliminata. Ceres si rivel\u00f2 il primo, e il pi\u00f9 grande, degli asteroidi esistenti all'interno della fascia principale.\nI cataloghi.\nPiazzi si dedic\u00f2 assiduamente alla determinazione delle posizioni stellari, pubblicando, nel 1803, il catalogo \"Praecipuarum Stellarum Inerrantium Positiones mediae ineunte Saeculo XIX\", poi ripubblicato, completato ed emendato, nel 1814. Entrambi i cataloghi vinsero il premio dell'Acad\u00e9mie des Sciences di Parigi.\nPiazzi mor\u00ec a Napoli il 22 luglio 1826; le sue spoglie, secondo le sue ultime volont\u00e0, furono deposte nell'ipogeo della Basilica di San Paolo Maggiore, retta dai Teatini."}
{"id": "128635", "revid": "767487", "url": "https://it.wikipedia.org/wiki?curid=128635", "title": "Rob Bourdon", "text": "Biografia.\nDi origini ebraiche e concittadino di alcuni membri degli Incubus, trascorse i suoi primi anni ad Agoura Hills, un sobborgo di Los Angeles da cui provengono anche gli altri due fondatori dei Linkin Park, Mike Shinoda e Brad Delson.\nInizi\u00f2 a suonare la batteria a dieci anni, dopo aver seguito un concerto degli Aerosmith, il cui batterista Joey Kramer era un amico della madre. A tredici anni cominci\u00f2 a suonare per altri gruppi, e in quel periodo conobbe Brad Delson, con cui form\u00f2 i Relative Degree. Nel 1997 su un\u00ec agli Xero su consiglio del suo ex-compagno di liceo Jason Shinoda, fratello minore del fondatore Mike Shinoda. Pochi anni pi\u00f9 tardi il gruppo cambi\u00f2 nome in Linkin Park, con il quale Bourdon ha pubblicato tutti e sette gli album in studio usciti tra il 2000 e il 2017."}
{"id": "128639", "revid": "767487", "url": "https://it.wikipedia.org/wiki?curid=128639", "title": "Disequazione algebrica", "text": ""}
{"id": "128640", "revid": "1893", "url": "https://it.wikipedia.org/wiki?curid=128640", "title": "Scaccomatto del barbiere", "text": ""}
{"id": "128641", "revid": "123811591", "url": "https://it.wikipedia.org/wiki?curid=128641", "title": "Lightstick", "text": "Il lightstick,(utilizzato dal 1769), noto anche come starlight, cyalume, glowstick, trekking light, fishing light o pi\u00f9 semplicemente luce chimica, \u00e8 un cilindro di silicone, o altro materiale plastico morbido, auto-luminescente di dimensioni variabili da pochi cm a pi\u00f9 di 30 cm.\nFunzionamento.\nSfrutta una reazione chimica chiamata chemioluminescenza in grado di generare luce. I componenti chimici principali di un \"lightstick\" sono acqua ossigenata, difenil ossalato (un estere dell'acido ossalico) e un pigmento fluorescente da cui dipende il colore: giallo, blu, verde, viola, rosso, arancione o bianco.\nPer accendere la luce \u00e8 sufficiente piegare la bacchetta rompendo in questo modo la fiala contenuta al suo interno. Ci\u00f2 fa mescolare i composti chimici e d\u00e0 avvio alla reazione luminescente. Il meccanismo consiste nella reazione tra l'acqua ossigenata e l'estere che forniscono l'energia necessaria per eccitare gli elettroni del colorante fluorescente. Gli elettroni passano dal livello energetico fondamentale a quello eccitato e tornando al livello fondamentale emettono luce.\nDurata.\nQuesta reazione ha generalmente 24 ore di autonomia; tuttavia, alcuni modelli di \"lightstick\" hanno durate minori, solitamente 8 o 12 ore. \nNon \u00e8 possibile spegnere questi dispositivi una volta accesi. Si pu\u00f2 tuttavia rallentare moltissimo la reazione chimica mettendoli a bassa temperatura, ad esempio in un congelatore; ci\u00f2 ne permette il successivo riutilizzo, anche se per una durata limitata (generalmente 3-4 ore, a seconda del tipo di \"lightstick\"). Infatti la temperatura influenza direttamente la velocit\u00e0 della reazione chimica che \u00e8 alla base della luminescenza.\nUna volta prodotti si conservano circa 3 o 4 anni se correttamente conservati. Il calore e l'umidit\u00e0 ne accelerano l'invecchiamento, per questo spesso vengono venduti all'interno di buste sigillate.\nLa durata dipende strettamente dalla concentrazione di reagenti contenuti nell'ampolla (o fiala) e nell'elemento tubolare.\nReazione.\nLa reazione \u00e8 leggermente esotermica, cio\u00e8 sprigiona calore anche se la gran parte di energia \u00e8 emessa in forma di fonte luminosa. Mescolando il perossido di idrogeno con l'estere si producono due molecole di fenolo e una molecola di estere perossiacido. Il perossiacido si decompone spontaneamente in anidride carbonica, rilasciando energia che eccita i pigmenti fluorescenti (colorante), che poi si rilassano rilasciando un fotone.\nUtilizzi.\nIl \"lightstick\", per la sua impermeabilit\u00e0 e la capacit\u00e0 di generare luce in maniera pratica e senza bisogno di elettricit\u00e0 trova applicazione in numerosi campi:\nSvantaggi.\nI principali svantaggi che ne limitano l'utilizzo sono:"}
{"id": "128642", "revid": "1893", "url": "https://it.wikipedia.org/wiki?curid=128642", "title": "Equazione di primo grado", "text": ""}
{"id": "128647", "revid": "125753042", "url": "https://it.wikipedia.org/wiki?curid=128647", "title": "Meteorismo", "text": "Con meteorismo viene indicato un disturbo gastrointestinale associato alla distensione addominale provocata da una eccessiva produzione e accumulo di gas nel tratto digestivo, usualmente nel tratto intestinale (\"Meteorismus intestinalis\") o nello stomaco, pi\u00f9 raramente nella cavit\u00e0 addominale. Il termine deriva dal greco \"meteoros\" \"(sollevare\", \"stare in alto)\", per indicare appunto, un accumulo di gas che risale nel tratto gastro-intestinale e che non viene evacuato, ad esempio attraverso la flatulenza, dando luogo a complicanze, una tra tutte il rigonfiamento dell'addome stesso.\nDescrizione.\nLa quantit\u00e0 di gas all'interno dell'intestino \u00e8 abbastanza costante, e non rappresenta che una piccola frazione del volume totale realmente prodotto. Il volume totale dei gas \u00e8 soltanto da 100 a 200 mL. La quantit\u00e0 dei gas \u00e8 regolata dal transito intestinale e dall'evacuazione del gas in eccesso. I gas vengono inalati nell'organismo con la deglutizione, le reazioni biochimiche, la diffusione a partire dal sangue e dalla fermentazione batterica intestinale. I gas vengono espulsi invece per assorbimento dalla parete intestinale, per escrezione respiratoria, per sintesi batterica e per evacuazione anale.\nEccessiva produzione.\nUn'eccessiva produzione \u00e8 influenzata dalla ricchezza in fibre alimentari (soprattutto pectina, poco la cellulosa), la cui riduzione causa una netta diminuzione dei gas prodotti. Esso dipende anche dalla durata del transito: pi\u00f9 \u00e8 lento (costipazione), pi\u00f9 la produzione sar\u00e0 importante.\nAlterazione della propulsione.\nTramite la peristalsi, l'intestino mette in movimento i gas prodotti in modo da evacuare la parte non riassorbita dall'intestino. In alcuni pazienti vi \u00e8 un rallentamento della propulsione dei gas e formazione di sacche gassose. Anche lo sfintere anale ha un ruolo; normalmente il gas \u00e8 evacuato mediante l'associazione di una leggera contrazione dei muscoli addominali con il rilasciamento dell'ano; talvolta non c'\u00e8 tale coordinazione e lo sfintere non si rilascia.\nIn conclusione, non \u00e8 tanto l'eccesso dei gas, ma la distribuzione anormale di essi a essere responsabile del meteorismo addominale. \u00c8 da notare che la ritenzione dei gas nell'intestino tenue d\u00e0 una sintomatologia pi\u00f9 marcata della ritenzione nel colon; inoltre, \u00e8 stato notato che, per una stessa quantit\u00e0 di gas, certe persone si sentono gonfie e altre no, quindi vi \u00e8 un fattore personale di sensibilit\u00e0 e di tolleranza a tale sintomo."}
{"id": "128648", "revid": "729019", "url": "https://it.wikipedia.org/wiki?curid=128648", "title": "Battaglia di Imera (480 a.C.)", "text": "La battaglia di Imera o anche Himera vide contrapposte le truppe dei Sicelioti, comandati da Gelone di Siracusa accorso in aiuto di Terone di Akragas, contro quelle dei Cartaginesi, comandati da Amilcare I. Secondo Erodoto e Aristotele essa si disput\u00f2 nel medesimo giorno della battaglia di Salamina (settembre 480 a.C.), mentre, per Diodoro Siculo, essa ebbe invece luogo in piena estate, nello stesso giorno in cui le forze persiane riuscirono a trionfare su quelle greche nella battaglia delle Termopili (luglio-settembre 480 a.C.).\nAntefatti.\nIn tale anno i Greci della madrepatria come i Sicelioti si trovarono nel mezzo di un'invasione. In particolare gli abitanti della Sicilia dovettero fronteggiare l'avanzata dei cartaginesi, guidati da Amilcare I, che si pensava avessero stipulato un accordo con i Persiani per passare all'azione in simbiosi e scacciare insieme il mondo greco. Bench\u00e9 l'accordo tra Persiani e Cartaginesi risultasse vero a Erodoto e Diodoro, Aristotele nega ogni intenzionalit\u00e0 nel compimento delle due battaglie, implicitamente rifiutando la possibilit\u00e0 che Cartaginesi e Persiani si fossero effettivamente alleati. I Cartaginesi, in ogni caso, arruolarono probabilmente non pi\u00f9 di 30.000 uomini e li spedirono in Sicilia in direzione del porto di Panormo e al seguito del loro sufeta, Amilcare, penetrarono con i mercenari provenienti da tutti i domini di Cartagine: chi dalla Fenicia, dalla Libia, dall'Iberia o dalla Liguria chi, invece, dalla Sardegna. Terone di Agrigento, in previsione della conquista di Imera da parte dei Cartaginesi, stanzi\u00f2 preventivamente un presidio che, nonostante il coraggio infuso in ogni tentativo di difesa, fu massacrato da Amilcare e i suoi.\nTerone non riusc\u00ec a contrastare l'impeto dei barbari e, per porre un freno a questa avanzata, chiese aiuto a Gelone di Siracusa che accorse subitaneamente con 50.000 uomini, stando a Diodoro; anche se, con ogni probabilit\u00e0, la cifra andrebbe ridimensionata a 25.000 uomini.\nLa richiesta di aiuto al tiranno di Siracusa, Gelone, non fu casuale: infatti egli stesso dimostr\u00f2 \u00abcome fosse bellissimo vedere una citt\u00e0 governata da uno solo\u00bb. In quel momento la citt\u00e0 poteva definirsi florida, nel pieno momento della sua ricchezza e prosperit\u00e0, testimone di questo fatto \u00e8 Erodoto che afferma che Gelone offr\u00ec ai Greci duecento triremi e ventimila uomini, pretendendo, per\u00f2, di essere il comandante della resistenza greca contro Serse. Gli ambasciatori spartani non intendevano cedere il comando dell'esercito, perci\u00f2 rifiutarono la proposta temendo che Gelone, uomo gi\u00e0 potente in Sicilia dal punto di vista politico e militare, potesse sottomettere anche la Grecia al suo volere.\nLa posizione di Imera.\nLa colonia greca di Imera sorge in una posizione solitaria vicina alla zona elima della Sicilia e, durante gran parte della sua storia, fu sempre in contatto con il mondo punico dell'ovest. La parte nord della citt\u00e0 si protende verso il mar Tirreno, a distanza di circa 2\u00a0km dalle rive del mare, spazio occupato da colline e dalla foce del fiume Imera. Le colline sono caratteristiche dell'ambiente della citt\u00e0 di Imera, che ne \u00e8 circondata, e si sviluppano su tutta l'estensione del sito rendendolo pieno di salite e discese che mai si presentano ripide.\nAl momento della battaglia di Imera del 480 a.C. la citt\u00e0 era sotto il controllo di Terone di Agrigento che aveva posto a presidio molti soldati. Questa mossa mostra che Terone probabilmente intu\u00ec in anticipo le intenzioni cartaginesi e, sfruttando la conformazione del territorio, posizion\u00f2 nel migliore dei modi i suoi uomini a difesa della citt\u00e0.\nSvolgimento.\nTerone non riusc\u00ec a resistere, in principio; le sortite che effettu\u00f2 furono tutte respinte con successo dagli uomini di Amilcare. S\u00f9bito Gelone, accorso alla richiesta di rinforzi degli Imeresi, giunse a marce forzate presso la citt\u00e0 e, fortificata con una nuova barricata e un nuovo presidio, si accamp\u00f2 all'esterno delle mura. Con un'incursione improvvisa i cavalieri del tiranno riuscirono a gettare nel caos i barbari che stavano saccheggiando le citt\u00e0 vicine.\nSuccessivamente, i cavalieri portarono a Gelone un uomo da loro preso mentre tentava di entrare nel campo cartaginese. Era un messaggero dei Selinuntini che si erano alleati ad Amilcare, e le lettere che gli si trovarono indosso, contenevano l'annunzio, che da un giorno all'altro, stabilito dallo stesso Amilcare, un corpo di cavalleria Selinuntina sarebbe entrato nel campo cartaginese, come egli aveva comandato. S\u00f9bito Gelone immagin\u00f2 il suo piano: in quel giorno determinato, si present\u00f2 dinanzi alle porte del cantiere navale una divisione della sua cavalleria, facendosi credere quella di Selinunte tanto aspettata. Lasciata entrare, subitamente diede fuoco alle navi mentre i Cartaginesi erano intenti in grandi sacrifici. Spuntava il sole sull'orizzonte, quando improvvisamente l'esercito greco, che gi\u00e0 si teneva pronto, avvisato da sentinelle di Gelone assal\u00ec l'altro campo dei nemici. I cartaginesi uscirono e combatterono valorosamente; ma quando videro le fiamme avvolgere tutto il campo dell'armata, cadde loro il coraggio. Amilcare, che si trovava presso il porto a sacrificare animali alle divinit\u00e0, fu scovato dai cavalieri e ucciso.\nI Greci riportarono una grande vittoria: dato che le navi puniche erano state quasi interamente distrutte, nonostante l'ordine di uccisione di tutti i nemici da parte di Gelone, molti furono quelli che riuscirono a rifugiarsi in una localit\u00e0 vicina. I rimanenti soldati Cartaginesi rimasti sull'isola si ritirarono combattendo sopra il Monte S. Calogero dove per qualche tempo si difesero, ma dopo per mancanza d'acqua, furono costretti ad arrendersi. Solo pochi fortunati tornarono a Cartagine per riferire la sconfitta, il resto fu asservito al volere di Gelone e spedito in tutta la Sicilia.\nSulle sorti di Amilcare le fonti non sono concordi. Stando a Erodoto, per tutto il giorno, mentre l'esercito combatteva, rimase a sacrificare; e quando vide che tutto era perduto, egli stesso \u00abultima e massima vittima\u00bb si gett\u00f2 nelle fiamme e il suo corpo si ridusse in cenere. Secondo Diodoro Siculo e Polieno, invece, Amilcare sarebbe stato catturato e ucciso dai cavalieri siracusani.\nConseguenze della battaglia.\nI Cartaginesi inviarono i loro migliori oratori alla corte di Gelone per implorargli di cessare le ostilit\u00e0 e, quindi, di non minacciare ulteriormente Cartagine e il suo impero. Per oltre settant'anni non ci furono pi\u00f9 scontri in Sicilia.\nDopo quella battaglia Cartaginesi e Punici avrebbero offerto sacrifici ed eretto splendidi monumenti in memoria di Amilcare sia nelle colonie sia a Cartagine. \nEssendo talmente contenti del patto di pace cos\u00ec moderato concesso loro da Gelone, che prevedeva solo il pagamento di duemila talenti d'argento come risarcimento, i Cartaginesi donarono alla moglie di Gelone, Damarete, una corona d'oro del valore di cento talenti, perch\u00e9 ella, da loro pregata, aveva perorato in favore della pace. Con quest'oro lei, o Gelone, comper\u00f2 dell'argento per coniare una nuova moneta: il Demareteion. La stessa notizia non \u00e8 in Giulio Polluce n\u00e9 in Esichio secondo i quali la moneta sarebbe stata coniata ancora prima dell'inizio della spedizione.\nMonumenti ed edifici in onore alla vittoria.\nAd Akragas, per mezzo della miriade di prigionieri dell'esercito cartaginese, furono realizzate magnifiche opere idriche come: le condutture \"feacie\" (progettate dall'architetto Feace) e una grandissima piscina di venti stadi di circonferenza (= 1800 m) e venti cubiti di profondit\u00e0 (= 10 m); essa fu poi trasformata in vivaio (la cosiddetta \"kol\u00fdmbethra\") ma rest\u00f2 sempre simbolo della ricchezza raggiunta in questo periodo da tutti i Sicelioti: Agrigentini e Siracusani in particolare. Ad Akragas si eressero i templi di: Hera Lacinia, Demetra, Zeus Olimpio; mentre a Imera il tempio della Vittoria.\nA Siracusa, presso l'isola di Ortigia, fu costruito un tempio in onore di Atena, ritenuto ancora al tempo di Cicerone uno tra i pi\u00f9 belli."}
{"id": "128652", "revid": "767487", "url": "https://it.wikipedia.org/wiki?curid=128652", "title": "Y tu mam\u00e1 tambi\u00e9n - Anche tua madre", "text": "Y tu mam\u00e1 tambi\u00e9n - Anche tua madre (\"Y tu mam\u00e1 tambi\u00e9n\") \u00e8 un film messicano del 2001 diretto da Alfonso Cuar\u00f3n. La sceneggiatura originale, scritta da Alfonso e Carlos Cuar\u00f3n, \u00e8 stata premiata alla 58\u00aa Mostra internazionale d'arte cinematografica di Venezia. In Messico il film registr\u00f2 uno storico record di incassi nel weekend di apertura. Il titolo significa \"E anche tua madre\" ed \u00e8 riferito ad una battuta di tipo sessuale pronunciata da Julio all'interno del film.\nTrama.\nJulio Zapata e Tenoch Iturbide sono due adolescenti messicani, amici per la pelle, alle prese con la scoperta del sesso e della propria personalit\u00e0. Dopo che le rispettive fidanzate sono partite per le vacanze estive, durante una festa conoscono Luisa Cort\u00e9s, una splendida ragazza spagnola pi\u00f9 grande di loro, moglie di Jano, cugino di Tenoch. Per fare colpo su di lei, i due ragazzi le propongono una vacanza alla baia \"Boca del Cielo\", in realt\u00e0 inesistente. Inizialmente la donna rifiuta ma, a seguito dell'ennesima infedelt\u00e0 di suo marito, decide di seguire i due increduli ragazzi.\nI tre si imbarcano dunque in un viaggio senza reale m\u00e9ta, all'inizio del quale ciascuno provoca gli altri: Julio e Tenoch per mostrarsi adulti agli occhi di Luisa, la ragazza per reagire ai propri dolori. Durante il percorso Luisa contatta spesso suo marito Jano, scoprendosi incapace di mettere fine alla loro storia ormai naufragata; la ragazza avr\u00e0 dunque un rapporto sessuale con ciascuno dei due, che tuttavia non far\u00e0 che mettere in risalto la loro immaturit\u00e0 e impreparazione; inoltre scatener\u00e0 la gelosia reciproca tra i due amici, e ciascuno dei due confesser\u00e0 di aver avuto una relazione clandestina con la fidanzata dell'altro. Tra i due si crea una profonda spaccatura, alla quale Luisa reagisce minacciando di andarsene. Pur di farla restare con loro, i due amici cessano di litigare.\nIl viaggio prosegue nella tensione generale fino a una spiaggia deserta che casualmente si chiama proprio Boca del Cielo. Qui, ospitati da una famiglia locale, i tre hanno modo di chiudere i conti in sospeso: Luisa trova il coraggio di lasciare definitivamente Jano, mentre Julio e Tenoch hanno un chiarimento e ritrovano la loro sintonia. L'ultima notte di vacanza, i tre hanno un rapporto sessuale insieme, durante il quale Julio e Tenoch si baciano appassionatamente tra loro. Il giorno dopo, Julio e Tenoch si svegliano spaesati da quanto accaduto, e decidono di ripartire subito per tornare a casa; Luisa, finalmente serena, decide invece di trattenersi a Boca del Cielo. Tornati a casa, i due ragazzi si separano e prendono strade diverse e nuove fidanzate.\nUn anno dopo Julio e Tenoch si incontrano nuovamente in un bar. La loro conversazione \u00e8 tesa, formale e scomoda; parlando di ci\u00f2 che \u00e8 stato dei loro amici comuni, Tenoch rivela a Julio che Luisa \u00e8 morta di cancro un mese dopo il loro viaggio; durante la vacanza era gi\u00e0 ammalata e consapevole di dover morire, ma l'aveva tenuto nascosto a Jano e ai due amici per godersi le ultime settimane di vita. Dopo quell'incontro Julio e Tenoch promettono di riallacciare i rapporti, ma in realt\u00e0 non si rivedranno mai pi\u00f9.\nProduzione.\nQuando Alfonso Cuar\u00f3n realizz\u00f2 \"Y tu mam\u00e1 tambi\u00e9n\" proveniva da due produzioni cinematografiche statunitensi, \"La piccola principessa\" e \"Paradiso perduto\". Cuar\u00f3n aveva trascorso qualche anno negli Stati Uniti d'America per imparare le tecniche cinematografiche in uso, ma - quando fece ritorno in Messico - sent\u00ec l'esigenza di ritornare alle sue origini, sia da un punto di vista tecnico sia narrativo.\nEra da molto tempo che Cuar\u00f3n sognava di realizzare un film on the road in lingua spagnola utilizzando una fotografia semplice, quasi documentaristica. Tuttavia, nonostante possa sembrare che il film intenda rigettare lo stile della scuola hollywoodiana, con \"Y tu mam\u00e1 tambi\u00e9n\" Cuar\u00f3n ha voluto produrre qualcosa di nuovo anche in Messico, sfidando le correnti perbeniste e lo stile cinematografico messicano imperante. \"Y tu mam\u00e1 tambi\u00e9n\" nasce dall'unione di due caratteri cinematografici opposti: quello hollywoodiano, licenzioso e irriverente, e quello messicano, pi\u00f9 serio, politicamente impegnato e decisamente low-budget.\nGirato nello stato messicano di Oaxaca, la sceneggiatura originale del film era in principio schematica e minimale. Durante le prove, agli attori fu data la possibilit\u00e0 di sviluppare i dialoghi e alcune scene furono semi-improvvisate sul set. Era dunque importante che i due attori protagonisti avessero un rapporto empatico e la scelta di Diego Luna e Gael Garc\u00eda Bernal, grandi amici sin dall'infanzia, serv\u00ec a questo scopo. Il primo ad entrare nel cast fu Garc\u00eda Bernal, il quale consigli\u00f2 a Cuar\u00f3n di affidare il ruolo di Tenoch a Diego Luna. Cuar\u00f3n non ne era molto convinto, a causa dei recenti ruoli di Luna in alcune soap opere televisive, ma cambi\u00f2 idea quando not\u00f2 che la loro sintonia produceva ottime performance.\nDistribuzione.\nIl film usc\u00ec nelle sale cinematografiche messicane nel giugno 2001. Nonostante la censura imposta ai minorenni, registr\u00f2 in Messico il record storico di incassi nel primo weekend. Il divieto provoc\u00f2 battaglie ideologiche: alcune sale decisero di interrompere le proiezioni durante le scene di sesso, in altri casi alcuni adolescenti manifestarono nelle strade minacciando di spogliarsi nudi in caso gli venisse impedito l'accesso al cinema.\nIn Italia \"Y tu mam\u00e1 tambi\u00e9n\" fu presentato in concorso alla 58\u00aa Mostra internazionale d'arte cinematografica di Venezia, dove si aggiudic\u00f2 il premio alla miglior sceneggiatura e gli attori protagonisti vinsero il Premio Marcello Mastroianni. Nelle sale italiane usc\u00ec il 23 novembre 2001 con imposto divieto ai minori di 18 anni.\nNel 2002 usc\u00ec in distribuzione limitata nelle sale statunitensi ed europee grazie alla 20th Century Fox. La presenza di scene di sesso, droghe e linguaggio scurrile caus\u00f2 polemiche e censure in molti altri paesi, inclusi gli Stati Uniti. Negli USA il film non fu sottoposto a recensioni perch\u00e9 ritenuto non adatto ai minorenni. Questa decisione fu male accolta da alcuni critici fra i quali Roger Ebert, che assegn\u00f2 al film il massimo punteggio ed esort\u00f2 la Motion Picture Association of America a contestare i sistemi di classificazione vigenti."}
{"id": "128655", "revid": "125477286", "url": "https://it.wikipedia.org/wiki?curid=128655", "title": "Nuova Compagnia di Canto Popolare", "text": "La Nuova Compagnia di Canto Popolare (spesso presentata anche con l'acronimo NCCP), \u00e8 un gruppo musicale italiano formatosi a Napoli nel 1967.\nStoria.\nLa NCCP viene fondata nella seconda met\u00e0 degli anni sessanta su iniziativa dei giovani musicisti Eugenio Bennato, Carlo D'Angi\u00f2, Roberto De Simone e Giovanni Mauriello; a questo primo nucleo si uniscono presto anche Peppe Barra, Patrizia Schettino, Patrizio Trampetti, Fausta Vetere e Nunzio Areni. Nel 1976 entrer\u00e0 a farne parte anche Corrado Sfogli, anch'egli, come Trampetti, allievo del maestro Eduardo Caliendo. Attraverso studi filologici e ricerche etnomusicologiche, la Nuova Compagnia intende quindi riproporre i repertori della tradizione partenopea e campana nel loro stile originale. \nIl successo che il gruppo ottiene al Festival dei due Mondi nelle edizioni del 1972 e del 1974, e soprattutto del 1976 con \"La gatta Cenerentola\", segna il suo lancio internazionale. Da allora la NCCP ha ripetutamente partecipato a numerosi festival d'Europa e d'oltreoceano, alternando l'attivit\u00e0 musicale a quella teatrale.\nSul finire degli anni settanta, alcuni dei compomenti storici abbandonano la formazione; altres\u00ec il gruppo accusa la crisi del genere popolare e tradizionale che si verifica negli annj ottanta. Tuttavia continua a partecipare a festival nazionali ed internazionali.\nIl 1992 segna il ritorno della NCCP con l'album \"Medina\", sull'onda della world music. Del gruppo iniziale rimangono solamente Fausta Vetere, Corrado Sfogli e Giovanni Mauriello, fondatore presente fin dal 1966. Il successo dell'album apre loro le porte del Festival di Sanremo, dove nel 1992 vincono il Premio della Critica con la canzone \"Pe' dispietto\". Nel 1995 l'album \"Tzigari\" segna un ritorno allo stile originale della NCCP che viene subito seguito l'anno dopo da \"Incanto acustico\", una raccolta di alcuni live della tourn\u00e9e del 1996. Nello stesso anno esce dal gruppo Giovanni Mauriello.\nNel 1998 esce \"Pesce d' 'o mare\" che li porta nuovamente a Sanremo e che segna l'ingresso di una nuova voce, Gianni Lamagna. All'album prendono parte anche artisti di diversa matrice culturale come Angelo Branduardi, 'o Zul\u00f9 dei 99 Posse e Marcello Colasurdo, altro grande conoscitore della musica tradizionale campana ed ex componente dei Zezi Gruppo Operaio di Pomigliano D'Arco.\nNel 2001, la Nuova Compagnia produce \"La voce del grano\", un album che mescola sonorit\u00e0 napoletane e mediterranee e che porta nuovamente il gruppo nelle principali citt\u00e0 mondiali. Nel 2005, viene infine pubblicato \"Candelora\", l'ultima fatica discografica della NCCP, interamente scritta e composta dal gruppo in stile eteroclito, che va dal classico napoletano alla contaminazione rap.\nNel tardo 2015 la NCCP \u00e8 impegnata insieme a Tullio De Piscopo per dieci date teatrali, nel tour che celebra i cinquant'anni di carriera del celebre percussionista napoletano.\nNel 2016, nuovamente con la produzione artistica di Renato Marengo, la band firma un contratto discografico con Rolando D'Angeli. Nell'ottobre dello stesso anno, la NCCP lancia il doppio album \"50 anni in buona compagnia\". Il disco uno \u00e8 un album di inediti, mentre il disco due presenta rifacimenti dei loro successi pi\u00f9 popolari. Il doppio album viene anticipato dall'uscita del trascinante singolo \"Napulitane\", il brano \u00e8 accompagnato da un videoclip ufficiale e un'intensa promozione sui siti dei quotidiani pi\u00f9 importanti a livello nazionale. Il lavoro vede la NCCP riunirsi con Eugenio Bennato, Patrizio Trampetti e Carlo D'Angi\u00f2 in alcuni episodi del disco due. A novembre la NCCP avvia un lungo tour teatrale per festeggiare i 50 anni del complesso insieme alla band prog rock Osanna.\nIl 25 gennaio 2020 viene presentato in anteprima nazionale all'Auditorium Parco della Musica di Roma il disco \"Napoli 1534. Tra moresche e villanelle\", che inaugura la rassegna \"Di canti e di storie\" promossa dall'editore Squilibri con la Fondazione Musica per Roma.\nIl 25 marzo 2020 muore a 69 anni Corrado Sfogli "}
{"id": "128666", "revid": "2161050", "url": "https://it.wikipedia.org/wiki?curid=128666", "title": "Equazione di terzo grado", "text": "In matematica viene detta equazione di terzo grado o cubica un'equazione che si presenta o pu\u00f2 essere trasformata in forma polinomiale in cui il grado massimo dell'incognita \u00e8 il terzo. Pertanto, la sua forma canonica \u00e8\nIl primo metodo risolutivo generale per questa classe di equazioni \u00e8 dovuto a Scipione del Ferro. Tuttavia, alla formula risolutiva vengono normalmente associati i nomi di Gerolamo Cardano e Niccol\u00f2 Fontana detto Tartaglia, che portarono a compimento una serie di miglioramenti del metodo dovuti a vari autori della scuola algebrica italiana.\nStoria.\nSin dai tempi della matematica babilonese erano noti metodi risolutivi per equazioni di terzo grado particolari, essenzialmente quelle che possono essere ricondotte ad un'equazione di secondo grado. I greci riuscivano a risolvere alcune equazioni di terzo grado con il metodo delle coniche, metodo reso famoso dall'aneddoto della duplicazione dell'altare di Apollo. Durante l'et\u00e0 della matematica persiana, \u02bfUmar Khayy\u0101m credeva che, a parte i casi riducibili, non esistesse un metodo risolutivo generale per le equazioni di terzo grado, opinione che ancora Luca Pacioli riportava nella sua opera del 1494 \"Summa de arithmetica, geometria, proportioni et proportionalit\u00e0\".\nUn primo procedimento risolutivo di buona generalit\u00e0 venne scoperto da Scipione del Ferro; la data esatta di questa scoperta resta ignota, ma egli la comunic\u00f2 in fin di vita (ca. 1526) ad un suo allievo, Antonio Maria del Fiore, detto \"Floridus\" in latino.\nNiccol\u00f2 Fontana, detto Tartaglia, gi\u00e0 nel 1541 sapeva risolvere problemi implicanti equazioni di terzo grado: quando si diffuse la voce, Floridus e Tartaglia si sfidarono a vicenda, ognuno sottoponendo all'altro trenta \"questioni\" da risolvere entro una certa data. Quando arriv\u00f2 il giorno stabilito, Tartaglia aveva risolto tutti i problemi di Floridus e questi nemmeno uno. All'epoca infatti i numeri negativi non venivano usati e si ricorreva a diversi metodi risolutivi con soli numeri positivi: Floridus conosceva solamente un metodo per coefficienti positivi, ossia per equazioni della forma\nmentre Tartaglia gli aveva sottoposto tutti problemi con coefficienti negativi, e nella forma\nprobabilmente riconducendo questo caso al precedente. Era infatti noto che, se il coefficiente di terzo grado \u00e8 l'unit\u00e0, allora quello di secondo grado cambiato di segno \u00e8 la somma delle radici.\nSorse poi nel 1545 un'aspra polemica tra Tartaglia, Gerolamo Cardano e Lodovico Ferrari, cui si deve la soluzione generale dell'equazione di quarto grado, circa la paternit\u00e0 della soluzione. Venuto a sapere della vittoria su Floridus, Cardano aveva invitato Tartaglia a recarsi da lui nella citt\u00e0 di Milano, con la vaga promessa di trovargli un mecenate. Tartaglia non aveva fonti di reddito stabili forse a causa della balbuzie, causatagli da una sciabolata ricevuta da ragazzo durante l'assalto di Brescia da parte di truppe francesi nel 1512. Il difetto, a cui si deve anche il soprannome autoimpostosi di Tartaglia, lo rendeva inadatto all'insegnamento, per cui l'offerta venne accettata. Tartaglia dunque rivel\u00f2 a Cardano il procedimento sotto forma di poesia (tra parentesi la notazione attuale):\nSuccessivamente Tartaglia sosterr\u00e0 di aver fatto giurare a Cardano che non l'avrebbe mai reso pubblico ma il fatto \u00e8 contestato dallo stesso Cardano. Cardano e Ferrari a quel punto lavorarono sul materiale fornito loro dal Tartaglia, andando oltre le sue scoperte e riuscendo a fornire una dimostrazione rigorosa della soluzione; \u00e8 proprio in questo periodo che Ferrari risolve l'equazione di quarto grado. Il procedimento risolutivo individuato dal matematico bolognese richiedeva per\u00f2 la soluzione dell'equazione di terzo grado scoperta da Tartaglia, e che non poteva essere pubblicata a causa della promessa fatta da Cardano. Dopo qualche tempo tuttavia, quest'ultimo venne a sapere delle precedenti deduzioni di Scipione del Ferro e si rec\u00f2 quindi presso Annibale della Nave, genero di del Ferro e suo successore alla cattedra di matematica dell'Universit\u00e0 di Bologna, nella speranza di riuscire a carpire le informazioni di cui aveva bisogno. Il della Nave mostr\u00f2 a Cardano il manoscritto sul quale il suocero aveva annotato la soluzione dell'equazione, la stessa trovata da Tartaglia; fu cos\u00ec che Cardano, sentendosi svincolato dalla promessa fatta, pubblic\u00f2 il risultato noto come \"formula di Cardano\". Tenendo presente dalla poesia che formula_4 esprimendo il procedimento in un'unica formula si ottengono le note \"formule cardaniche\":\nPur se figlio illegittimo, astrologo, eretico e giocatore incallito, Cardano era un rispettabile professore a Bologna e Milano, tanto che ebbe una pensione dal Papa. Egli fu uno scrittore prolifico nel campo della medicina, delle scienze naturali e della matematica. Con l'uscita dell\"'Artis Magnae sive de regulis algebraicis\" nel 1545, in cui vennero pubblicate le soluzioni per le equazioni di terzo e quarto grado, pur riconoscendo la paternit\u00e0 delle rispettive scoperte a Ferrari e Tartaglia, divamp\u00f2 la polemica con Tartaglia. Infatti questo non fu sufficiente per evitare le ire di Tartaglia che offese pubblicamente Cardano chiamandolo \"huomo di poco sugo\". Ferrari difese accanitamente il maestro e ne segu\u00ec una lunga disputa (dalla quale, comunque, Cardano si mantenne sempre neutrale). Sfidato pubblicamente da Ferrari, Tartaglia fu umiliato e sconfitto e poco dopo vide il ritiro del suo incarico di professore.\nCardano e Ferrari divennero improvvisamente famosi, tuttavia nemmeno la loro fortuna dur\u00f2 a lungo: il figlio di Cardano fu condannato a morte per l'assassinio della moglie mentre l'altro suo figlio lo derub\u00f2 per saldare i suoi debiti di gioco. Egli stesso venne poi imprigionato per aver calcolato l'oroscopo di Ges\u00f9 Cristo; Ferrari invece, dopo aver perso le dita di una mano in una rissa, fu probabilmente avvelenato dalla sorella.\nNegli anni successivi Fran\u00e7ois Vi\u00e8te trov\u00f2 un altro metodo di risoluzione: una volta eliminato il coefficiente di secondo grado si applica la sostituzione formula_6 che porta a un'equazione di secondo grado nella variabile formula_7.\nNuovi metodi per la soluzione di equazioni cubiche e biquadratiche furono mostrate pi\u00f9 tardi dall'olandese Johan Jacob Ferguson nell'opera \"Labyrinthus algebrae\".\nMetodo risolutivo.\nCardano, Tartaglia e altri algebristi italiani rinascimentali pubblicarono propri metodi per la risoluzione delle equazioni di terzo grado. Tempo dopo Fran\u00e7ois Vi\u00e8te, in seguito all'introduzione dei coefficienti letterali, pubblic\u00f2 nell\"'Isagoge in artem analyticam\" un metodo molto lineare, che prevede la risoluzione di un'equazione di terzo grado completa riducendola, tramite una multipla sostituzione delle variabili, ad una particolare equazione quadratica. Il procedimento \u00e8 il seguente.\nUn'equazione del tipo\nsi riconduce, applicando la seguente sostituzione\nformula_9\nalla forma\ndove\nSi ottiene cos\u00ec un'equazione nella forma precedentemente descritta le cui soluzioni sono formula_13 dove formula_14 e formula_15 sono le radici:\nDa cui si ricava che\nLa formula per calcolare le soluzioni dell'equazione di terzo grado \u00e8 quindi:\nBisogna ricordare che per il teorema fondamentale dell'algebra un'equazione di terzo grado deve avere 3 soluzioni, bisogna quindi valutare anche i risultati complessi delle radici.\nOra \u00e8 necessario calcolare se la quantit\u00e0 che sta sotto le radici quadrate, che chiameremo formula_19, \u00e8 positiva o negativa.\nProblemi relativi alle soluzioni.\nCardano incontr\u00f2 per\u00f2 alcune difficolt\u00e0, dati i metodi dell'epoca, a trattare casi come\nInfatti applicando la formula risolutiva si trova\ne la radice di un numero negativo non si sapeva trattare.\nPer\u00f2, cercando una soluzione con i metodi geometrici di \u02bfUmar Khayy\u0101m, si trova che una soluzione \u00e8 formula_22 e di conseguenza altre due soluzioni sono ottenibili risolvendo l'equazione\nQuindi l'equazione ha tre radici reali, ovvero si ha la fattorizzazione \nmentre la formula risolutiva porta a numeri non reali.\nIn generale si incorre in numeri non reali con equazioni della forma formula_25 per le quali \nQuesta disuguaglianza caratterizza quello che veniva chiamato caso irriducibile, caso ritenuto intrattabile. Gli autori posteriori (primo fra tutti Rafael Bombelli) riprenderanno questi risultati giungendo alla introduzione dei numeri complessi, entit\u00e0 indispensabili per disporre di un procedimento generale per la risoluzione delle equazioni di terzo grado a coefficienti reali. I numeri complessi si sono poi rivelati fondamentali per moltissimi altri sviluppi matematici, in particolare per il teorema fondamentale dell'algebra.\nDimostrazione.\nTrasformazione della formula generale in una formula con soluzioni note.\nLa tecnica utilizzata per trovare la formula risolutiva di un'equazione di terzo grado \u00e8 quella di trasformarla in un'equazione con soluzioni note. Se prendiamo l'identit\u00e0:\ned eleviamo tutto al cubo otteniamo:\nAbbiamo cos\u00ec costruito un'equazione di terzo grado della quale conosciamo la soluzione (formula_13). Possiamo notare che l'equazione ottenuta non possiede il termine di secondo grado e formula_7 ha coefficiente 1. I passaggi successivi avranno l'obiettivo di trasformare una classica equazione di terzo grado in un'equazione simile a quella appena costruita.\nPrendiamo quindi l'equazione di terzo grado e dividiamo tutti i termini per la costante formula_35:\nAbbiamo cos\u00ec portato il coefficiente di formula_37 uguale ad 1. Ora dobbiamo annullare il termine di secondo grado, eseguendo una traslazione del tipo formula_38 otteniamo:\nsviluppando le potenze di binomio si pu\u00f2 notare che il coefficiente del termine di secondo grado \u00e8 uguale a: formula_40 per annullarlo possiamo eguagliarlo a zero e ottenere:\nLa sostituzione che dovremmo operare sar\u00e0 quindi:\nEseguendo i calcoli otteniamo un'equazione della forma:\nove:\nAbbiamo cos\u00ec trasformato una classica equazione di terzo grado in un'equazione con termine di secondo grado nullo e coefficiente del termine di terzo grado . Ora dobbiamo rendere del tutto identiche l'equazione appena ottenuta con l'equazione iniziale di cui conoscevamo la soluzione. Per fare ci\u00f2 dobbiamo eguagliare i termini di primo grado formula_45 a formula_46 e i termini noti formula_47 a formula_48 risolvendo il sistema:\nSe eleviamo al cubo la prima equazione del sistema otteniamo:\nIl sistema ci chiede di trovare due incognite la cui somma \u00e8 formula_51 e il prodotto \u00e8 formula_52. Per risolvere un sistema del genere si pu\u00f2 utilizzare l'equazione di secondo grado:\nove formula_54 e formula_55 rappresentano rispettivamente la somma e il prodotto delle nostre due incognite, risolviamo quindi l'equazione:\nDato che la soluzione della nostra equazione \u00e8 formula_13 possiamo scrivere:\nUtilizzo dei numeri complessi per trovare le soluzioni dell'equazione.\nLa formula risolutiva trovata presenta due radici cubiche che in campo reale hanno una sola soluzione ma in campo complesso ne hanno ben 3 ciascuna. Essa quindi fornisce in totale 9 risultati dei quali solo 3 di essi saranno una soluzione dell'equazione di terzo grado, questo perch\u00e9 il teorema fondamentale dell'algebra asserisce che un'equazione di grado formula_61 ammette precisamente formula_61 soluzioni.\nIl problema deriva dal fatto che abbiamo elevato al cubo la prima equazione del sistema\ne quindi, dato che stiamo ragionando in campo complesso, le soluzioni del precedente sistema sono quelle soluzioni di\nche risolvono formula_65 e in particolare dato che formula_66 \u00e8 un numero reale dobbiamo verificare quando formula_67 \u00e8 anch'esso reale.\n\u00c8 da notare inoltre che la formula risolutiva presenta anche delle radici quadrate che in campo complesso hanno sempre 2 soluzioni che dovremmo sempre prendere in considerazione.\nChiamiamo quindi formula_68 con il simbolo formula_19 e studiamo i due casi: formula_19 positivo e formula_19 negativo e il caso speciale in cui formula_19 \u00e8 nullo.\nPrimo caso formula_73.\nPossiamo riscrivere la formula risolutiva nel modo seguente:\nPer calcolare le radici cubiche possiamo convertire i numeri complessi formula_77 e formula_78 in forma trigonometrica. I due moduli quindi saranno \ngli angoli avranno la stessa ampiezza ma segno opposto dato che le parti immaginarie dei due numeri complessi sono opposte, li chiameremo quindi formula_80 e formula_81.\nCalcoliamo ora le radici cubiche dei numeri formula_82 e formula_83. Il loro modulo risulter\u00e0 uguale a:\ne le radici saranno:\nLe soluzioni saranno quindi della forma formula_87 ma in realt\u00e0 solo in tre casi il prodotto formula_88 ci restituisce un numero reale (e quindi risolve formula_65). Infatti esclusivamente nei casi formula_90, formula_91 ed formula_92 la parte immaginaria si annulla.\nQuindi le soluzioni dell'equazione saranno:\nSecondo caso formula_96.\nNel caso in cui formula_19 sia maggiore di 0 esso avr\u00e0 una radice quadrata reale e quindi esisteranno due numeri reali formula_98 e formula_99 uguali a\nCome nel caso precedente non bisogna soffermarsi sulle radici reali ma bisogna analizzare anche cosa avviene quando il risultato delle radici cubiche \u00e8 complesso. Per trovare anche i risultati complessi baster\u00e0 moltiplicare i risultati reali formula_98 e formula_99 per le radici cubiche dell'unit\u00e0; abbiamo quindi i 6 risultati:\nAnche questa volta, per controllare quando formula_106, ci basta vedere quando formula_107 \u00e8 un numero reale. Svolgendo i conti otteniamo quindi che le soluzioni dell'equazione di terzo grado sono\nCaso formula_111.\nNel caso particolare in cui formula_19 sia uguale a 0 si pu\u00f2 ricavare dalle formule trovate che le soluzioni sono:\nSoluzione in forma non depressa.\nSi consideri una generica cubica della forma:\nSi calcolino\nLe soluzioni dell'equazione formula_120 sono date da\nAlternativamente, la soluzione generale dell'equazione di terzo grado in termini dei coefficienti pu\u00f2 essere scritta in forma compatta nel seguente modo:\ndove\nsono le tre radici cubiche dell'unit\u00e0 nel campo complesso.\nEssa pu\u00f2 essere riscritta anche come\ndove\ncon\nCasi particolari.\nCaso 1: formula_130.\nUn metodo di soluzione di tipo idraulico \u00e8 stato trovato da A. Demanet nel 1898 e tratta il caso particolare\nin cui \nL'equazione pu\u00f2 essere, quindi, riscritta in modo semplificato eguagliando formula_133\nLa soluzione si basa sulla teoria dei vasi comunicanti, mediante lo studio di un sistema formato da un vaso a cono rovesciato collegato ad uno cilindrico di eguale altezza, problemi di tensione superficiale possono rendere meno accurata la precisione della soluzione.\nIpotizziamo di avere il sistema descritto sopra, che l'area della base del cilindro sia pari a 1 e che il rapporto tra il raggio formula_54 del cono e la sua altezza formula_35 sia:\nOra se indichiamo con formula_138 e formula_139 rispettivamente il volume dell'acqua presente nel cono e nel cilindro, e con formula_140 l'altezza dell'acqua nei due recipienti avremo che:\ne che\ntenendo conto della relazione tra l'altezza e il raggio del cono si ha che:\nSe indichiamo con formula_144 il volume dell'acqua presente nel tubo che collega i due vasi e con formula_145 il volume dell'acqua versata nei due vasi risulter\u00e0 che:\nse chiamiamo formula_149 otteniamo\nAbbiamo cos\u00ec ottenuto un'equazione di terzo grado la cui soluzione sar\u00e0 l'altezza, misurabile, dell'acqua in uno dei due vasi comunicanti.\nPi\u00f9 in generale, se chiamiamo con formula_151 ed formula_152 rispettivamente il raggio del cono e del cilindro, formula_140 l'altezza del cono e formula_154 l'altezza raggiunta dall'acqua si pu\u00f2 ottenere l'equazione:\nquindi scegliendo opportunamente i due recipienti possiamo risolvere anche un'equazione del tipo:\nCaso 2: formula_157.\nSe l'equazione di terzo grado possiede la particolare caratteristica di avere il termine noto uguale a formula_158 l'equazione si presenta nella formula:\nin questo caso abbiamo immediatamente almeno una soluzione reale dato che la formula pu\u00f2 essere vista come:\nUna soluzione, quindi, sar\u00e0 sicuramente formula_161; le altre 2 saranno reali o no in base al segno di formula_162."}
{"id": "128667", "revid": "287204", "url": "https://it.wikipedia.org/wiki?curid=128667", "title": "Equazione di quarto grado", "text": "In matematica si definisce equazione di quarto grado o quartica quell'equazione algebrica in cui il grado pi\u00f9 alto dell'incognita \u00e8 il quarto. Nella forma canonica, assume la forma:\nLa prima soluzione generale dell'equazione di quarto grado si deve al matematico italiano Ferrari, pubblicata per\u00f2 nel 1545 nell\"'Artis Magnae sive de regulis algebraicis\" di Cardano, che conteneva anche il metodo risolutivo dell'equazione di terzo grado. Si profuse allora grande impegno nel trovare le soluzioni generali di equazioni di quinto grado e superiore, ma invano: solo due secoli e mezzo dopo, i lavori di Ruffini del 1799, in maniera incompleta, e di Abel nel 1824, in maniera esaustiva, costituiscono complessivamente quello oggi noto come Teorema di Abel-Ruffini. In particolare Lagrange trov\u00f2 che l'equazione risolvente di un'equazione di quinto grado \u00e8 un'equazione di sesto, ricollegandosi ai risultati di Galois nella teoria dei gruppi.\nMetodo risolutivo (passaggio per la risolvente).\nIl metodo risolutivo \u00e8 imperniato sulla risoluzione di un'equazione di terzo grado, detta \"risolvente\". Poich\u00e9 la formula \u00e8 veramente lunga e complessa, si preferisce solitamente riportare il metodo risolutivo in forma di algoritmo, alla maniera del metodo babilonese per la risoluzione dell'equazione di secondo grado.\nPer trovare la soluzione tramite il metodo della risolvente, l'equazione deve avere la forma\nLa cosa \u00e8 sempre possibile, in quanto ogni equazione nella forma\nsi riconduce alla 1) ponendo\nElenchiamo i passi da fare per ottenere la soluzione\nNel caso si sia dovuto eliminare il termine di terzo grado, occorre ovviamente sommare a tutte le radici un quarto del termine di terzo grado per ottenere le soluzioni dell'equazione di partenza.\nI coefficienti formula_18 della 1) sono date dal sistema:\nNote le soluzioni della 1), si trovano quelle dell'equazione di quarto grado:\nMetodo alternativo.\nPartendo dalla equazione ridotta \u00e8 possibile dividere la quadrica nel prodotto di due equazioni di secondo grado.\nEguagliando i coefficienti dei termini di pari grado:\nEliminando la formula_24 si ottiene:\nOra \u00e8 facile eliminare la formula_26 e la formula_27 effettuando le seguenti operazioni:\nPonendo formula_29, questa equazione si trasforma nella equazione cubica:\nTrovata una soluzione in formula_31, e quindi in formula_32, si pu\u00f2 prendere:\nMetodo risolutivo (forma esplicita).\nDai metodi precedenti si pu\u00f2 risalire (con molti conti) a una formula generale per la risoluzione delle equazioni di quarto grado in forma generica.\nIl risultato esposto sotto si dimostra utile soprattutto in dimostrazioni di carattere astratto, dove, sostituendo e facendo i conti con pazienza, si possono ottenere espressioni generali per il valore di quantit\u00e0 di interesse.\nLe quattro radici (formula_34) di una generica quartica\ncon formula_36 si trovano con la seguente formula\ndove formula_32 e formula_40 sono i coefficienti di secondo e terzo grado della quartica depressa associata:\ne dove\ncon"}
{"id": "128671", "revid": "9", "url": "https://it.wikipedia.org/wiki?curid=128671", "title": "Stefano Belisari", "text": ""}
{"id": "128673", "revid": "2075211", "url": "https://it.wikipedia.org/wiki?curid=128673", "title": "Rivaldo", "text": "Considerato uno dei migliori calciatori della sua generazione, nella carriera con i club ha conquistato due campionati paulisti, un campionato brasiliano, due campionati spagnoli, una Coppa di Spagna, due Supercoppe UEFA, una UEFA Champions League, una Coppa Italia, tre campionati greci, due Coppe di Grecia, due campionati uzbeki e una Coppa dell'Uzbekistan.\nCon la nazionale brasiliana, per la quale vanta 74 presenze ufficiali e 35 reti, ha vinto un Mondiale nel 2002, oltre ad una FIFA Confederations Cup nel 1997 e una Copa Am\u00e9rica nel 1999.\nA livello individuale ha conquistato un Pallone d'oro nel 1999 e un FIFA World Player of the Year nello stesso anno. Nel 2004 \u00e8 stato inserito nella FIFA 100, la lista dei 125 pi\u00f9 grandi giocatori viventi stilata da Pel\u00e9 e dalla FIFA in occasione delle celebrazioni del centenario della federazione.\nBiografia.\nRivaldo nasce a Paulista, nello stato del Pernambuco. La sua infanzia \u00e8 segnata da una condizione di estrema povert\u00e0, tanto da soffrire di problemi di malnutrizione. Nel 1989 suo padre Romildo muore in un incidente stradale; nello stesso anno, Rivaldo firma il suo primo contratto da professionista.\nCaratteristiche tecniche.\nRivaldo era un trequartista dotato di grande abilit\u00e0 tecnica e di buona velocit\u00e0; queste doti gli consentivano di fare del dribbling una delle sue armi migliori. Nonostante le lunghe leve, si dimostrava un giocatore agile. Era un ottimo tiratore di rigori e di punizioni, in particolare dalla lunga distanza. La sua visione di gioco e il suo senso tattico ne facevano un giocatore capace di giocare in pi\u00f9 ruoli nella trequarti avversaria, come ad esempio da ala o da seconda punta.\nCarriera.\nClub.\nInizi, Corinthians e Palmeiras.\nCresciuto nelle giovanili del Paulistano, esordisce nella S\u00e9rie B con il Santa Cruz nel 1991. L'anno dopo si trasferisce nello stato di San Paolo per giocare con il Mogi Mirim.\nNel 1993 Rivaldo firma un contratto con il Corinthians, e debutta con la maglia della nazionale brasiliana segnando il gol decisivo in amichevole contro il . Dopo un anno, passa al Palmeiras, dove vince il campionato.\nDeportivo e Barcellona.\nDopo aver raggiunto le semifinali alle Olimpiadi di Atlanta, nell'estate 1996 viene messo sotto contratto dal Deportivo La Coru\u00f1a. Nella stagione 1996-1997 segna 21 reti in 41 presenze, contribuendo al terzo posto dei galiziani.\nL'anno successivo viene acquistato dal Barcellona. Nella prima stagione in maglia blaugrana vince la Liga, la Copa del Rey e la Supercoppa UEFA. In quella successiva bissa il successo in Liga. Trascorre in Catalogna altre tre stagioni, nelle quali \u00e8 ormai considerato come uno dei migliori giocatori del panorama internazionale, prima della decisione di lasciare il club.\nMilan.\nIl 28 luglio 2002 firma un contratto triennale con il Milan per 4 milioni di euro netti all'anno. Nella stagione 2002-2003 vince la Champions League e la Coppa Italia: nella finale di ritorno contro la Roma segna la rete del momentaneo 2-1. A questi successi segue, nell'agosto 2003, la conquista della Supercoppa UEFA. Chiuso da Kak\u00e1 e Rui Costa all'inizio della sua seconda stagione in rossonero, si congeda il 28 settembre salutando i tifosi prima di Milan-Lecce (3-0). Pochi giorni dopo rescinde il contratto, ponendo fine ad una esperienza complessivamente abbastanza positiva per i prestigiosi trofei vinti con il Milan tra il 2002 e il 2003.\nCruzeiro.\nNel 2004 fa quindi ritorno in Brasile per giocare con il Cruzeiro. Alla base della decisione di Rivaldo c'\u00e8 la presenza in panchina di Vanderlei Luxemburgo, che era stato il suo mentore nei primi anni di carriera. L'esperienza con il Cruzeiro dura per\u00f2 solo poche gare: l'esonero di Luxemburgo, convince Rivaldo a lasciare il club brasiliano per tornare in Europa.\nOlympiakos e AEK.\nNel luglio 2004 si trasferisce in Grecia per indossare la maglia dell', dove gioca tre stagioni da protagonista. Alla fine della stagione 2006-2007, entrato in contrasto con la dirigenza per il rinnovo del contratto, decide di andare via, nonostante avesse espresso la volont\u00e0 di chiudere la carriera all'Olympiakos.\nNel 2007 firma con i rivali storici dell', dove trascorre due stagioni.\nBunyodkor.\nIl 17 luglio 2008 lascia l'AEK per trasferirsi al Bunyodkor, squadra della massima divisione uzbeka, ottenendo un alto ingaggio. Nel campionato uzbeko segna 33 gol in poco pi\u00f9 di due stagioni e vince due titoli nazionali (2008 e 2009) e una Coppa dell'Uzbekistan (2008).\nMogi Mirim e San Paolo.\nL'11 agosto 2010 rescinde il contratto con la societ\u00e0 uzbeka e il 18 novembre successivo firma per i paulisti del Mogi Mirim, club nel quale era cresciuto.\nIl 22 gennaio 2011 passa in prestito al San Paolo, con un contratto che lo lega al club fino al 31 dicembre dello stesso anno. Il 3 febbraio 2011 segna un gol all'esordio nel Campionato Paulista 2011. Conclude la sua esperienza con il San Paolo con 30 presenze e 5 gol messi a segno in campionato.\nKabuscorp.\nIl 13 gennaio 2012, dopo essere rimasto svincolato per due mesi, viene ingaggiato dalla squadra angolana del Kabuscorp. Alla sua seconda partita di campionato con la squadra Rivaldo mette a segno una tripletta. Il 4 novembre, dopo 21 presenze e 11 gol, lascia la squadra angolana per tornare in Brasile, dopo aver sostenuto personalmente le spese per la costruzione di un centro medico e di una scuola in una delle zone pi\u00f9 povere dell'Angola.\nS\u00e3o Caetano e Mogi Mirim.\nIl 7 gennaio 2013 viene ingaggiato dal S\u00e3o Caetano, nel Campeonato Brasileiro S\u00e9rie B. Rescinde il contratto nel novembre dello stesso anno, dopo aver disputato 19 partite e segnato 2 gol nel corso della stagione, e dichiara di voler chiudere la carriera al Mogi Mirim.\nIl 22 gennaio 2014 torna nuovamente a vestire la maglia del Mogi Mirim, club del quale \u00e8 presidente e in cui gioca anche suo figlio Rivaldinho. Fa il suo debutto nella seconda giornata del Campionato Paulista 2014. Il 15 marzo 2014, annuncia il suo ritiro dal calcio giocato, cambiando idea 15 mesi dopo, quando a 43 anni si rende disponibile a vestire nuovamente la maglia del Mogi Mirim. Il 14 luglio 2015 va in gol assieme al figlio nella stessa partita (vittoria per 3-1 contro il Maca\u00e9).\nIl 14 agosto 2015 annuncia il suo ritiro dal calcio giocato.\nNazionale.\nRivaldo fa il suo esordio con la nazionale brasiliana nel 1993, in un'amichevole contro il (1-0). Entrato nel giro della selezione verdeoro, nel 1997 partecipa alla vittoriosa edizione della Confederations Cup. Nel 1998 disputa il Mondiale in Francia, giungendo fino all'atto conclusivo della manifestazione contro la , in cui il viene battuto per 3-0.\nNel 1999 partecipa alla Coppa America, che si conclude con il successo dei brasiliani.\nNell'estate del 2002 viene convocato per il Mondiale in Giappone e Corea del Sud. Nella prima partita contro la il 3 giugno, si rende per\u00f2 protagonista di uno spiacevole episodio di simulazione che induce l'arbitro ad espellere Hakan \u00dcnsal. Nel torneo iridato va a segno per 5 partite consecutive, mancando per\u00f2 di eguagliare il record di marcature consecutive in Coppa del Mondo stabilito da Jairzinho a Messico 1970 (6 partite di fila). In finale il Brasile si impone per 2-0 sulla .\nStatistiche.\nTra club, nazionale maggiore e nazionali giovanili (incluso Brasile olimpica), Rivaldo ha totalizzato globalmente 959 presenze segnando 437 reti, alla media di 0,47 gol a partita.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "128674", "revid": "1745361", "url": "https://it.wikipedia.org/wiki?curid=128674", "title": "Bantu", "text": ""}
{"id": "128678", "revid": "1543377", "url": "https://it.wikipedia.org/wiki?curid=128678", "title": "Cannocchiale polare", "text": "Un cannocchiale polare \u00e8 un piccolo cannocchiale inserito in un foro al centro dell'asse polare di un telescopio: puntare il cannocchiale sul polo celeste equivale a puntarvi l'asse polare del telescopio, e serve quindi ad allineare la montatura equatoriale del telescopio stesso secondo la latitudine del luogo. Un allineamento corretto \u00e8 fondamentale perch\u00e9 il telescopio possa seguire il moto di rotazione della volta celeste.\nI cannocchiali polari sono dotati di vetrino inciso con un reticolo speciale che simula con la stessa scala angolare il campo stellare dei due poli celesti nord e sud.\nPer trovare la giusta posizione della Stella Polare \u00e8 anche presente una scala graduata all'esterno della montatura che, se regolata correttamente in base al giorno e all'ora, permette di indicare la posizione corretta della stella all'interno del campo visivo."}
{"id": "128680", "revid": "1540383", "url": "https://it.wikipedia.org/wiki?curid=128680", "title": "S\u00e9bastien Bourdais", "text": "\u00c8 stato campione internazionale di Formula 3000 nel 2002 e vincitore del campionato Champ Car nel 2004, 2005, 2006 e 2007.\nCarriera.\nLe formule minori.\nNato in una famiglia appassionata di motori, fin da piccolo Bourdais cominci\u00f2 a correre sui kart e nei primi anni novanta ottenne vari successi, i pi\u00f9 importanti dei quali furono la Maine Bretagne League nel 1991 e il campionato cadetto francese nel 1993; questi risultati lo proiettarono quindi nelle formule minori. Nel 1995 il francese prese quindi parte al campionato nazionale di Formula Campus giungendo nono in classifica piloti; dopo questo risultato prese parte per i due anni successivi alle competizioni di Formula Renault arrivando secondo nel 1997 con quattro vittorie e cinque pole position. Finita l'esperienza nella categoria pass\u00f2 quindi al campionato di F3 francese, concludendo il primo anno con il sesto posto, ma vincendo il titolo l'anno successivo con otto vittorie su venti gare; lo stesso anno prese parte alla 24 Ore di Le Mans, senza per\u00f2 concludere la corsa.\nDopo il successo ottenuto in Formula 3 Bourdais spese gli anni successivi, dal 2000 al 2002, in Formula 3000, prendendo costantemente parte alla 24 Ore di Le Mans; i primi due anni in categoria si conclusero con un nono e un quarto posto (risultato ottenuto pure a Le Mans), mentre nel 2002 il francese riusc\u00ec a vincere il titolo, anche grazie alla squalifica di Tom\u00e1\u0161 Enge, risultato positivo a un test anti-droga; con questo risultato Bourdais lasci\u00f2 le formule minori dedicandosi alle corse americane. Durante il 2002, il francese sostenne anche un test con la Arrows, ma il fallimento di questa gli imped\u00ec di partecipare al campionato di Formula 1; nel dicembre dello stesso anno comp\u00ec un altro test in Renault, ma a causa di alcune voci riguardanti il fatto che sarebbe stato favorito Franck Montagny non firm\u00f2 il contratto.\nChamp Car.\nCon il titolo di Formula 3000 in tasca il pilota francese pass\u00f2 alle Champ Car disputando il campionato CART nella scuderia Newman-Haas Racing. Il 2003, suo primo anno, lo vide trionfare per 3 volte concludendo poi il campionato al quarto posto e raggiungendo anche un record: riusc\u00ec infatti, insieme a Nigel Mansell, a realizzare una pole position al debutto. Nella stagione 2004, Bourdais riusc\u00ec a vincere il titolo, grazie a sette vittorie, di cui tre consecutive, su quattordici gare; maggior rivale del francese fu il brasiliano Bruno Junqueira che vinse due gare, ma fu pi\u00f9 costante e non si ritir\u00f2 mai durante la stagione. Il 2005 vide un'altra affermazione del pilota che domin\u00f2 il campionato a partire da met\u00e0 stagione e chiudendo con sessanta punti di vantaggio sul secondo in classifica: lo spagnolo Oriol Servi\u00e0; Junqueira, infatti, dopo aver raggiunto la vetta della classifica al secondo appuntamento perse tutta la stagione a causa di un infortunio.\nIl francese fu ancora dominatore nel 2006 e nel 2007 e si impose facilmente sugli avversari, vincendo altri due titoli nella categoria; suo rivale principale, anche se mai in lotta per il titolo, in questi anni fu l'ex pilota di Formula 1 Justin Wilson, che concluse secondo in entrambe le stagioni. Nel 2007 Bourdais ha partecipato anche alla 24 Ore di Le Mans giungendo secondo e il 10 agosto \u00e8 stata annunciata la firma di un contratto con la Toro Rosso in cui il pilota ha sostituito per la stagione 2008 Vitantonio Liuzzi.\nFormula 1.\n2008-2009: Toro Rosso.\nLa prima stagione nella massima serie non fu molto brillante per il pilota francese. Nonostante due punti conquistati all'esordio nel Gran Premio d'Australia, anche grazie alla squalifica di Rubens Barrichello, la parte centrale dell'anno fu caratterizzata da piazzamenti fuori dalla zona punti. Solo a partire dal Gran Premio del Belgio i risultati cominciarono a migliorare e sfior\u00f2 nell'occasione addirittura il podio prima di commettere un errore e terminare in settima piazza.\nAl successivo appuntamento, il Gran Premio d'Italia riusc\u00ec a qualificarsi al quarto posto, ma a causa di problemi al cambio fu costretto a partire dai box e concluse diciottesimo. Al Gran Premio del Giappone concluse sesto, ma gli venne comminata una penalit\u00e0 di 25 secondi per aver ostacolato Felipe Massa e fu retrocesso in decima piazza. Bourdais concluse la sua prima stagione con 4 punti conquistati e un diciassettesimo posto in classifica piloti.\nPer la stagione 2009 Bourdais \u00e8 stato confermato alla Toro Rosso, a cui viene affiancato l'esordiente S\u00e9bastien Buemi. Alla prima gara in Australia, sul circuito dell'Albert Park, va subito a punti arrivando 8\u00ba, ma nelle successive 8 gare conquista solo un altro punto a Monaco. Questi risultati poco brillanti portano la Toro Rosso a licenziarlo dopo il Gran Premio di Germania. Viene sostituito dal giovane Jaime Alguersuari, che pochi giorni prima era diventato il terzo pilota della Red Bull.\nDopo la Formula 1.\nTerminata l'esperienza in Formula 1, nel 2009 Bourdais \u00e8 stato ingaggiato per correre tre gare del campionato della categoria Superleague Formula con la vettura coi colori del .\nDal 2011 approda nel campionato IndyCar con la scuderia Dale Coyne Racing, mentre dal 2012 al 2013 corre con la scuderia Dragon Racing. Dal 2014 al 2016 gareggia con il team KV Racing Technology, mentre nel 2017 ritorna con il Dale Coyne Racing.\nEndurance.\nNel 2022 Bourdais partecipa alla 24 Ore di Daytona nella classe DPi con il team Cadillac Chip Ganassi Racing, si divider\u00e0 la Cadillac DPi-V.R con \u00c1lex Palou, Renger van der Zande e Scott Dixon. Lo stesso anno viene ingaggiato dal team Vector Sport, insieme a Nico M\u00fcller partecipano alla classe LMP2 del WEC.\nRisultati sportivi.\nSuperleague Formula.\n\u2020 Evento fuori campionato.\nGran Turismo.\nCampionato del mondo endurance.\nNel 2012 la Coppa del Mondo Endurance FIA \u00e8 stata assegnata solo ai Costruttori; nel 2013 \u00e8 stata istituita anche quella per i piloti.\nRolex Sports Car Series.\n\u2020 Bourdais non ha completato giri sufficienti per segnare punti.\nTouring car racing.\nV8 Supercar.\n\u2020 Non eleggibile per punti."}
{"id": "128684", "revid": "833149", "url": "https://it.wikipedia.org/wiki?curid=128684", "title": "Karting", "text": "Il karting \u00e8 una specialit\u00e0 dello sport motoristico effettuata con piccoli veicoli a quattro ruote dal telaio in tubolare d'acciaio, privi di sospensioni e dotati di motore a combustione interna. I veicoli sono detti kart, nome commerciale di uno dei primi esemplari disponibili sul mercato statunitense.\nIl karting \u00e8 anche propedeutico ad una carriera da pilota automobilistico. Infatti molti dei pi\u00f9 grandi piloti di Formula 1 degli ultimi anni sono stati, in giovent\u00f9, kartisti di livello internazionale (fra questi i campioni del mondo Michael Schumacher (CRG e Tony Kart), Ayrton Senna (DAP), Alain Prost, Fernando Alonso (MW - Rakama Mike Wilson), Kimi R\u00e4ikk\u00f6nen (Gillard), Lewis Hamilton (CRG e Parolin) e Jenson Button) e hanno continuato a utilizzare i go-kart per tenersi in allenamento. Eloquente fu la partecipazione nel 2001 del 7 volte campione del mondo di F1 Michael Schumacher alla finale del campionato del mondo di karting classe 100\u00a0cm\u00b3 \"Formula Super A\" vinto dall'italiano Vitantonio Liuzzi (CRG/Maxter), anch'egli futuro pilota di F1.\nStoria.\nIl kart nacque ufficialmente oltre oceano nell'estate del 1956 grazie ad Art Ingels, un tecnico della Kurtis Kraft che, assemblando dei materiali residui con un motore West Bend preso da una vecchia falciatrice inutilizzata, costru\u00ec un veicolo a motore per il divertimento del figlio.\nL'idea ebbe un enorme successo e la diffusione del nuovo veicolo ludico fu rapidissima. Agli esemplari auto-costruiti, con cui i proprietari si sfidavano in un grande parcheggio di Pasadena, si affiancarono gi\u00e0 dal 1957 i kart realizzati dalla \"Go Kart Manufacturing Company\" di Azusa, la cui denominazione aziendale fin da allora si confuse col nome del prodotto.\nNel 1959 si disput\u00f2 a Nassau la prima competizione internazionale, impropriamente definita \"campionato mondiale\" in quanto non fu sancita dalla Federazione Internazionale dell'Automobile. Al tempo le auto da corsa erano diventate sempre pi\u00f9 costose, il numero di partecipanti si andava assottigliando ed il costo dei biglietti delle gare aumentava; il karting san\u00f2 in parte la situazione, richiedendo spese contenute, pur dando sensazioni vicine a quelle delle auto da corsa.\nLa storia kartistica italiana ebbe inizio nel 1957, quando Nicol\u00f2 Don\u00e0 Delle Rose acquist\u00f2 un kart con motore Villiers 175 a Londra e lo port\u00f2 a Milano, per divertirsi con gli amici sulla pista riservata agli automodelli del Circuito di Monza.\nConsiderato il successo che il kart otteneva negli USA e in Inghilterra, Don\u00e0 decise di avviarne la produzione in piccola serie, affidando la realizzazione dei telai alla Fuchs di Milano, con motori statunitensi West Bend o McCulloch. Gli esemplari prodotti andarono a ruba tra i primi appassionati e utilizzati su piste minori, come il circuito dell'Idroscalo, poi denominato \"Pista Rossa\", o sulla Pista d'Oro di Guidonia alle porte di Roma. Tra le scuderie kartistiche nate in quei mesi, da segnalare la Birel, oggi affermata casa costruttrice del settore.\nIn quel periodo pionieristico, quando in Italia le gare avvenivano principalmente su circuiti realizzati nella piazza principale del paese delimitando il tracciato con balle di paglia, questi veicoli erano soprannominati \"cancelli\" per via dell'estrema semplicit\u00e0 costruttiva dei telai che assomigliano a dei cancelli con le ruote.\nVisto il successo del kartismo che, dati i costi limitati, consentiva l'accesso allo sport automobilistico a una vasta fascia di appassionati, Don\u00e0 decise di promuovere tale sport e, contemporaneamente, di realizzare macchine completamente italiane, fondando la Italkart, quale sezione di una sua azienda, la Dogi Lecco. Nel contempo anche la Parilla inizi\u00f2 a interessarsi della produzione kartistica, avviando la progettazione di un motore specifico e affidandola a Cesare Bossaglia, considerato il massimo progettista italiano per motori a due tempi.\nIn questo periodo relativamente lungo se rapportato agli sport motoristici i kart hanno subito un affinamento tecnologico: i materiali si sono evoluti, le forme si sono affinate, le lavorazioni meccaniche hanno innalzato il livello di precisione, carburanti e lubrificanti hanno aumentato il loro livello di protezione e prestazioni, gli pneumatici hanno innalzato enormemente il loro livello di tenuta. Una cosa per\u00f2 il kart non ha subito: lo stravolgimento dell'idea iniziale che ispir\u00f2 le prime realizzazioni; la filosofia dell'essenziale \u00e8 rimasta essenzialmente invariata: un telaio nudo in tubi, un motore dalla semplicit\u00e0 assoluta, 4 ruote, le posteriori prive di differenziale, totale assenza di qualunque sistema di sospensioni.\nTecnica.\nTelaistica.\nI kart sono costituiti essenzialmente da un telaio tubolare in acciaio, privo di sospensioni e da un motore di piccola cilindrata (2 tempi da 50\u00a0cm\u00b3 a 125\u00a0cm\u00b3, 4 tempi da 150\u00a0cm\u00b3 a 250\u00a0cm\u00b3) che trasferisce il moto ad un assale rigido posteriore privo di differenziale: l'assenza delle sospensioni impone ai progettisti di ovviare tramite una calcolata deformabilit\u00e0 del telaio stesso, che deve permettere agli pneumatici di \"copiare\" l'asfalto per mantenere la maggiore superficie di contatto. I primi kart furono concepiti seguendo la filosofia automobilistica della massima rigidit\u00e0 torsionale, ma furono ben presto surclassati nella prima met\u00e0 degli anni sessanta da nuovi modelli pi\u00f9 flessibili (di produzione francese) e dal \"Tecnokart Piuma\" italiano del 1964, che presentava un restringimento del telaio nella zona centrale che permetteva la desiderata flessibilit\u00e0 tra avantreno e retrotreno, la cui architettura fu di ispirazione per molti altri produttori.\nIl disegno del telaio pu\u00f2 essere pi\u00f9 o meno movimentato ed utilizzare tubolare di sezione differente al fine di migliorare le caratteristiche dinamiche del mezzo ed eventualmente adattarlo al tipo di pneumatici utilizzato, l'acciaio utilizzato \u00e8 comunemente al Cromo-Molibdeno ed il tubolare ha una sezione compresa fra i 28\u00a0mm ed i 32\u00a0mm: i tubi che costituiscono il telaio sono saldati a filo. Comunemente i telai costituiti da tubolari di piccolo diametro si adattano meglio alle gomme di mescola morbida, viceversa i telai costituiti da tubolari di grande diametro si adattano meglio agli pneumatici meno performanti.\nIl sistema frenante varia a seconda della tipologia di kart: quelli a marce hanno tre dischi, uno al retrotreno ed uno per ognuna delle ruote anteriori; i monomarcia hanno un singolo freno posteriore ma, negli ultimi anni, alcuni mezzi hanno anche dei piccoli freni anteriori ad azionamento manuale (molto utile per le staccate al limite). \nI telai moderni offrono un numero consistente di regolazioni che permettono di modificarne il comportamento in pista. Le principali regolazioni, presenti su tutti i telai tranne su quelli destinati al noleggio, sono: la larghezza delle carreggiate (max 140\u00a0cm al posteriore), l'altezza dal suolo, gli angoli caratteristici dell'avantreno (convergenza, camber, caster, king pin sostituendo i fuselli), lunghezza, spessore, diametro (sui telai pi\u00f9 moderni si usano soltanto assali da 50\u00a0mm di diametro, invece in passato si usavano prima quelli da 35 poi quelli da 40) e durezza dell'assale posteriore, lunghezza dei mozzi (anteriori e posteriori), materiale di cui sono fatti i mozzi (alluminio o magnesio).\nAlcuni telai offrono altres\u00ec la possibilit\u00e0 di aggiungere e rimuovere delle barre (volgarmente delle barre di torsione) che permettono di variarne la rigidit\u00e0. Altra importantissima possibilit\u00e0 di messa a punto del telaio \u00e8 il posizionamento del sedile (ogni telaio ha una sua posizione ideale, influenzata anche dal peso del pilota e dal suo stile di guida), oltre che la sua rigidit\u00e0 (modificabile in base al materiale di cui il sedile \u00e8 fatto e allo spessore del materiale); sono poi importanti il numero, l'inclinazione e il posizionamento dei supporti di rinforzo del sedile, in quanto agiscono essi stessi da barre di irrigidimento. Altre possibilit\u00e0 di regolazione sono date dalla possibilit\u00e0 di fissaggio dei vari particolari, per esempio il paraurti posteriore, che pu\u00f2 essere stretto o lasciato lento, o addirittura sostituito con uno pi\u00f9 o meno rigido, anch'esso come fosse una barra.\nMotori e trasmissione.\nLa prima differenziazione fra vari tipi di kart pu\u00f2 essere fatta in base al motore: 4 tempi, 2 tempi 100\u00a0cm\u00b3 racing, 2 tempi 125\u00a0cm\u00b3 racing famiglia KF, 2 tempi 125\u00a0cm\u00b3 famiglia KZ e 125\u00a0cm\u00b3 famiglia TAG.\nLe maggiori case internazionali di motori per kart sono italiane e tra le pi\u00f9 importanti troviamo: IAME-Parilla, Motori Pavesi, Maranello Engines, TM Racing, Maxter, Vortex, PCR, LKE, DeBei, CRS, SGM, Modena Engines e infine Minarelli, famosa per la produzione di motori per motocicli, specialmente 2 tempi.\nMeritano inoltre di essere menzionate la DAP, all'epoca gestita dai fratelli Achille e Angelo Parrilla, ora non pi\u00f9 operativa, casa pluriiridata che realizz\u00f2 il motore 100\u00a0cm\u00b3 Italsistem SV, caratterizzato dall'aspirazione a disco rotante frontale comandato da cinghia dentata, e la MBA, conosciuta anche come Morbidelli (dal cognome del fondatore), anch'essa non pi\u00f9 in attivit\u00e0 nella produzione di motori, famosa per il motore 125 bicilindrico per moto da\u00a0g.p., poi adattato al kart, il pi\u00f9 popolare motore bicilindrico da kart mai esistito e le cui termiche sono state utilizzati per anni da altri costruttori tipo Gianni Balen.\nUna menzione a parte meritano le categorie Superkart oltreoceano, che utilizzano motori 2t bicilindrici racing di ben 250\u00a0cm\u00b3 di derivazione motociclistica e che corrono su veri e propri autodromi come Laguna Seca.\nPneumatici.\nDopo l'impiego iniziale di ruote per carrelli industriali o motociclistiche, dal battistrada scolpito e non progettati per l'uso specifico, negli anni sessanta l'azienda statunitense \"Carlisle\" immette sul mercato dei prodotti specifici, con cerchi da 4 o 5 pollici di diametro e battistrada \"slick\", seguita poi dai maggiori produttori mondiali.\nI kart utilizzano pneumatici slick (a battistrada liscio) di larghezza 7.1 (posteriori) e 4.5 pollici (anteriori) montati su cerchi da 5 o 6 pollici di diametro. I cerchi possono essere in alluminio o magnesio; il materiale con cui \u00e8 fatto il cerchio influenza le temperature delle gomme, a causa della loro diversa conducibilit\u00e0 termica. Questa \u00e8 minore nell'alluminio e per questo \u00e8 utilizzato nelle condizioni di bagnato. L'ampia superficie degli pneumatici, il peso ridotto in ordine di marcia e le mescole speciali utilizzate conferiscono ai mezzi velocit\u00e0 di percorrenza delle curve ed accelerazioni laterali elevatissime. La seconda fondamentale differenziazione fra le categorie \u00e8 proprio in base agli pneumatici: maggiore \u00e8 il livello di tenuta offerto da questi maggiore \u00e8 il livello di difficolt\u00e0 e quindi prestigio delle categorie. Nelle categorie internazionali vengono utilizzati pneumatici talmente performanti da permettere accelerazioni laterali superiori ai 2\u00a0g (in condizioni di pista ottimale si possono superare addirittura i 3 g) e dalla durata appena sufficiente a coprire la distanza di una gara (circa 22\u201325\u00a0km). In caso di pista bagnata i kart vengono equipaggiati con pneumatici \"rain\" con dimensioni e caratteristiche simili.\nAltro fattore che ha allontanato molti piloti dalle gare \u00e8 stato l'utilizzo, anche nelle categorie nazionali destinate ai non professionisti, di pneumatici tanto performanti da richiedere un impegno fisico ed economico eccessivo. Fisico per via delle notevoli accelerazioni che il pilota \u00e8 tenuto a sopportare, rendendo indispensabile un allenamento specifico, economico in quanto tali pneumatici hanno una durata molto limitata ed un costo comunque piuttosto elevato.\nLa maggiore casa produttrice di pneumatici per kart \u00e8 ancora una volta situata in territorio italiano, ed \u00e8 la Vega S.p.A. di Saronno (VA), che era stata fondata col nome di \"Quattro Stelle\". In Italia ha sede anche la pi\u00f9 piccola Le Cont S.p.A.\nPesi.\nIn funzione del mezzo in uso, pi\u00f9 o meno amatoriale (potenza, peso, prestazioni delle gomme, presenza del cambio di velocit\u00e0), e dell'et\u00e0 dei piloti ammessi \u00e8 sempre stato imposto un peso minimo regolamentare: si va dagli 85\u00a0kg (kart + pilota) della cat. 60 baby, per i piloti dai 6 ai 7 anni, ai 180\u00a0kg (kart + pilota) della categoria 125\u00a0cm\u00b3 Prodriver over 35, per i piloti di oltre 35 anni. I piloti particolarmente leggeri che non raggiungono il peso minimo regolamentare della categoria in cui possono/vogliono concorrere sono costretti ad appesantire il telaio con un'apposita zavorra in piombo al fine di non trarre indebiti vantaggi. Il peso minimo regolamentare \u00e8 un elemento che influisce considerevolmente sulle prestazioni velocistiche dei kart, soprattutto sui mezzi privi di cambio di velocit\u00e0, poich\u00e9 il peso in eccesso influisce negativamente in tutte le accelerazioni in cui non c'\u00e8 pattinamento delle ruote motrici.\nInoltre, il peso del pilota alza il baricentro del mezzo aumentando la pressione a terra del battistrada e quindi l'impegno degli pneumatici che tendono a scaldarsi e consumarsi di pi\u00f9, con conseguenze deleterie per le prestazioni, sia sul giro secco che soprattutto sulla distanza di gara. I piloti professionisti nelle competizioni internazionali hanno un peso generalmente compreso fra i 70 e gli 80\u00a0kg, quindi anche i telai sono sviluppati per lavorare (flettere) in tale range. Si stima che, a seconda della categoria e della pista, 10\u00a0kg di peso in pi\u00f9 oltre il peso minimo regolamentare valgano dai 0,5s fino ad oltre 1s al giro (su pista asciutta), un'enormit\u00e0 nel karting agonistico dove i distacchi spesso di misurano in centesimi di secondo.\nSu pista bagnata tale handicap si annulla fino a diventare in alcuni casi un vantaggio: mentre lo svantaggio in accelerazione permane (ma si riduce notevolmente in quanto si riducono le porzioni di pista in cui il kart pu\u00f2 accelerare senza pattinamento), la maggior facilit\u00e0 nello scaldare gli pneumatici diventa un vantaggio apprezzabile che si traduce in velocit\u00e0 di percorrenza delle curve pi\u00f9 elevate. Infatti, sono tutt'altro che rari i casi, soprattutto nelle categorie amatoriali, di piloti in evidente sovrappeso (oltre 10/15\u00a0kg) che diventano estremamente pi\u00f9 competitivi sotto la pioggia.\nLe principali categorie sono divise in base alla tabella seguente:\nPrestazioni e forze.\nI motori 125\u00a0cm\u00b3 a marce di ultima generazione permettono a questi mezzi di superare i 150\u00a0km/h in gara ma, modificando il rapporto, si possono raggiungere anche velocit\u00e0 maggiori (oltre i 200\u00a0km/h senza scia). L'accelerazione da 0 a 100\u00a0km/h \u00e8 inferiore ai 4 secondi mentre le accelerazioni longitudinali in curva possono in alcune condizioni arrivare a superare i .\nWSK Promotion.\nWSK \u00e8 il campionato di riferimento del karting internazionale. La serie, nata nel 2006, si \u00e8 evoluta costantemente fino al raggiungimento dell'interesse da parte di tutti i principali costruttori mondiali. Fino al 2009 si era chiamata WSK; successivamente si divise in WSK Euro Series, WSK Master Series e WSK Final Cup.\nDi seguito tutti i campioni WSK."}
{"id": "128685", "revid": "1699816", "url": "https://it.wikipedia.org/wiki?curid=128685", "title": "Aggressors of Dark Kombat", "text": "Aggressors of Dark Kombat (conosciuto in Giappone come Tsuukai GANGAN Koushinkyoku \u75db\u5febGANGAN\u884c\u9032\u66f2, lett. \"Marcia intensa ed eccitante\") \u00e8 un videogioco del genere picchiaduro targato SNK, uscito sul mercato per Neo Geo e Neo Geo CD nel 1995. Deve il suo nome dalle iniziali della casa di programmazione che l'ha sviluppato, la ADK, che ha parodiato il gioco Mortal Kombat per l'utilizzo della \"K\" al posto della \"C\".\nModalit\u00e0 di gioco.\nAlcuni elementi innovativi vedono lo sfruttamento della terza dimensione, la possibilit\u00e0 di raccogliere armi e/o oggetti da utilizzare a proprio vantaggio e una gestione particolare delle prese e dei \"contrasti\" tipiche dei picchiaduro a scorrimento.\nDa citare la presenza della barra \"CRAZY\" sul fondo dello schermo che si carica durante la battaglia permettendo di effettuare dei super-attacchi.\nFra gli otto personaggi selezionabili (caratterizzati tra l'altro da una totale assenza di nomi) troviamo una ragazza-bene liceale e un bambino di colore con tanto di pallone da basket. Compare nel cast anche il ninja Fuuma, cross-over con un'altra serie di ADK ed SNK, World Heroes."}
{"id": "128686", "revid": "109677991", "url": "https://it.wikipedia.org/wiki?curid=128686", "title": "Spinterogeno", "text": "Lo spinterogeno \u00e8 un dispositivo elettromeccanico atto a generare la scintilla (arco elettrico di forma filiforme) per l'accensione della carica all'interno delle camere di scoppio del motore ad accensione comandata; questo sistema \u00e8 stato usato prima dell'introduzione delle centraline elettroniche.\nNelle automobili alimentate a gasolio (diesel) lo spinterogeno non \u00e8 necessario in quanto l'accensione avviene per contatto del combustibile con l'aria riscaldata per compressione e non \u00e8 comandata da scintille.\nCon spinterogeno si intende l'insieme dei componenti necessari alla generazione della scintilla nelle varie camere di scoppio e non come spesso erroneamente si pensa, il solo sistema di distribuzione o regolazione dei tempi di fasatura dell'accensione.\nComponenti.\nNella struttura pi\u00f9 classica a scarica induttiva (la pi\u00f9 diffusa) questi componenti sono essenzialmente:\nFunzionamento spinterogeno a carica induttiva.\nLo spinterogeno \u00e8 costituito internamente da distinte sezioni, che svolgono le seguenti funzioni:\nCommutazione.\nSi effettua tramite una camma che ruota solidale al distributore e in fase (con leggero anticipo in base alla fasatura dell'accensione) con l'albero motore.\nLa camma agisce sul ruttore determinando l'apertura e chiusura dello stesso e dando origine al risonatore RLC e alla tensione variabile ai capi dell'induttore primario.\nA causa dell'autoinduzione prodotta nella bobina il contatto \u00e8 soggetto alla formazione di scintille ad un ritmo di centinaia al secondo; in un motore quattro tempi a 4 cilindri al regime di giri (dove ci sono due scintille a rotazione), le puntine si aprono 200 volte ogni secondo, mentre per un motore analogo, ma a due tempi le puntine si aprono 400 volte ogni secondo. Per ridurre l'usura i contatti sono rivestiti di platino, inoltre in parallelo \u00e8 posto un condensatore volto a ridurre l'arco voltaico che si forma al momento dell'apertura dei contatti e che forma un circuito oscillante LC con la bobina.\nDistribuzione.\nLa distribuzione \u00e8 presente solo su motori pluricilindrici con bobina tradizionale (la bobina a scarica persa permetteva di non usare il distributore sui motori a due cilindri), dove ha lo scopo di dare un ordine d'invio dell'impulso di alta tensione alla candela del cilindro in cui deve avvenire l'accensione.\nQuesta sezione \u00e8 costituita da un contatto centrale a carboncino (che riceve la tensione dalla bobina) del tipo rotante in sincronia con l'albero motore, che durante la rotazione sfiora una serie di contatti in rame disposti circolarmente che si trovano all'interno della calotta, i quali sono collegati in uscita dalla calotta alle diverse candele secondo la sequenza di accensione.\nLa sezione si trova nella parte superiore dello spinterogeno, in modo che i contatti di ingresso e di uscita ad alta tensione ricavati nella calotta isolante, un tempo in bachelite e pi\u00f9 recentemente in resina termoplastica, siano ben isolati dalla massa metallica.\nQuesto sistema generer\u00e0 un'ulteriore scintilla nello spinterogeno di caratteristiche ben diverse da quella nella camera di combustione, in quanto a temperatura e pressioni decisamente inferiori. La richiesta di tensione \u00e8 di circa 5-7kV (mentre nella camera di combustione sono richiesti circa 20kV) e quindi il circuito di accensione dovr\u00e0 essere dimensionato per garantire la formazione di entrambe le scintille.\nIn alcuni mezzi da competizione la calotta veniva munita di un piccolo magnete per stabilizzare la scarica elettrica e migliorare l'efficienza del contatto rotante.\nAnticipo.\nQuando la velocit\u00e0 di rotazione del motore \u00e8 elevata, \u00e8 necessario inviare l'impulso di accensione alle candele con un certo anticipo per ottenere una combustione ottimale.\nPer questo motivo nella parte inferiore dello spinterogeno l'albero \u00e8 interrotto e sono presenti:\nSvantaggi.\nLa presenza dei contatti, sia della bobina per la distribuzione, rappresentano un punto debole dello spinterogeno, in quanto sono soggetti ad:\nCausa dello sporco e a dispersione dall'alta tensione a causa dell'umidit\u00e0.\nLe automobili con spinterogeno potevano essere soggette a spegnimento del motore se, per esempio, attraversavano una pozzanghera troppo profonda.\nVantaggi.\nA differenza delle moderne tecnologie elettroniche, lo spinterogeno \u00e8 completamente regolabile e dunque facilmente riparabile e modificabile.\nSpinterogeno elettronico.\nL'evoluzione dello spinterogeno fu lo spinterogeno elettronico, dove per determinare la posizione dell'albero motore invece di utilizzare le puntine, hanno un contatto elettronico (a volte costituito da un cosiddetto impulsore magnetico), che invece di scaricare il primario della bobina, comanda un transistor o un piccolo interruttore elettronico che a sua volta scarica il primario della bobina.\nIn questo modo si elimina la scintillazione e si ottiene una commutazione pi\u00f9 rapida, con la formazione di scintille pi\u00f9 energiche sulle candele.\nAlternative.\nInvece dello spinterogeno si possono utilizzare\nLe accensioni elettroniche.\nNegli anni settanta iniziarono a diffondersi soluzioni per ridurre gli svantaggi dello spinterogeno, che poi sfociarono nelle \"accensioni elettroniche\", generalmente accoppiate ad un distributore, dove si ha un segnale d'ingresso costante a un determinato anticipo rispetto al PMS e la centralina che tramite le sue caratteristiche determinava l'anticipo da adoperare, mentre in precedenza era lo spinterogeno a fare questo lavoro.\nLe accensioni digitali.\nLa necessit\u00e0 di controllare pi\u00f9 accuratamente la combustione, al fine di aumentare il rendimento energetico e ridurre le emissioni inquinanti, ha spinto all'adozione delle \"centraline elettroniche digitali\" per la gestione del motore.&lt;br&gt;\nUn microprocessore analizza continuamente diversi parametri del motore, tra cui velocit\u00e0 di rotazione, posizione dell'acceleratore, temperatura e flusso dell'aria comburente e tenore di ossigeno residuo nei gas di scarico dopo il passaggio per il catalizzatore.\nIn base ai dati in ingresso, oltre a regolare l'afflusso di carburante tramite gli iniettori, invia al momento pi\u00f9 opportuno per mezzo di transistor gli impulsi di accensione.&lt;br&gt;\nIn alcuni veicoli per eliminare anche gli inconvenienti legati alla distribuzione meccanica del distributore, sono impiegate diverse bobine, fino ad una per candela, comandate singolarmente dalla centralina."}
{"id": "128687", "revid": "1226", "url": "https://it.wikipedia.org/wiki?curid=128687", "title": "Kart", "text": ""}
{"id": "128690", "revid": "1226", "url": "https://it.wikipedia.org/wiki?curid=128690", "title": "Gatto di Schr\u00f6dinger", "text": ""}
{"id": "128693", "revid": "1699816", "url": "https://it.wikipedia.org/wiki?curid=128693", "title": "Art of Fighting", "text": "Art of Fighting (a volte indicato anche come Fit of Fighting, che \u00e8 un suo bootleg con qualche differenza) \u00e8 un videogioco arcade picchiaduro a incontri pubblicato da SNK nel 1992, il primo capitolo della trilogia \"Art of Fighting\". Era il secondo tentativo concreto di SNK, dopo il primo ' (del 1991), di trovare un antagonista a \"Street Fighter II\" di Capcom nel settore. Trov\u00f2 un successo discreto e fu seguito da \"Art of Fighting 2\" (1994) e ' (1996).\nArt of Fighting si \u00e8 prestato a un gran numero di conversioni, a partire da quella per Neo Geo e Neo Geo CD; appare anche su Super Nintendo Entertainment System, Sega Mega Drive e pi\u00f9 recentemente su PlayStation 2, nella \"Art of Fighting Collection\".\nTrama.\nLa modalit\u00e0 a giocatore singolo \u00e8 sorretta da un'esile trama, che vede i due amici Ryo Sakazaki e Robert Garcia lottare per soccorrere Yuri, la sorella del primo dalle grinfie dell'onnipresente cattivissimo. \nModalit\u00e0 di gioco.\n\"Art of Fighting\" puntava sulla potenza del motore grafico, impressionante per l'epoca; con sprite enormi che si modificano in maniera dinamica subendo danni durante gli incontri, e una gestione cinematografica della camera che riprende i lottatori zoomando in due direzioni a dipendenza della posizione degli stessi.\nSi utilizzano i pulsanti di pugno e calcio, un tasto per i colpi potenti, e uno per provocare l'avversario allo scopo di fargli perdere energia di spirito.\n\u00c8 presente un'innovazione per i picchiaduro, ovvero una \"barra di spirito\" che cala con ogni mossa speciale effettuata ed \u00e8 possibile ricaricarla lasciando premuto il tasto del pugno.\nUna supermossa segreta \u00e8 ottenibile completando con successo uno dei diversi \"bonus stage\" che si presenteranno durante il percorso. \nIn giocatore singolo sono presenti due personaggi giocabili identici, Ryo e Robert, mentre nella modalit\u00e0 a due giocatori tutti gli otto personaggi sono selezionabili.\n\"Fit of Fighting\".\nIl bootleg \"Fit of Fighting\" presenta l'opzione di scegliere tra tutti e otto i personaggi anche nella modalit\u00e0 singolo giocatore; di contro per\u00f2 ci sono diverse mancanze:"}
{"id": "128697", "revid": "1987129", "url": "https://it.wikipedia.org/wiki?curid=128697", "title": "Filatura", "text": "Col termine filatura si intende definire la complessa sequenza di operazioni necessarie alla trasformazione delle fibre tessili in filato oppure filo, sia lo stabilimento industriale (filanda, filatoio) in cui avviene tale lavorazione.\nDefinizione.\nLo scopo essenziale della filatura consiste nell'ottenere un prodotto finale il pi\u00f9 possibile omogeneo, ovvero dotato di uniformi caratteristiche di resistenza, titolo, colore, pulizia ed elasticit\u00e0. In sostanza la filatura \u00e8 un insieme di operazioni che trasforma una fibra grezza in un filato. Il filato \u00e8 un filamento resistente, omogeneo e sufficientemente lungo per poter essere usato sia nella fabbricazione dei tessuti, sia nella confezione a maglia e anche come filato per cucito o anche ricamo.\nPremesso che le fibre possono presentarsi in fiocco (lana, cotone, ecc) o a filamento continuo (seta e fibre sintetiche), la filatura pu\u00f2 essere eseguita su:\n\u00c8 inoltre da precisare che le fibre sintetiche possono essere altres\u00ec tagliate e trasformate in fiocco. Lo scopo di tale operazione \u00e8 quello di poterle lavorare insieme, ad esempio, ad altre fibre non a lunghezza illimitata.\nLe fasi di lavorazione cambiano in relazione alla tipologia della fibra di partenza, in particolare sulla base della lunghezza delle fibre.\nPer trasformare una massa di fibre in un filato l'operazione indispensabile \u00e8 la torcitura.\nIl filato \u00e8 il prodotto derivato dall'unione di una grande quantit\u00e0 di fibre tessili che, generalmente, presenta caratteristiche di sofficit\u00e0 a differenza del filo che \u00e8 sottile, di lunghezza teoricamente illimitata, formato da una o pi\u00f9 bave di seta o di fibre sintetiche o artificiali, filate in continuo; nei confronti del filato, esso risulta solitamente di sezione pi\u00f9 regolare, liscio, rigido, brillante, ma meno morbido e termicamente meno isolante.\nLa filatura tradizionale.\nStoria.\nPer \"torcere\" le fibre tessili il primo attrezzo utilizzato dall'umanit\u00e0 furono le mani, lavoro lungo e complesso che gi\u00e0 nel neolitico veniva eseguito con l'aiuto di un fuso. Del tutto identico al modello oggi usato in sud America e Africa e tradizionalmente nel sud Italia e nord America il fuso dell'antichit\u00e0 era formato da un bastoncino (lungo una spanna) infilato in un tondino forato (largo 4\u20136\u00a0cm). La rotazione impressa al bastoncino, prolungata dall'inerzia del tondino torce le fibre che vengono legate al fuso, che nel girare accumula sul bastoncino il filo fatto.\nLa filatura era un lavoro lungo e poco produttivo (un alacre filatore poteva produrre giornalmente appena qualche etto di filo), motivo per cui essa impegnava una considerevole fetta della popolazione, soprattutto donne e bimbi. L'esigenza di velocizzare la lavorazione port\u00f2 in epoca medievale alla costruzione dei filatoi a pedale (detti anche arcolai, filerine, filatoi), ossia di apparecchi in legno che il filatore azionava premendo un pedale.\nIl primo filatoio a pedale risale al 1280.\nNella met\u00e0 del XVIII secolo con la rivoluzione industriale si avvi\u00f2 la meccanizzazione della filatura. \nCon l'invenzione nel 1733 da parte del meccanico inglese John Kay della \"spoletta\" o \"navetta volante\" (\"flying shuttle\") per il telaio a pedale, la produttivit\u00e0 dei tessitori aument\u00f2 notevolmente e il divario fra quest'ultima e la capacit\u00e0 produttiva dei filatori, gi\u00e0 sbilanciata in favore dei primi (in un rapporto di 1:5), crebbe ulteriormente. \nApparve allora chiara l'esigenza di concentrare ogni sforzo nel miglioramento del processo di filatura, che costituiva il collo di bottiglia dell'intero processo tessile. \nNel 1764 James Hargreaves invent\u00f2 il primo filatoio meccanico a lavoro intermittente (\"Spinning Jenny\" o \"Giannetta\"), brevettato nel 1770. Nel 1769 Richard Arkwright lo azioner\u00e0 con una ruota idraulica realizzando la \"Water frame\". Nel 1779, Samuel Crompton, combin\u00f2 il progetto idraulico di Arkwright con la \"Jenny\" di Hargreaves, brevettando la \"Mule Jenny\". Nel 1785 Edmund Cartwright vi applicher\u00e0 un motore a vapore. I francesi, ritardatari della rivoluzione industriale, contribuirono al perfezionamento delle macchine. Il meccanismo Jacquard, ideato da Joseph-Marie Jacquard nel 1804, consentiva la realizzazione di disegni in stoffa mediante l'utilizzo di cartoni perforati.\nCiclo della filatura tradizionale.\nLa filatura richiede delle fasi di lavorazione dei materiali indispensabili alla preparazione delle stesse, differenti a seconda delle fibre utilizzate, \nPer giungere alla\nChe pu\u00f2 essere seguita da finiture strutturali o estetiche come:\nFilatura della seta.\nLa seta non viene filata (essendo la bava prodotta dal baco da seta gi\u00e0 un filo), il dipanamento del bozzolo si chiama trattura, per le fasi della produzione di un filato di seta vedi:\nFilatura industriale.\nLa filatura industriale \u00e8 effettuata da batterie di macchinari che funzionano in modo completamente automatico. Le fasi di lavorazioni cambiano in relazione al tipo di prodotto voluto. \nLe operazioni per la filatura lunga prevedono:\nLa filatura industriale prevede le seguenti fasi:\nCardatura.\nHa lo scopo di orientare le fibre in un'unica direzione (parallelizzazione), tramite apposite macchine chiamate carde od \"assortimenti di carde\". La carda \u00e8 costituita da cilindri rotanti di grandi dimensioni (tamburo e pettinatore) muniti di denti metallici di opportuna finezza e numero, registrati tra di loro a pochi centesimi di millimetro (da 40 a 15 progressivamente), da organi ausiliari cardanti (lavoratori e volteggiatori) e da numerosi altri organi ausiliari (volante, sopravolante, sottovolante, entrate, rouletabosse); le fibre passano attraverso queste due superfici mobili munite di punte, per essere districate ed orientate, fino a ridursi di passaggio in passaggio in un velo di fibre parallelizzate che viene trasformato in nastro cardato (piatto) nell'ultima parte della macchina detta \"divisore\".\nPettinatura.\nHa lo scopo di aumentare l'omogeneit\u00e0 e la parallelizzazione delle fibre, scartando le pi\u00f9 corte.\nStiro o stiratura.\nHa lo scopo di mescolare e regolarizzare fibre di diverso genere o diversi lotti dello stesso genere (ad esempio fibre sintetiche con fibre naturali) e rendere uniforme lo stoppino, procedendo ad una serie di accoppiamenti e successivi stiraggi (tramite stiratoi) fino ad ottenere un numero determinato di fibre in ogni punto dello stoppino stesso in modo da fargli raggiungere, durante la successiva fase di filatura, il titolo desiderato, cio\u00e8 la finezza desiderata.\nFilatura.\nLo stoppino risulta assai poco resistente; per ottenere un filato tenace ed omogeneo, \u00e8 quindi ulteriormente assottigliato tramite torsione per mezzo dei cosiddetti \"banchi a fusi\". Lo stoppino proveniente dai \"banchi a fusi\" subisce infine la torsione definitiva e l'avvolgimento su rocchetti o bobine (bobinatura) nei filatoi che possono essere intermittenti (\"selfacting\") o continui (ad alette o ad anelli).\nRoccatura.\nI fusi di filato prodotti dal filatoio ad anelli (ring spinning) vengono svolti dalla roccatrice e riavvolti sotto forma di rocca che solitamente \u00e8 di forma troncoconica e del peso che varia dai 900 grammi ai 3000 grammi.\nEventuali trattamenti nobilitanti come: binatura, ritorcitura, gasatura e tintura.\nFilatura cotone pettinato.\nLa filatura del cotone pettinato \u00e8 un tipo di filatura industriale che si applica a fibre di cotone di una certa lunghezza. Il suo prodotto \u00e8 un filato di cotone di alta qualit\u00e0 resistente, con aspetto lucido e poco peloso.\nFilatura laniera cardata.\nIl ciclo di filatura laniera cardata \u00e8 destinato alla lavorazione delle fibre che, per la loro limitata lunghezza o per la loro specificit\u00e0, non possono subire l'operazione di pettinatura e quindi confluire nel ciclo di filatura pettinata.\nTitolazione.\nIl titolo di un filato indica la finezza del medesimo. Si sono utilizzati numerosi modi per misurare il titolo, ora il pi\u00f9 usato \u00e8 il titolo metrico Nm, che indica il numero di km di filo che si ottengono con un Kg di fibra.\nNm 44 significa quindi che 44000 metri di filo hanno il peso di un Kg.\n\u00c8 ancora spesso utilizzata la forma \"1/44\" che esplicita la condizione di filo singolo avente titolo Nm 44. La dizione \"2/44\" ad esempio invece esplicita la condizione di un filo ritorto a due capi ottenuto a partire appunto da due fili Nm 44."}
{"id": "128698", "revid": "782150", "url": "https://it.wikipedia.org/wiki?curid=128698", "title": "Orchestra", "text": "Il termine orchestra nell'antica Grecia e a Roma designava il luogo (alla base della cavea, davanti al \"logeion\", palcoscenico) di un teatro dove si svolgeva l'azione scenica del coro danzante (da \u03bf\u03c1\u03c7\u03ae\u03bf\u03bc\u03b1\u03b9\", orch\u00e9omai\", danzare) e fu reimpiegato nel Rinascimento per denominare l'area immediatamente di fronte al palcoscenico.\nL'uso della parola \"orchestre\" o \"orquestre\" per riferirsi a un ensemble strumentale, invece che un luogo fisico nel teatro, appare in Francia nella seconda met\u00e0 del Seicento. La parola orchestra indica genericamente un insieme di molti strumentisti. Come istituzione, l'orchestra \u00e8 nata nei secoli XVII e XVIII in Europa ed \u00e8 stata in seguito diffusa nel resto del mondo. Le attuali orchestre di musica classica sono formate da strumenti musicali ad arco, a fiato e a percussione.\nCategorizzazione.\nComplessi da camera.\nGruppi di strumenti che venivano ingaggiati per suonare nelle case del pubblico, spesso ristretto, da cui il nome \"\"da camera\".\" Era perlopi\u00f9 fruita da un pubblico nobile che poteva permettersi un concerto di strumenti in casa propria, e, ovviamente, era privata.\nOrchestra da camera.\nOrchestra formata da un numero ridotto di strumenti.\nOrchestra filarmonica.\nL'orchestra filarmonica \u00e8 di medie dimensioni e formata da componenti che, nell'aggregarsi, hanno fondato l'organico. Oltre al significato di struttura associativa, il termine pu\u00f2 anche essere sinonimo di orchestra sinfonica, come nei casi dei Berliner Philharmoniker o della New York Philharmonic.\nOrchestra sinfonica.\nL'orchestra sinfonica \u00e8 un'orchestra di grandi dimensioni che pu\u00f2 comprendere gli strumenti di tutte le famiglie. Oggi \u00e8 composta normalmente da pi\u00f9 di quaranta strumentisti e pu\u00f2 a volte superare il centinaio di elementi. \u00c8 costituita da vari strumenti. Di solito comprende violini, viole, violoncello, contrabbasso, arpe, flauto, corni, clarinetti, percussioni, trombe, oboi, fagotti e ottavini. Gli strumenti contenuti possono variare.\nOrchestra a fiati.\nL'orchestra a fiati \u00e8 formata da strumenti a fiato tipici dell'organico sinfonico, quindi legni e ottoni, pi\u00f9 la sezioni ad arco formata dal contrabbasso singolo o in due, le percussioni orchestrali e i timpani. Di per s\u00e9 \u00e8 un organico che pu\u00f2 eseguire brani scritti appositamente oppure adattamenti e trascrizioni di musiche sinfoniche.\nStruttura.\nL'orchestra sinfonica \u00e8 composta da:\nAl giorno d'oggi le orchestre sono dirette da un direttore d'orchestra ma in passato, e anche nelle piccole orchestre, spesso il direttore era semplicemente il primo violino, o comunque un musicista impegnato anche nell'esecuzione.\nDisposizione.\nLa disposizione pi\u00f9 diffusa \u00e8 quella cosiddetta \"americana\", illustrata in figura. \u00c8 ancora in uso, specialmente per esecuzioni storiche, la disposizione \"tedesca\". La differenza \u00e8 che in quest'ultima i primi e secondi violini siedono di fronte, i contrabbassi dietro ai primi violini, le viole accanto ai secondi violini e i violoncelli al centro \nStoria.\nL'orchestra moderna ha avuto il suo sviluppo nel XVII e XVIII secolo.\nClaudio Monteverdi per la sua opera \"Orfeo\" del 1607 utilizz\u00f2 un'orchestra formata da archi, trombe, cornetti, arpa, fagotto, clavicembalo, organo con funzione di basso continuo.\nNel 1637 Marin Mersenne nel suo \"Trait\u00e9 d'harmonie universelle\" riporta l'organico dell'orchestra d'archi, conosciuta come \"Les 24 Violons du Roy\", attiva presso la corte di Luigi XIII di Francia:\nIn questo organico \u00e8 rappresentata la famiglia completa degli archi nella forma in cui era utilizzata nella Francia del XVII secolo. I \"dessus\" erano violini, mentre con \"haute-contre\", \"taille\" e \"quinte\" si indicavano tre taglie diverse di viole, tutte per\u00f2 accordate come la viola attuale; pi\u00f9 grandi erano gli strumenti, pi\u00f9 gravi erano le parti che vi si eseguiva. Infine, vi erano i \"basse de viola\", corrispondenti al nostro violoncello, ma accordati un tono sotto.\nA questo organico si affiancavano strumenti destinati alla realizzazione del basso continuo: clavicembalo o organo, tiorba o arciliuto, arpa, ecc. Nelle altre nazioni, il gruppo di archi era completato da un violone o contrabbasso che eseguiva la stessa parte dei violoncelli un'ottava pi\u00f9 in basso. A questi si affiancavano saltuariamente (e praticamente mai tutti insieme) oboi, flauti dritti, flauti traversi, fagotti, trombe, tromboni, corni, timpani. Il clarinetto, da poco inventato, fece l'ingresso in orchestra verso la met\u00e0 dello stesso secolo, e in casi particolari vennero aggiunte altre percussioni (ad esempio, la cosiddetta \"musica alla turca\": triangolo, grancassa e piatti). I tromboni, che erano gi\u00e0 usati da molto tempo nella musica sacra si aggiunsero solo alla fine del settecento nell'orchestra operistica. All'inizio del XIX secolo si cominci\u00f2 a strutturare definitivamente l'orchestra sinfonica con l'aggiunta di altre percussioni e della tuba.\nNel corso del secolo il numero dei musicisti in orchestra continu\u00f2 a crescere fino alle dimensioni e alla composizione attuale. Spesso l'orchestra viene designata attraverso il numero di fiati della stessa famiglia che vengono utilizzati. Ad esempio, un\"orchestra a 2\" prevede coppie di flauti, di oboi, di clarinetti, ecc. mentre un\"orchestra a 3\" vede affiancati ai due flauti anche l'ottavino, alla coppia di oboi il corno inglese, ecc. Con l'aumentare del numero dei fiati, aumenta conseguentemente il numero di archi. Bench\u00e9 il numero esatto di questi ultimi non venga quasi mai specificato, quando l'orchestra \u00e8 \"a 3\" si tende ad utilizzare il seguente standard, istituito dalla tradizione di esecuzioni di lavori di Wagner e Richard Strauss:\nUltimamente si fa strada l'abitudine di segnare gli strumenti dell'orchestra di un brano attraverso una stringa numerica nella quale sono indicate le famiglie strumentali dei legni, ottoni, percussioni, strumenti polifonici e archi, separate tra loro da barre oblique. Per ogni strumento viene poi indicato il numero in orchestra. Ad esempio:\n2222/4230/tmp perc (2)/ar pf/ archi\nsi legge:\n2 flauti, 2 oboi, 2 clarinetti, 2 fagotti / 4 corni, 2 trombe, 3 tromboni, nessuna tuba / timpani (con un esecutore addetto) pi\u00f9 percussioni generiche suonate da altri 2 esecutori/ arpa, pianoforte / archi (violini I, violini II, viole, violoncelli, contrabbassi)\nQuando si voglia indicare strumenti diversi da questi, li si inserisce nella famiglia appropriata, abbreviandoli. \nAd es: ott 222 clb 2/... si legge ottavino, 2 flauti, 2 clarinetti, clarinetto basso, 2 fagotti. Quando lo stesso strumentista \u00e8 chiamato a suonare due strumenti diversi all'interno della stessa composizione, lo strumento alternativo viene segnato tra parentesi. Ad es: 3(ott)3(cr ing)3(clb)3(cfg), va inteso come 3 flauti (il terzo con l'obbligo dell'ottavino), 3 oboi (il terzo con l'obbligo del corno inglese), e cos\u00ec via. Non esiste una lista standard delle abbreviazioni, tanto pi\u00f9 che esse variano a seconda del paese di utilizzo.\nDiamo a titolo puramente esemplificativo l'organico pi\u00f9 usuale per diversi tipi di orchestra, tenendo presente che solo nell'Ottocento si avr\u00e0 una certa standardizzazione degli strumenti mentre nei periodi precedenti le varianti erano la regola.\nOrchestra da film.\nLa base \u00e8 l'orchestra romantica ma spesso i fiati sono \"a 3\" e con alcune aggiunte:"}
{"id": "128700", "revid": "172", "url": "https://it.wikipedia.org/wiki?curid=128700", "title": "Protozoo", "text": ""}
{"id": "128702", "revid": "438678", "url": "https://it.wikipedia.org/wiki?curid=128702", "title": "Civilt\u00e0 bantu", "text": "La civilt\u00e0 bantu (o \"bant\u00f9\"), di antiche origini e fiorita intorno all'XI secolo, \u00e8 stata la pi\u00f9 importante civilt\u00e0 dell'Africa subequatoriale. I bantu abitavano pressoch\u00e9 tutta l'Africa meridionale e gran parte dell'Africa centrale. L'influenza di questa civilt\u00e0 fu tale che ancora oggi si parla di lingue bantu per indicare un gruppo linguistico che include lo swahili e la maggior parte delle lingue parlate in Africa subequatoriale, e di \"popolazioni bantu\" per indicare oltre 400 etnie (che complessivamente costituiscono circa i 2/3 della popolazione africana) che condividono un insieme di tratti comuni (sia linguistici sia culturali) e che si ritengono, appunto, discendere dalla civilt\u00e0 bantu.\nStoria.\nLa \"storia\" dei Bantu \u00e8 in gran parte ignota. Le teorie moderne, largamente speculative, si basano principalmente sullo studio di reperti archeologici e sull'analisi delle cosiddette \" lingue bantu \" ancora oggi in uso. I Bantu non avevano una lingua scritta, e la loro tradizione orale si \u00e8 estinta.\nPrima dei Bantu, si ritiene che l'Africa meridionale fosse abitata da popolazioni di lingua Khoisan, oggi relegate alle regioni aride intorno al Kalahari e a poche zone isolate in Tanzania. Le moderne teorie sulle origini e la diffusione della \"civilt\u00e0\" Bantu sono in parte basate sulle ricerche di Joseph Greenberg e di Malcolm Guthrie, che sulla base di studi linguistici ipotizzarono che la \"civilt\u00e0\" Bantu fosse originaria rispettivamente della Nigeria sudorientale e della zona dello Zambia e della Repubblica Democratica del Congo. Secondo le teorie moderne, la culla delle \"civilt\u00e0\" Bantu sarebbero state le valli dei fiumi Benue e Cross, che attraversano la Nigeria sudorientale e lo Zambia, sebbene anche il Camerun sia talvolta menzionato.\nCi\u00f2 che \u00e8 invece certo \u00e8 che intorno al secondo millennio a.C., forse in seguito all'inaridimento del Sahara e la pressione delle popolazioni che cercavano di allontanarsene, i Bantu si espansero nelle foreste pluviali dell'Africa centrale, in quella che vien detta la \"fase 1\" della loro espansione. Circa 1000 anni dopo, cominciarono una fase di espansione pi\u00f9 rapida in Africa meridionale e orientale (\"fase 2\"). Durante il primo millennio, nuove tecniche agricole e nuove coltivazioni vennero introdotte in Zambia, probabilmente importate dal Sudest asiatico attraverso il Madagascar. A seguito di queste innovazioni, inizi\u00f2 una nuova espansione dei Bantu in cui lo Zambia era la regione dominante (fase 3).\nIntorno all'anno 1000 d.C., la civilt\u00e0 Bantu si estendeva fino agli odierni Zimbabwe e Sudafrica. Il Regno del Grande Zimbabwe forse era Bantu: controllava le rotte commerciali dal Sudafrica fino a nord del fiume Zambesi, commerciando oro, rame, pietre preziose, avorio e metalli con i commercianti arabi della costa. Collass\u00f2 intorno al XIV o XV secolo, probabilmente per aver esaurito le proprie risorse, e la citt\u00e0 di Grande Zimbabwe fu abbandonata.\nQuando i Boeri iniziarono la colonizzazione della parte meridionale dell'Africa, l'impero Bantu non esisteva pi\u00f9; tuttavia, molte delle popolazioni locali con cui gli europei entrarono in contatto (per esempio gli Zulu) erano, in effetti, clan bantu."}
{"id": "128706", "revid": "6392", "url": "https://it.wikipedia.org/wiki?curid=128706", "title": "Paradosso del cuneo", "text": ""}
{"id": "128707", "revid": "1982", "url": "https://it.wikipedia.org/wiki?curid=128707", "title": "Renato I di Napoli", "text": ""}
{"id": "128708", "revid": "104265", "url": "https://it.wikipedia.org/wiki?curid=128708", "title": "Palla al centro per Rudy", "text": " \u00e8 un manga di genere spokon per bambini (kodomo) scritto e disegnato da Noriaki Nagai. L'opera \u00e8 stata serializzata dal 1984 al 1989 sulla rivista \"CoroCoro Comic\" edita da Sh\u014dgakukan.\nDal fumetto \u00e8 stato tratto un anime, prodotto dalla Pierrot nel 1986 e composto da 26 episodi. Nell'edizione italiana, trasmessa per la prima volta su Italia 1 nel settembre 1988, sono presenti legami tra \"Palla al centro per Rudy\" e \"Holly e Benji\" inesistenti nella versione originale. Infatti nella versione italiana si afferma ad esempio che Rudy proviene dalla Saint Francis, la squadra di Benji Price.\nTrama.\nLa storia parla di una squadra di calcio formata da bambini che frequentano la scuola elementare \"Kitahara\" , e che inizialmente non dispongono di un buon attaccante. Ma quando la famiglia del piccolo si trasferisce in quella citt\u00e0, il bambino decide di unirsi alla squadra proprio come attaccante, rivelandosi un giocatore valido. Con l'apporto di Kakeru la formazione diventa completa in ogni senso, e ci\u00f2 motiva la squadra a sfidare i fortissimi \"Red Devils\" (\"Number One\" in Italia). Nonostante la squadra di Kakeru perda 10 a 1, il giovane attaccante della Kitahara (in Italia \"King\") riesce incredibilmente a segnare un gol al portiere avversario, \"Uesugi\" (Lenny), fino ad allora considerato invincibile. La squadra di Kakeru, successivamente, arriva a partecipare al campionato nazionale. Nel frattempo il portiere della squadra, \"Hongo\" (Buddy), si innamora di , la sorella di Kakeru.\nLa squadra assume in seguito un nuovo allenatore professionista, le cui istruzioni aiutano la compagine ad arrivare alle semifinali di campionato, dove incontrano nuovamente i \"Red Devils\". Dopo una drammatica partita, che occupa due episodi da venti minuti, la squadra di Uesugi riesce alla fine a sconfiggere la squadra di Kakeru, che esce devastata dalla partita. Nel gruppo, all'arrivo di \"Harry\", un piccolo campione espulso da tre forti squadre per il suo comportamento sovversivo, iniziano a formarsi delle fratture. Ma la sua maleducazione, e la forte leadership di \"Hongo\", portano il gruppo a riappacificarsi. Harry in seguito conquista Ayumi, lascia la squadra e ne forma una tutta sua, con l'obiettivo di sfidare i suoi vecchi compagni di squadra e sconfiggerli. Anche se l'ingenuo Kakeru \u00e8 pi\u00f9 debole del pi\u00f9 grande e forte Harry, il gioco di squadra del suo gruppo e il supporto di Uesugi, che intanto si \u00e8 unito alla compagine, assicura la vittoria alla squadra di Kakeru. L'anime termina con un redento Harry che si riconcilia con la squadra di Kakeru prima di lasciare la citt\u00e0 per andare a giocare all'estero.\nColonna sonora.\nLa sigla dal titolo \"Palla al centro per Rudy\", scritta da Alessandra Valeri Manera su musica di Vincenzo Draghi, \u00e8 stata incisa da Cristina D'Avena, che ha dedicato alla serie anche un LP monografico dal titolo omonimo.\nFinale alternativo.\nEsiste un finale alternativo della serie: nel 1987 esce un film OAV di 90 minuti che riassume la serie tv montando scene prese dalla stessa . Viene per\u00f2 cambiato il finale, questa volta fedele al manga ( forse con l'intento di proseguire la come storia come serie OAV se il primo film avesse venduto bene ).\nNella serie tv , il tiro all'ultimo secondo di Kakeru viene parato da Uesugi, e la Kitahara viene cos\u00ec eliminata dal campionato scolastico giovanile .\nNella versione OAV invece ,il tiro va a segno , in modo che la partita si concluda ai rigori.\nGrazie all'impegno di Kakeru e Hongo , la Kitahara riesce alla fine a vincere e ad accendere ai turni successivi del torneo , tra le aspettative e l'entusiasmo del pubblico .\nAccoglienza.\nIl fumetto originale ha vinto il Premio Sh\u014dgakukan per i manga 1987 come miglior manga per bambini."}
{"id": "128710", "revid": "42334243", "url": "https://it.wikipedia.org/wiki?curid=128710", "title": "Real Sociedad", "text": ""}
{"id": "128712", "revid": "6923", "url": "https://it.wikipedia.org/wiki?curid=128712", "title": "Giuseppe Petrosino", "text": ""}
{"id": "128713", "revid": "599013", "url": "https://it.wikipedia.org/wiki?curid=128713", "title": "Bant\u00f9", "text": ""}
{"id": "128720", "revid": "183976", "url": "https://it.wikipedia.org/wiki?curid=128720", "title": "Athletic Bilbao", "text": ""}
{"id": "128721", "revid": "367445", "url": "https://it.wikipedia.org/wiki?curid=128721", "title": "Himni i Flamurit", "text": "Himni i Flamurit (o anche \"Rreth flamurit t\u00eb p\u00ebrbashkuar\"; \"Inno alla bandiera\") \u00e8 l'Inno nazionale dell'Albania. La musica fu scritta dal compositore rumeno Ciprian Porumbescu per il canto patriottico \"Pe-al nostru steag e scris Unire\". Il testo, invece, fu scritto dal poeta albanese Aleksander Stavre Drenova.\nStoria.\nIl testo dell'inno fu pubblicato per la prima volta, come una poesia, su \"Liri e Shqip\u00ebris\u00eb\", giornale albanese edito a Sofia, Bulgaria, il 21 aprile 1912. Il titolo originale del poema \u00e8 \"Betimi i Flamurit\" ( \"Giuramento alla bandiera\"). L'inno fu ripubblicato, in seguito, in una raccolta di poesie di Asdreni dal titolo \"\u00cbndra e lot\u00eb\" ( \"Sogni e lacrime\") edita a Bucarest. Secondo le memorie di Lasgush Poradeci, il testo non fu scritto per essere l'inno nazionale albanese, ma fu cos\u00ec amato dal popolo albanese che venne adottato come inno nazionale della neonata Albania nel 1912, durante la proclamazione dell'indipendenza a Valona.\nTesto.\nDi solito solo le prime due strofe vengono cantate e la seconda \u00e8 il ritornello e viene ripetuta due volte."}
{"id": "128725", "revid": "1699816", "url": "https://it.wikipedia.org/wiki?curid=128725", "title": "Art of Fighting 2", "text": "Art of Fighting 2 \u00e8 un videogioco di tipo picchiaduro a incontri prodotto dalla SNK, seguito di \"Art of Fighting\".\nCon questo gioco, insieme a \"Fatal Fury 2\", SNK rimedia alla principale pecca di entrambi i primi episodi, ovvero la ristretta rosa di personaggi selezionabili. Anche in modalit\u00e0 giocatore singolo il giocatore pu\u00f2 ora selezionare un totale di 12 personaggi fra vecchie e nuove conoscenze. Oltre a Ryo e Robert diversi sono i personaggi \"storici\" della SNK, quali Yuri, Takuma (in \"Art of Fighting\" era il nemico finale), Jack, Lee, King, Mickey, John e Mr. Big che ritroveremo pi\u00f9 avanti sia nella serie \"The King of Fighters\", che nei vari incontri-scontri \"Capcom vs SNK\"; i nuovi volti sono l'esperto di ninjitsu \"Eiji\" ed il sumotori mongolo \"Temjin\", oltre che il personaggio di \"\" \"Geese Howard\" come avversario opzionale.\n\"Art of Fighting 2\" \u00e8 stato uno dei titoli di punta dell'allora neonato Neo Geo CD; \u00e8 stato convertito inoltre per Super Nintendo Entertainment System e pi\u00f9 recentemente su PlayStation 2, nella compilation \"Art of Fighting Collection\".\nModalit\u00e0 di gioco.\nIl gameplay risulta pi\u00f9 fluido e interessante, ogni personaggio pu\u00f2 effettuare una notevole quantit\u00e0 di mosse e ovviamente la caratteristica \"desperation move\", una supermossa speciale eseguibile solamente quando il personaggio si trova in fin di vita. Altra novit\u00e0 interessante \u00e8 la presenza di una barra di energia che si consuma quando si usano gli attacchi speciali e deve essere costantemente ricaricata.\nPersonaggi e loro tecnica.\nNel videogioco \u00e8 presente anche il \"cattivo\" di \"\" Geese Howard, affrontabile se si termina il gioco battendo tutti gli avversari con soli due round a testa.\nFilm.\nPer promuovere questo videogioco fu pianificato di inserire alcuni dei suoi personaggi in '. Questo progetto fu abortito e nel 1996 fu realizzato un lungometraggio dedicato a \"Art of Fighting\" per il mercato VHS, '."}
{"id": "128728", "revid": "6392", "url": "https://it.wikipedia.org/wiki?curid=128728", "title": "Discesa in salita", "text": ""}
{"id": "128731", "revid": "210936", "url": "https://it.wikipedia.org/wiki?curid=128731", "title": "Biossido di zolfo", "text": ""}
{"id": "128733", "revid": "74801", "url": "https://it.wikipedia.org/wiki?curid=128733", "title": "Zandvoort", "text": "Zandvoort \u00e8 una municipalit\u00e0 dei Paesi Bassi di abitanti situata nella provincia dell'Olanda Settentrionale, sulla costa del Mare del Nord.\nZandvoort \u00e8 una delle principali localit\u00e0 balneari dei Paesi Bassi ed \u00e8 l'unica a possedere una propria stazione ferroviaria sufficientemente vicina alla spiaggia. La cittadina \u00e8 anche nota internazionalmente per essere la sede del circuito automobilistico dove dal 2021 si corre il Gran Premio d'Olanda di Formula 1, gi\u00e0 ospitato tra il 1952 e il 1985."}
{"id": "128734", "revid": "767487", "url": "https://it.wikipedia.org/wiki?curid=128734", "title": "Harry Potter e la camera dei segreti (film)", "text": "Harry Potter e la camera dei segreti (\"Harry Potter and the Chamber of Secrets\") \u00e8 un film del 2002 diretto da Chris Columbus, adattamento cinematografico dell'omonimo romanzo, secondo episodio della saga di \"Harry Potter\", scritta da J. K. Rowling. Come il primo episodio, il film \u00e8 prodotto da David Heyman e distribuito dalla Warner Bros.\nTrama.\nHarry Potter sta trascorrendo l'estate al numero 4 di Privet Drive presso la famiglia dello zio Vernon Dursley, rattristato dal fatto di non aver ricevuto alcuna lettera dai suoi amici. Relegato nella sua camera al piano di sopra durante la visita dei Mason, con cui Vernon spera di concludere un importante affare per la sua ditta, Harry riceve a sua volta la visita dell'elfo domestico Dobby, che lo supplica di non tornare a Hogwarts perch\u00e9 \u00e8 in atto un complotto che potrebbe costargli la vita. L'irrequieto Dobby, che ammette di aver intercettato tutte le lettere destinate a Harry per scoraggiarlo a tornare a Hogwarts, combina dei guai in casa Dursley che innervosiscono l'ignaro Vernon, impegnato a intrattenere i suoi ospiti. Ma la situazione precipita quando l'elfo, di nascosto, fa cadere una torta sulla testa della signora Mason, facendogliela piombare addosso. Vernon, pensando che sia stata colpa di Harry, lo rinchiude in camera mettendo le sbarre alla finestra per impedirgli di tornare a Hogwarts, che \u00e8 la cosa a cui tiene di pi\u00f9 il giovane mago.\nIn suo aiuto intervengono Ron Weasley e i suoi due fratelli gemelli maggiori, Fred e George, che lo liberano e lo portano a casa loro sull'auto volante del padre (una vecchia Ford Anglia). Qui viene accolto affettuosamente dalla signora Weasley e da suo marito Arthur che lavora nell'Ufficio per l\"Uso Improprio dei Manufatti dei Babbani\", ufficio che si propone di dare la caccia ai maghi che usano la magia ai danni dei babbani. Mentre sono a tavola, i giovani maghi ricevono le lettere da Hogwarts con la prescrizione del materiale didattico per il nuovo anno scolastico che provvederanno ad acquistare, come al solito, a Diagon Alley. Ron vi viene proiettato, stando in piedi nel camino, grazie alla Polvere Volante che lancia al suolo mentre pronuncia \"Diagon Alley\". Poi \u00e8 il turno di Harry che per\u00f2, pronunciando male il luogo dicendo \"Diagonalli\", finisce con l'essere catapultato fuori dal camino di un negozio di arti oscure in un attiguo quartiere malfamato, Notturn Alley. Circondato da loschi figuri (tra cui individua pure Draco Malfoy e suo padre Lucius), se la cava grazie all'arrivo tempestivo di Hagrid che lo porta a Diagon Alley. Qui incontra Hermione Granger e i Weasley e presenzia alla promozione del libro autobiografico \"Magicamente Io\" di Gilderoy Allock, futuro professore di \"Difesa contro le Arti Oscure\" in sostituzione di Quirinus Raptor. Il gruppo incappa in Draco e Lucius che, al pari del figlio, non perde occasione di irritare Harry magnificando Voldemort (in quanto suo ex-servitore), di farsi beffe di Hermione ricordando le sue origini babbane, e di deridere anche i Weasley notando che, malgrado l'incarico ricoperto da Arthur di dare la caccia ai maghi disonesti, devono accontentarsi di acquistare libri di seconda mano.\nAlla stazione di King's Cross, Harry e Ron perdono l'Espresso per Hogwarts: solo per loro due, stranamente, la barriera magica che devono attraversare per accedere al binario 9 \u00be risulta bloccata. Pur di raggiungere Hogwarts i due amici utilizzano ancora una volta l'auto volante di Arthur Weasley, ma vengono avvistati da alcuni babbani prima di ricordarsi di azionare il pulsante che li rende invisibili. Arrivati nel parco del castello finiscono contro il Platano Picchiatore, che danneggia pesantemente l'auto. Una volta al sicuro e lontani dall'albero incantato, l'auto, irritata, espelle i due e i loro bagagli prima di allontanarsi a tutta velocit\u00e0 verso la Foresta Proibita. Dentro la scuola, Harry e Ron vengono rimproverati dal professor Piton per essere stati avvistati da alcuni babbani mentre operavano la magia di volare con l'auto, cosa proibita dal regolamento. Ma contrariamente alle attese, anzich\u00e9 subire l'espulsione, i due se la cavano con una meno temibile punizione grazie all'aiuto del preside Albus Silente e della professoressa McGranitt, direttrice della casa di Grifondoro.\nMentre sconta la punizione presso Allock, Harry sente delle strane voci e successivamente trova Mrs Purr, la gatta del custode Argus Gazza, pietrificata vicino a una scritta fatta col sangue che dice: \"la Camera dei Segreti \u00e8 stata aperta, temete nemici dell'erede\". Stranamente, inoltre, dei ragni scappano dal luogo. Hermione chiede spiegazioni alla professoressa McGranitt la quale racconta agli studenti che la leggenda vuole che uno dei fondatori di Hogwarts, Salazar Serpeverde, abbia costruito una camera segreta nel castello, sigillandola prima di lasciarlo. Solo il ritorno del suo erede avrebbe potuto aprirla e controllare l'orrendo mostro nascosto al suo interno, con lo scopo di epurare Hogwarts dai filo-babbani non degni, a suo parere, di condividere con i purosangue l'arte della magia. Harry e Ron sospettano che Malfoy sia l'erede ed Hermione suggerisce di saperne di pi\u00f9 ricorrendo alla Pozione Polisucco: quest'ultima \u00e8 una pozione che, se mista ad un capello di una persona, \u00e8 in grado di trasformare chi la beve in tale persona per un'ora.\nNel frattempo si tiene la partita di Quidditch tra Grifondoro e Serpeverde: questi ultimi, grazie a nuovi e velocissimi manici di scopa Nimbus 2001 regalati da Lucius Malfoy alla squadra, stanno avendo la meglio. Ad un tratto un bolide comincia a dare la caccia ad Harry che, a sua volta, avendolo avvistato, d\u00e0 la caccia al Boccino d'oro la cui cattura garantirebbe alla sua squadra la vittoria. Malgrado il gioco sleale di Draco (unitosi ai Serpeverde come Cercatore), Harry, pur con il braccio destro fratturatogli dal bolide, riesce infine ad afferrare il boccino prima di cadere al suolo. Allock si offre di guarirlo ma il suo incantesimo peggiora le cose facendogli scomparire le ossa del braccio. Portato in infermeria, Madama Chips, grazie a una pozione, gli fa ricrescere le ossa nel corso della notte. Quella stessa notte, Dobby gli fa visita e gli svela che \u00e8 stato lui stesso a bloccare l'accesso al binario 9 \u00be e a lanciargli addosso il bolide, ma senza alcuna intenzione di ucciderlo: in entrambi i casi l'obiettivo era quello di allontanarlo da Hogwarts per il suo bene, ma Dobby scompare magicamente un'altra volta quando Harry gli chiede di dirgli tutto. Prima di svanire l'elfo riesce solo a spiegargli che le minacce non serviranno: anche i suoi ignoti padroni lo trattano abitualmente male e non gli daranno mai un indumento qualsiasi che potrebbe regalargli la libert\u00e0.\nPoco dopo anche uno studente nato babbano, Colin Canon, viene trovato pietrificato. In seguito a questa nuova aggressione, il professor Allock fonda il \"Club dei duellanti\", con l'avallo del preside Silente, in cui tenere delle esercitazioni per tutti i ragazzi che insegnino loro a difendersi da eventuali attacchi: durante uno di questi duelli tra Harry e Draco Malfoy, quest'ultimo materializza un serpente e Harry, senza rendersene conto, parla con il rettile in \"serpentese\" comandandogli di non attaccare Justin Finch-Fletchley, anche lui figlio di babbani. Ma in tal modo spinge l'intera scuola a credere che sia proprio lui l'erede, sapendo parlare in serpentese come Salazar. Ad avallare ancora di pi\u00f9 il sospetto contribuisce il fatto che lo stesso Justin viene trovato pietrificato vicino al fantasma di Nick Quasi-Senza-Testa, che fluttua immobile nell'aria come se fosse rimasto pietrificato anche lui. Ancora una volta si vedono dei ragni in fila scappare precipitosamente dal luogo dove \u00e8 avvenuta la pietrificazione.\nIl trio utilizza il bagno dismesso, frequentato dal fantasma di Mirtilla Malcontenta, come laboratorio improvvisato per preparare la Pozione Polisucco. A Natale, dopo aver bevuto la pozione che li trasforma in Tiger e Goyle, scagnozzi di Draco, Harry e Ron apprendono da quest'ultimo che, sebbene non sia lui l'erede, una ragazza \u00e8 morta l'ultima volta che la Camera \u00e8 stata aperta cinquant'anni prima.\nNel bagno dismesso Harry scopre un diario incantato appartenuto ad un ex-studente di nome Tom Orvoloson Riddle, che gli mostra in un flashback come, cinquant'anni prima, avesse accusato il giovane Hagrid di aver aperto la Camera dopo averlo visto nascondere una misteriosa creatura (un Acromantula, un ragno gigante che parla la lingua umana) nel castello: questa accusa cost\u00f2 a Hagrid l'espulsione e la rottura della sua bacchetta. Dopo che il diario viene rubato e anche Hermione viene trovata pietrificata, Harry e Ron vanno da Hagrid per saperne di pi\u00f9. I due si nascondono sotto il mantello dell'invisibilit\u00e0 all'inatteso arrivo del preside di Hogwarts Albus Silente, del Ministro della Magia Cornelius Caramell e di Lucius Malfoy, venuti a prelevare Hagrid per portarlo nella prigione di Azkaban a titolo precauzionale dopo i quattro episodi di pietrificazione. Prima di andare in prigione, Hagrid svela ad alta voce che se si vuole saperne di pi\u00f9 bisogna seguire i ragni, cosa che fanno subito Harry e Ron inoltrandosi nella foresta proibita dove incontrano Aragog, l'Acromantula di Hagrid. Il ragno parlante per\u00f2 dice loro di non essere il mostro della Camera, svelando dunque che Hagrid \u00e8 sempre stato innocente e quindi ingiustamente accusato, e rivelando inoltre che gli aracnidi sono terrorizzati dal vero mostro della Camera, tanto che non osano pronunciarne il nome. Aragog racconta quindi della vittima di cinquant'anni prima, rivelando che mor\u00ec in un bagno. Harry e Ron vengono poi attaccati da tutti i discendenti del vecchio ragno, desiderosi di cibo, ma in loro aiuto accorre inaspettatamente l'auto volante di Arthur Weasley, che riesce infine a portarli in salvo.\nIl giorno dopo, Harry trova nella mano sinistra di Hermione pietrificata una pagina strappata da un libro, nella quale si parla del Basilisco, un mostruoso serpente capace di uccidere le persone sia con un potente veleno sia guardandole negli occhi, ma che pu\u00f2 essere ucciso dal canto del gallo. Viene quindi spiegato il perch\u00e9 i ragni lo temono: non posseggono palpebre per difendersi dal suo sguardo pietrificante. Harry capisce che \u00e8 proprio il Basilisco la creatura che stanno cercando e che, fino a quel momento, era riuscita solo a pietrificare ma non a uccidere perch\u00e9 tutte le vittime non lo avevano guardato direttamente negli occhi: Mrs Purr lo aveva infatti visto nel riflesso dell'acqua, Colin Canon attraverso l'obiettivo della macchina fotografica, Justin lo aveva visto attraverso il fantasma di Nick-Quasi-Senza-Testa, mentre Hermione lo aveva visto tramite un piccolo specchio. Sulla pagina trovata dall'amica, Harry legge poi l'appunto \"tubi\" e a quel punto anche tutti gli altri elementi combaciano nella sua mente: il serpente si muove attraverso le tubature e ci\u00f2 spiega perch\u00e9 Harry, che capisce il serpentese, sentisse la sua voce attraverso i muri, cos\u00ec come si spiegano gli strani movimenti dei ragni e i galli uccisi nel pollaio di Hagrid. Harry intuisce anche che la vittima di cinquant'anni prima sia stata proprio Mirtilla Malcontenta e che l'ingresso alla Camera dei Segreti si trovi quindi nel bagno che lei ancora infesta da fantasma.\nLe cose per\u00f2 si complicano improvvisamente quando Ginny, la sorella minore di Ron, al suo primo anno a Hogwarts, scompare: sul muro viene trovata un'altra scritta che dice che la ragazza \u00e8 stata rapita dall'erede di Serpeverde e che il suo scheletro giacer\u00e0 per sempre nella Camera dei Segreti. Harry e Ron si convincono che sia giunta l'ora di trovare quel luogo: si decidono quindi a svelare quello che sanno ad Allock che, vantandosi di aver sconfitto terribili mostri e oscure creature, \u00e8 stato incaricato dalla professoressa McGranitt di dare la caccia al Basilisco. I due finiranno per scoprire che il professore Allock \u00e8 in realt\u00e0 un impostore che cancella la memoria dei reali autori di tali imprese per prendersene poi il merito, riuscendo per\u00f2 a costringere il professore a seguirli nel bagno dismesso. Qui Mirtilla conferma a Harry il suo sospetto: il fantasma della ragazza racconta che \u00e8 morta proprio in quel bagno cinquant'anni prima e come, nel momento della morte, abbia visto due grossi occhi gialli vicino ai lavandini. Parlando in serpentese, Harry riesce a trovare l'ingresso che conduce alla Camera dei Segreti: i tre entrano nel passaggio ma Allock, tentando di fuggire, ruba la bacchetta danneggiata di Ron e lancia un incantesimo di memoria contro quest'ultimo ed Harry che finisce per ritorcerglisi contro, cancellando invece la sua stessa memoria. Harry continua la ricerca di Ginny e incontra Tom Riddle, che si presenta sotto forma di un ricordo del passato e gli svela che egli non \u00e8 altri che l'oscuro signore Lord Voldemort, erede di Salazar Serpeverde. Tom racconta a Harry come avesse aperto lui la Camera dei Segreti cinquant'anni prima ma, quando la scuola aveva rischiato di chiudere dopo la morte di Mirtilla, avesse poi preferito non commettere altri delitti e tramandare le sue memorie tramite il diario magico. Quest'ultimo era poi finito nelle mani di Ginny Weasley e, tramite esso, Riddle aveva preso il controllo della sua mente, costringendola a riaprire la Camera dei Segreti e ad aizzare il mostro contro i nati babbani. Come ultima opera, Tom aveva poi deciso di rapire Ginny e di usare la sua energia vitale per poter tornare lui stesso in vita.\nRiddle evoca quindi il Basilisco e lo aizza contro il giovane mago che \u00e8 costretto ad affrontarlo in duello. Harry riesce a sconfiggere il mostro grazie all'aiuto di Fanny, la fenice di Silente, che acceca il serpente, rendendo cos\u00ec innocuo il suo sguardo, ricorrendo ad una spada magica fornitagli dal Cappello Parlante che Fanny gli ha portato. Infine, Harry trafigge il diario con una zanna del Basilisco morto, annientando Riddle e salvando Ginny; in seguito Fanny, grazie alle sue lacrime dal potere curativo, riesce a guarire la ferita che il serpente aveva provocato al braccio destro di Harry nel combattimento finale, annullando anche l'effetto del veleno.\nNel suo ufficio Silente spiega a Harry che, pur avendo delle somiglianze con Voldemort (l'essere in grado, ad esempio, di parlare con i serpenti, cosa che il mago oscuro involontariamente gli aveva trasmesso quando gli aveva procurato la cicatrice) e delle caratteristiche tipiche dei Serpeverde (cosa che aveva fatto esitare il Cappello parlante durante lo smistamento), lui appartiene ai Grifondoro: solo un vero membro di tale casa avrebbe potuto brandire la spada magica con inciso sopra il nome del suo fondatore, Godric Grifondoro. Il preside spiega al ragazzo che \u00e8 proprio il fatto che sia stato lui a chiedere di non diventare un Serpeverde a renderlo diverso da Voldemort, perch\u00e9 non sono solo le abilit\u00e0 che si possiedono a contare, ma anche come si sceglie di usarle.\nArriva nel frattempo Lucius Malfoy, con al seguito il suo elfo domestico che si rivela essere Dobby. Silente gli spiega che il provvedimento di sospensione dalla scuola adottato in un primo momento nei suoi confronti su pressione dello stesso Lucius era poi stato annullato: questi va via stizzito seguito da Dobby. Harry ottiene da Silente il diario incantato, rincorre Lucius e glielo consegna, dicendogli che molto probabilmente l'aveva fatto scivolare lui di nascosto nel calderone di Ginny il giorno dell'incontro a Diagon Alley. Ancora pi\u00f9 stizzito, Lucius prende il diario e lo d\u00e0 a Dobby il quale aprendolo vi trova un calzino di Harry. L'elfo si commuove per la felicit\u00e0: passandogli un indumento, Lucius gli ha accidentalmente ridato la libert\u00e0. Furibondo, Lucius tenta di uccidere Harry, ma Dobby lo scaccia via con un incantesimo: Lucius quindi si allontana, non prima di aver lanciato un'ultima minaccia ad Harry.\nQuando arriva l'ultimo giorno di scuola, tutti gli studenti pietrificati dal Basilisco si sono ormai ristabiliti grazie alla Pozione depietrificante della professoressa Sprite, tra cui la stessa Hermione accolta calorosamente da Harry e Ron nella Sala Grande dove sono a raccolta tutti gli studenti. Tra il tripudio generale, fatta eccezione per la studiosa Hermione, Silente annuncia che per il corrente anno scolastico non si terranno esami. Il film si chiude con il trionfante arrivo in sala di Hagrid, tornato ad Hogwarts completamente scagionato, che ringrazia i tre protagonisti per averlo aiutato ad uscire di prigione.\n\"Unicum\" nell'intera saga: dopo i titoli di coda \u00e8 presente una scena in cui \u00e8 visibile, esposto nella vetrina del Ghirigoro, l'ultimo successo editoriale di Gilderoy Allock, \"Chi sono io?\".\nProduzione.\nLa pre-produzione del film \u00e8 partita nel luglio 2000, ancora prima che il primo film debuttasse nelle sale. Il budget del film \u00e8 stato di circa 100.000.000 $\nLa regia del film \u00e8 stata affidata nuovamente a Chris Columbus, dopo il successo del primo capitolo. Per quanto riguarda la sceneggiatura, torna Steven Kloves, sotto la supervisione dell'autrice del romanzo J. K. Rowling.\nLe riprese sono iniziate il 19 novembre 2001, esattamente tre giorni dopo l'uscita del primo film nelle sale. Le riprese del secondo film sono terminate il 26 luglio 2002.\nLa realizzazione degli effetti speciali \u00e8 stata affidata alle societ\u00e0 Cinesite (Europe), l'Industrial Light &amp; Magic di George Lucas e la Mill Film.\nDistribuzione.\nDate di uscita.\nIl film \u00e8 stato distribuito a partire dal 15 novembre 2002 negli Stati Uniti, e dal successivo 6 dicembre in Italia.\nEdizione home video.\nIl film \u00e8 stato messo in commercio in DVD e VHS in italiano il 9 aprile 2003, in DVD sono state realizzate le edizioni disco singolo e disco doppio. Nel 2007 \u00e8 stata distribuita la versione del film ad alta definizione Blu-ray Disc e HD DVD..\nIl 17 novembre 2009 \u00e8 uscito, in contemporanea con il DVD di \"Harry Potter e il principe mezzosangue\", \"Harry Potter e la Camera dei Segreti Ultimate Edition\", con 4 dischi. Nel primo disco vi \u00e8 la versione cinematografica, nel disco secondo vi \u00e8 la versione estesa di 174 minuti, nel terzo disco vi sono tutti i contenuti speciali gi\u00e0 mostrati nell'edizione home video uscita nel 2003, mentre nel quarto disco vi sono nuovi contenuti speciali, come spot televisivi, i trailer, interviste e molto altro. Per la versione Blu-Ray vi \u00e8 un altro disco, contenente la copia digitale della versione cinematografica e molto altro.\nAccoglienza.\nIncassi.\nAnche il secondo film della saga di J. K. Rowling riesce a ottenere un ottimo incasso internazionale: 878.979.634 $. Negli USA la pellicola ha incassato 261.988.482 $, mentre in Italia circa 20.899.026 \u20ac. Nonostante l'ottimo incasso, il film non riesce a battere il record di incassi internazionali fatti dal primo film.\nCritica.\nIl film ha ricevuto un'ottima accoglienza dal critico Morando Morandini, che nel suo dizionario dei film assegna alla pellicola ben 4 stelle su 5, parlandone come \u00abun film pi\u00f9 gotico, cupo e fosco, che miscela con abilit\u00e0 ammirevole azione, approfondimento dei personaggi, ottimo disegno di quelli nuovi e situazioni paurose di quel genere di paura che i ragazzini adorano\u00bb. Sul sito Rotten Tomatoes ottiene un punteggio dell'83% delle recensione professionali positive.\nErrori.\nPoco prima di entrare nella camera dei segreti, il professor Allock scaglia su Harry l'incantesimo per fargli perdere la memoria, scandendo la parola \"Oblivi\u00e0te\", che \u00e8 la pronuncia italiana dell'originale \"Obl\u00ecviate\"; \u00e8 noto che successivamente l'incantesimo nella versione italiana sar\u00e0 modificato in \"Oblivion\"."}
{"id": "128735", "revid": "57342", "url": "https://it.wikipedia.org/wiki?curid=128735", "title": "Harry Potter e il prigioniero di Azkaban (film)", "text": "Harry Potter e il prigioniero di Azkaban (\"Harry Potter and the Prisoner of Azkaban\") \u00e8 un film del 2004 diretto da Alfonso Cuar\u00f3n, adattamento cinematografico dell'omonimo romanzo, terzo episodio della saga di \"Harry Potter\", scritta dall'autrice britannica J. K. Rowling.\nTrama.\nDopo il secondo anno ad Hogwarts, Harry Potter \u00e8 tornato a trascorrere le vacanze estive dai Dursley. Un giorno viene a trovarli la sorella di zio Vernon, Marge, che, odiando Harry quanto lui odia i Dursley, lo umilia ripetutamente e insulta i suoi genitori finch\u00e9 egli, perdendo la calma, la gonfia accidentalmente con la magia, per poi scappare di casa. Fermatosi sul ciglio della strada, gli si avvicina un grosso e misterioso cane nero, che sembra volerlo attaccare, quando compare un autobus molto particolare, il Nottetempo, un mezzo di trasporto simile agli autobus di Londra, ma con tre piani e colorato di blu. Questo autobus che soccorre durante la notte i maghi in difficolt\u00e0 \u00e8 invisibile ai babbani. Il Nottetempo lo porta al Paiolo Magico, dove incontra il Ministro Caramell (che lo rassicura sul fatto che non verr\u00e0 punito per aver gonfiato la zia, sgonfiata e con la memoria alterata, essendo stata magia accidentale), i suoi due migliori amici, Ron ed Hermione (che ha preso un gatto, Grattastinchi), la famiglia Weasley ed in particolare Arthur Weasley, che lo avverte del pericoloso assassino Sirius Black, seguace di Voldemort ed evaso da Azkaban, la prigione dei maghi, per finire il lavoro del suo padrone: ovvero uccidere Harry.\nPronti per il nuovo anno, Harry, Ron ed Hermione salgono sul treno per Hogwarts e trovano posto in uno scompartimento gi\u00e0 occupato dal professor R. J. Lupin, rannicchiato in un angolo a dormire. Durante il tragitto per\u00f2 il treno si ferma e una misteriosa e fluttuante figura incappucciata entra nello scompartimento di Harry, che poco dopo sviene. Al suo risveglio, Lupin (che ha scacciato la creatura) gli spiega che quell'essere era un Dissennatore, una delle guardie di Azkaban, in cerca di Black, che si nutrono della felicit\u00e0 altrui fino a renderli gusci vuoti. Giunti al castello sono molte le novit\u00e0, prima fra tutte la nomina di Lupin a nuovo insegnante di \"Difesa contro le Arti Oscure\" e quella di Hagrid a insegnante di \"Cura delle Creature Magiche\". Inoltre, a causa di Sirius Black, la scuola viene messa sotto sorveglianza dai Dissennatori per ordine di Caramell.\nA differenza di Harry e Ron, che tra le materie facoltative seguono solo \"Cura delle Creature Magiche\" e \"Divinazione\", insegnata da Sibilla Cooman, Hermione sceglie paradossalmente di frequentare tutte le materie a scelta nonostante alcune di queste abbiano in comune gli stessi orari, ma che lei riesce a seguire senza problema alcuno. Durante la prima lezione di Divinazione sulle foglie di t\u00e8 la Cooman, sconvolta, si accorge che nella tazza di Harry \u00e8 simbolicamente raffigurato il Gramo, un mostruoso cane nero considerato presagio di morte, mentre in una lezione di Hagrid Harry ha l'occasione di cavalcare Fierobecco, un ippogrifo che poco dopo ferisce Draco Malfoy, avvicinatosi incautamente offendendolo. Malgrado la ferita non sia grave, Fierobecco viene condannato a morte da Caramell su pressione di Lucius Malfoy il padre di Draco.\nIn una sua lezione, Lupin fa affrontare alla classe un Molliccio, una creatura che assume la forma della peggior paura della sua vittima. Nel caso di Harry, un Dissennatore, che Lupin impedisce al giovane mago di affrontare, mostrando brevemente la sua pi\u00f9 grande paura: la luna. Dopo una visita ad Hogsmeade, a cui Harry non pu\u00f2 partecipare perch\u00e9 non ha il permesso firmato dagli zii, si scopre che Black \u00e8 entrato nel castello ed ha aggredito il ritratto della Signora Grassa (la guardiana della Sala Comune di Grifondoro) senza lasciare per\u00f2 traccia di s\u00e9. Intanto, Lupin \u00e8 costretto ad assentarsi per motivi di salute e viene sostituito da Piton, che durante la lezione introduce un nuovo argomento: \"lupi mannari\" (facendo riferimento al professor Lupin). Successivamente durante una partita di Quidditch Harry viene aggredito un'altra volta dai Dissennatori (Lupin spiega che attira i Dissennatori poich\u00e9 la sua vita \u00e8 segnata da orribili scenari). In seguito Harry riceve in dono dai gemelli Weasley la Mappa del Malandrino, singolare artefatto con cui monitorare in tempo reale gli abitanti ed i luoghi di Hogwarts, firmato dai \"Malandrini:\" \"Lunastorta,\" \"Codaliscia\", \"Felpato\" e \"Ramoso\". Grazie alla mappa, Harry riesce ad andare ad Hogsmeade.\nQui, spiando la McGranitt e Caramell con il Mantello dell'Invisibilit\u00e0, scopre che Black \u00e8 in realt\u00e0 il suo padrino e che 12 anni prima aveva tradito i suoi genitori per consegnarli a Voldemort uccidendo barbaramente il loro amico Peter Minus, del quale fu trovato solo un dito. Nel frattempo Lupin inizia a dare a Harry lezioni per difendersi dai Dissennatori insegnandogli ad usare l'Incanto Patronus, un incantesimo che sprigiona cos\u00ec tanta energia positiva (in forma del proprio animale guida) da scacciare i Dissennatori. Una notte Harry vede, attraverso la Mappa del Malandrino, che Peter Minus, che dovrebbe essere morto, si aggira per il castello e, dopo averlo cercato invano per i corridoi, viene scoperto dal professor Piton paragonandolo e insultando suo padre, successivamente arriva anche il professor Lupin che gli requisisce la Mappa, rimanendo poi turbato quando Harry gli dice ci\u00f2 che aveva visto su di essa.\nIntanto Ron perde il suo topo Crosta e incolpa il gatto di Hermione di averlo mangiato. Dopo una lezione di Divinazione nella quale Hermione aveva litigato con la Cooman, Harry assiste ad una profezia della professoressa in cui si annuncia che \"Servo e padrone si ritroveranno riuniti ancora\". Harry, Ron ed Hermione si recano poi a casa di Hagrid per confortarlo, visto che quella stessa sera sar\u00e0 giustiziato Fierobecco. Il guardiacaccia, che aveva ritrovato Crosta, consegna il topo a Ron, e, all'arrivo del boia, di Silente e di Caramell, i tre ragazzi scappano dalla porta sul retro. Poco dopo Crosta morde la mano di Ron e fugge, e mentre il ragazzo cerca di riprenderlo all'improvviso appare il Gramo, lo stesso che Harry aveva visto a Little Whinging, che mordendo Ron alla gamba lo trascina insieme a Crosta attraverso un passaggio sotto il Platano Picchiatore seguito da Harry e Hermione. Il passaggio conduce alla Stamberga Strillante ad Hogsmeade, una casa abbandonata e che si presume essere infestata. Qui i tre amici scoprono che il Gramo \u00e8 in realt\u00e0 Sirius Black, un animagus (un mago che pu\u00f2 assumere le sembianze di un animale). Poco dopo viene raggiunto da Lupin che si dimostra subito suo alleato ed Hermione, furiosa, rivela agli amici che Lupin \u00e8 in realt\u00e0 un lupo mannaro (questo spiega le sue assenze durante il plenilunio e la curiosa lezione di Piton sui lupi mannari). Tuttavia, entrambi rivelano che in realt\u00e0 le cose non stanno come sembrano: non fu Sirius a condannare i Potter, ma fu proprio Peter Minus. Proprio allora, giunge anche Piton, che disarma Sirius e Lupin, ma il professore viene \"schiantato\" da Harry che vuole ascoltare tutta la spiegazione. I Potter erano protetti da una magia, l'incanto fidelius, che rende il loro nascondiglio inaccessibile e invisibile a chiunque non ne conosca la esatta localit\u00e0. Minus era incaricato di conservare il segreto della sua localizzazione, ma Voldemort lo minacci\u00f2 e per paura, rivel\u00f2 tutto. Quando Sirius lo scopr\u00ec, rintracci\u00f2 Minus per fargliela pagare, ma Minus caus\u00f2 un'esplosione uccidendo numerosi babbani innocenti e fingendo la sua morte tagliandosi un dito e sparendo nelle fogne. Sirius fu quindi accusato della morte dei Potter e internato ad Azkaban, dal quale poi usc\u00ec quando scopr\u00ec che Peter era ancora vivo. Peter \u00e8, infatti, anche egli un animagus e si pu\u00f2 trasformare in un topo.\nCrosta viene ritrasformato in uomo e chiede il perdono ai suoi ex-amici. Harry decide di non lasciare che Lupin e Sirius lo uccidano, ma che dovr\u00e0 pagare per quello che ha fatto e quindi decide di consegnarlo ai Dissennatori. Sfortunatamente, come il gruppo esce dal passaggio del Platano, si accorgono che c'\u00e8 la Luna piena e quindi Lupin si trasforma e attacca il gruppo, che Sirius (in forma di cane) difende. Minus, approfittando della situazione, si trasforma in topo e scappa. Lupin si allontana sentendo il verso del lupo nella foresta e Sirius, a causa delle ferite, sviene e viene subito circondato dai Dissennatori a bordo del lago. Harry tenta di scacciarli ma non ci riesce. A salvarlo \u00e8 una figura nascosta nell'ombra, che lancia un patronus a forma di cervo.\nHarry si riprende in infermeria, dove Hermione lo informa che Sirius \u00e8 prossimo ad essere giustiziato. L'onnisciente Silente suggerisce ad Hermione di usare la sua Giratempo; con questo particolare oggetto, che permette di viaggiare indietro nel tempo, Hermione era riuscita a frequentare contemporaneamente tutte le lezioni durante l'anno ed \u00e8 con esso che lei ed Harry rivivono le ultime ore, riuscendo a liberare Fierobecco e, con il Patronus evocato da Harry (la figura nascosta che il giovane mago ha scambiato per suo padre), a salvare Sirius dallo sciame di Dissennatori, per poi liberarlo dalla sua cella. Cos\u00ec Sirius, latitante, vola via con Fierobecco salutando prima Harry ed Hermione ringraziandoli per avergli salvato la vita. Nell'ultima scena, Harry festeggia la fine dell'anno con la nuova scopa Firebolt, donatagli dal padrino Black (insieme ad una piuma dell'Ippogrifo) ma della quale nessuno sa la provenienza, eccetto il protagonista ed Hermione.\nProduzione.\nIl film \u00e8 stato prodotto da Chris Columbus, David Heyman e Mark Radcliffe mentre la sceneggiatura \u00e8 stata scritta, come nei due precedenti capitoli, da Steven Kloves. La fase di pre-produzione del film \u00e8 iniziata ad ottobre 2002, le riprese sono invece cominciate il 17 febbraio 2003 e terminate nell'ottobre 2003. In questo terzo adattamento cinematografico, Richard Harris (scomparso nel 2002) \u00e8 stato sostituito nella parte di Albus Silente da Michael Gambon, che reciter\u00e0 nei successivi cinque film.\nCon \"Il prigioniero di Azkaban\", il tempo necessario per la produzione di un film della serie di \"Harry Potter\" venne aumentato a diciotto mesi, perch\u00e9, come spieg\u00f2 il produttore David Heyman, \"bisognava dare tutto il tempo necessario a ogni film\". Chris Columbus, il regista dei precedenti due capitoli, decise di non prendere parte al progetto del terzo film, dato che \"non aveva pi\u00f9 visto i suoi figli in circa due anni e mezzo a causa della produzione dei film\". Comunque, egli rimase in veste di produttore insieme a Heyman. Guillermo del Toro fu contattato con la proposta di dirigere il film, ma egli consider\u00f2 il progetto \"cos\u00ec solare e felice e pieno di luce, da non interessarlo\". Anche Marc Forster rifiut\u00f2 il progetto in quanto aveva girato \"Neverland - Un sogno per la vita\" e non voleva lavorare di nuovo con attori bambini. M. Night Shyamalan venne preso in considerazione ma il regista era occupato nella lavorazione del suo film \"The Village\". La Warner Bros. restrinse allora la lista dei registi a tre nomi: Callie Khouri, Kenneth Branagh (che aveva interpretato Gilderoy Allock in \"La camera dei segreti\") e Alfonso Cuar\u00f3n. Cuar\u00f3n era inizialmente nervoso e dubbioso se accettare o meno l'offerta, dato che non era un fan di Harry Potter e non aveva mai letto nessun libro della serie in precedenza. Dopo aver letto i romanzi della Rowling, cambi\u00f2 idea e firm\u00f2 subito il contratto, sentendosi immediatamente in sintonia con la storia. La scelta di Cuar\u00f3n piacque alla scrittrice che aveva amato il suo film \"Y tu mam\u00e1 tambi\u00e9n - Anche tua madre\". Come prima cosa, Cuar\u00f3n assegn\u00f2 a Radcliffe, Grint e Watson il compito di scrivere un racconto autobiografico sui propri rispettivi personaggi, scritto in prima persona, che parlasse della scoperta del mondo magico, e includesse le emozioni provate dai personaggi. Di tutti e tre, come raccontato dal regista, solo \"Rupert non consegn\u00f2 il compito\". E quando gli chiese il perch\u00e9 non lo avesse fatto, lui rispose: \u00abIo sono Ron; Ron non l'avrebbe mai scritto in tempo\u00bb. Cuar\u00f3n fu d'accordo.\nRiprese.\n Il film \u00e8 stato girato principalmente negli Studi Leavesden e alcuni set sono stati ricostruiti a Glen Coe, in Scozia. Il Lago Nero \u00e8 stato ripreso dai laghi di Loch Shiel, Loch Eilt e Loch Morar, siti in Scozia. Altre scene sono state girate nel Borough Market e sul Lambeth Bridge a Londra. Per la sequenza del Nottetempo, nella quale il tempo all'esterno dell'autobus scorre pi\u00f9 velocemente rispetto all'interno, \u00e8 stata utilizzata la tecnica chiamata \"bullet time\" (a tempo di proiettile). Alle riprese ha partecipato con un cameo Ian Brown, leader della band Stone Roses, il quale compare al Paiolo Magico mentre legge il libro \"Dal big bang ai buchi neri. Breve storia del tempo\" di Stephen Hawking.\nAccoglienza.\nCritica.\nIl film viene accolto con recensioni positive. Sul sito Rotten Tomatoes ottiene il 90% delle recensioni professionali positive. Sul sito IMDb ottiene un voto di 7.9/10 e su Metacritic raggiunge un punteggio di 82/100.\nDistribuzione.\nData di uscita.\nLa terza pellicola della saga \u00e8 stata distribuita nelle sale in contemporanea mondiale il 4 giugno 2004 dalla Warner Bros. ed ha avuto un buon incasso internazionale, pari a 796.688.549 $, a fronte di un budget di circa 130.000.000 $, non riuscendo per\u00f2 a raggiungere l'incasso dei due film precedenti. Negli Stati Uniti il film ha incassato 249.541.069 $ mentre in Italia 15.782.769 \u20ac.\nIl doppiaggio italiano del film venne eseguito dalla C.V.D. presso la International Recording e curato da Francesco Vairano.\nEdizioni home video.\nIl film \u00e8 stato commercializzato in DVD e VHS in Italia il 23 novembre 2004 disponibile in edizione disco singolo e disco doppio; in seguito \u00e8 stata distribuita un'edizione contenente i primi tre film. Nel 2007 sono state messe in commercio le versioni ad alta definizione del film in Blu-ray Disc e HD DVD.\nFra le scene aggiunte o tagliate del film presenti nel DVD, appare il personaggio di Sir Cadogan (Paul Whitehouse), doppiato da Renato Cortesi. La scena, diretta da Marco Mete su testi di Valerio Piccolo, fu doppiata dalla SEFIT-CDC."}
{"id": "128736", "revid": "2175", "url": "https://it.wikipedia.org/wiki?curid=128736", "title": "Clorofluorocarburi", "text": ""}
{"id": "128737", "revid": "2121638", "url": "https://it.wikipedia.org/wiki?curid=128737", "title": "Sega (azienda)", "text": "SEGA \u00e8 una societ\u00e0 multinazionale giapponese che sviluppa e pubblica videogiochi, sia arcade sia per piattaforme domestiche, con sede a Tokyo.\nHa sviluppato e pubblicato anche console con il proprio marchio dal 1983 al 2001, ma dopo una ristrutturazione aziendale interna annunciata il 31 gennaio 2001 ha decretato la fine della produzione di ogni console. Da allora la produzione di arcade \u00e8 continuata, ma la riorganizzazione ha portato la compagnia a focalizzarsi nello sviluppo di videogiochi destinati a console di terze parti.\nStoria.\nLe origini e i successi arcade (1940\u20131982).\nVenne fondata nel 1951 da David Rosen, un ufficiale della US Army Air Force che dopo la seconda guerra mondiale si trasfer\u00ec definitivamente in Giappone poich\u00e9 in servizio presso quel Paese, con il nome di Rosen Enterprises. All'inizio l'attivit\u00e0 aveva ad oggetto l'esportazione di oggetti d'arte. Verso la fine degli anni cinquanta, Rosen ne cambi\u00f2 il nome in \"Standard Games\". L'attivit\u00e0 consisteva anche nell'importazione, dagli Stati Uniti d'America, di cabine per le fototessere e, soprattutto, di giochi elettromeccanici a moneta. La Standard Games continu\u00f2 ad espandersi. Nel 1965 la compagnia acquist\u00f2 una casa produttrice di jukebox e la fuse con la Standard. Durante il processo di fusione la compagnia venne rinominata SEGA, un'abbreviazione di \"SErvice GAmes\". Ben presto la SEGA inizi\u00f2 a produrre i propri giochi ed a competere con quelli importati dagli USA; il primo dei quali fu \"Periscope\", prodotto nella seconda met\u00e0 degli anni 1960.\nNel 1970 la SEGA venne acquistata dal gruppo Gulf+Western, al quale apparteneva la Paramount Pictures. Tra la fine degli anni settanta ed i primi anni ottanta, la SEGA produsse videogiochi arcade ed altro software per le prime console da videogame, come l'Atari 2600 ed il Colecovision. La SEGA non era ancora esattamente un gigante in questo campo, tuttavia dopo l'acquisizione di \"Gremlin Industries\" nel 1978, inizi\u00f2 a pubblicare i primi videogiochi, alcuni dei quali di successo come Turbo (che venne confezionato assieme al controller a forma di volante del Colecovision), Frogger, Gee Bee e Zaxxon.\nLa SEGA Enterprises, una sussidiaria con sede negli USA specializzata nello sviluppo di software per console, nel 1983 venne venduta alla Bally Technologies, una potente casa produttrice di flipper e videogiochi arcade. Ben presto anche la \"SEGA of Japan\" venne venduta ad un gruppo di investitori giapponesi, prendendo il nome di SEGA Enterprises, Ltd. A partire dagli inizi degli anni 1980 la societ\u00e1 produsse un certo numero di famosi e fortunati giochi arcade, sviluppando l'R-360 e nuove tecnologie dedicate come il Sega System 16 e rinforzando la propria presenza e posizione specialmente nel mercato statunitense.\nIngresso nel mercato delle console di videogiochi (1982\u20131989).\nIn seguito al \"crack dei videogiochi del 1983\", le industrie di videogiochi da casa americane si trovavano in crisi: la maggioranza dei consumatori, infatti, aveva rinunciato alle console per comprare economici e funzionali home computer. Tutte le pi\u00f9 famose case produttrici di console dei primi anni ottanta (come Atari, Mattel e Coleco) smisero di vendere videogiochi, tentarono disperate svendite o fallirono. Allo stesso tempo, in Giappone, il SG-1000 Mark III di casa SEGA si contendeva il podio con la console di punta della Nintendo, il Famicom. Dopo il successo del lancio della versione americana del Famicom, il NES, la SEGA decise di esportare anche il proprio Mark III negli Stati Uniti d'America.\nIn seguito a questa decisione, il Mark III venne ribattezzato nel 1986 Sega Master System, e riorganizzato completamente nel design. Il lancio della nuova console ebbe un discreto riscontro; ma nonostante fosse dotata di un hardware superiore rispetto a quello del NES, disponesse di una vasta gamma di accessori interessanti e venisse distribuito dalla Tonka, il NES controllava il 90% del mercato dei videogiochi poich\u00e9 traeva vantaggio da un esordio di successo e da un'enorme quantit\u00e0 di case produttrici di videogame esterne estremamente fedeli. Infatti, queste aziende, all'epoca, non potevano produrre giochi per altre console, per cui, gli unici produttori di videogiochi che potessero lavorare per il Master System furono la stessa SEGA, l'Activision ed i Parker Brothers.\nGiochi come \"Out Run\" (1986), \"After Burner\" (1987) e \"Shinobi\" (1987) permisero di accumulare un notevole capitale per il futuro investimento nei \"coin-op\", tuttavia la combinazione di un marketing scadente, un cattivo tempismo, la mancanza di produttori esterni favorirono il declino del Sega Master System. La console ebbe tuttavia un buon successo in Europa e un ottimo successo in America latina, soprattutto in Brasile.\nMega Drive, Sonic the Hedgehog, e il successo di massa (1989\u20131994).\nCon il mercato dei giochi arcade ancora una volta in crescita, SEGA era uno dei marchi di giochi pi\u00f9 riconosciuti alla fine degli anni '80. Nelle sale giochi, la societ\u00e0 si concentr\u00f2 sul rilascio di giochi per soddisfare gusti diversi, inclusi giochi di corse e scorrimento laterale. SEGA lanci\u00f2 il successore del Master System, il Mega Drive, in Giappone il 29 ottobre 1988. Il lancio venne oscurato dal rilascio di Super Mario Bros. 3 di Nintendo una settimana prima. Riviste come Famits\u016b e Beep! contribuirono a creare un'opinione positiva attorno alla console, ma SEGA vendette solo 400.000 unit\u00e0 nel primo anno. Il Mega Drive lott\u00f2 per competere contro il Nintendo Entertainment System ed \u00e8 rimasto indietro rispetto al Super Nintendo Entertainment System di Nintendo e al PC Engine di NEC nelle vendite giapponesi per tutta l'era dei 16 bit. Per il lancio in Nord America, dove la console venne ribattezzata Genesis, SEGA non era organizzata per la vendita e il marketing. Dopo che Atari rifiut\u00f2 un'offerta per commercializzare la console nel Nord America, SEGA la distribu\u00ec attraverso la propria filiale Sega of America. Il Genesis comparve nei negozi di New York e Los Angeles il 14 agosto 1989 e nel resto del Nord America nello stesso anno. La versione europea della console mantenne il nome originale e venne rilasciata nel settembre 1990.\nL'ex dirigente Atari e nuovo presidente di Sega of America Michael Katz ide\u00f2 una strategia divisa in due parti per aumentare le vendite in Nord America. La prima parte prevedeva una campagna di marketing per sfidare Nintendo e sottolineare l'esperienza pi\u00f9 simile all'ambiente arcade disponibile sul Genesis, con slogan tra cui \"Genesis does what Nintendon't\". Poich\u00e9 Nintendo possedeva i diritti per console della maggior parte dei giochi arcade dell'epoca, la seconda parte della strategia prevedeva la creazione di una libreria di giochi che utilizzasse i nomi e le sembianze di varie celebrit\u00e0, come Michael Jackson's Moonwalker e Joe Montana Football. Tuttavia, SEGA ebbe difficolt\u00e0 a superare la penetrazione di Nintendo nelle case. Nonostante l'incarico dato da Nakayama di vendere un milione di unit\u00e0 nel primo anno, Katz e Sega of America ne vendettero solo 500.000.\nNel 1990 la societ\u00e0 commercializz\u00f2 il Game Gear, una console portatile, per competere con il Nintendo Game Boy. La console venne progettata per essere una versione portatile del Master System, e vantava una potenza maggiore del Game Boy, incluso uno schermo completamente a colori, contrariamente allo schermo monocromatico del Game Boy. Ciononostante, a causa della breve durata delle batterie, una mancanza di giochi originali ed un debole supporto da parte di SEGA, le vendite del Game Gear non superarono mai quelle del Game Boy, arrestandosi approssimativamente a 11 milioni.\nSEGA cercava una serie che potesse competere con Super Mario della Nintendo, e allo stesso tempo cercava una nuova mascotte che sostituisse Alex Kidd visto che quest'ultimo non divenne mai molto popolare. Uno degli artisti della compagnia, Naoto Ohshima, disegn\u00f2 un certo numero di bozzetti e il risultato fu un porcospino con delle scarpe rosse che egli chiam\u00f2 \"Mr. Needlemouse\". Questo personaggio fu poi rinominato Sonic the Hedgehog, dando inizio ad uno dei franchise pi\u00f9 remunerativi di sempre nella storia dei videogiochi. Il gameplay di Sonic the Hedgehog risale a una demo creata da Yuji Naka, che svilupp\u00f2 un algoritmo che permetteva ad uno sprite di muoversi velocemente su curve create con il sistema dot-matrix. Il prototipo di Naka era un platform game che prevedeva un personaggio molto veloce che rotolava come una palla attraverso dei tubi; questa idea convol\u00f2 nel personaggio creato da Ohshima. Il colore blu di Sonic venne scelto per richiamare il logo blu cobalto di SEGA. Le sue scarpe si ispirarono agli stivali di Michael Jackson, e la sua personalit\u00e0 al \"can-do\" di Bill Clinton.\nNakayama assunse Tom Kalinske come CEO di Sega of America a met\u00e0 del 1990 e Katz se ne and\u00f2 subito dopo. Kalinske sapeva poco del mercato dei videogiochi, ma si avvalse della consulenza di alcuni esperti del settore. Sostenitore del Freebie marketing, svilupp\u00f2 un piano in quattro punti: tagliare il prezzo del Mega Drive, creare un team statunitense per sviluppare giochi mirati al mercato occidentale, rinnovare le campagne pubblicitarie aggressive e sostituire il gioco in bundle Altered Beast con Sonic the Hedgehog. Il consiglio di amministrazione giapponese non fu d'accordo, ma il tutto venne approvato da Nakayama, che disse a Kalinske: \"Ti ho assunto per prendere le decisioni per l'Europa e l'America, quindi vai avanti e fallo\". In gran parte dovuto alla popolarit\u00e0 di Sonic the Hedgehog, durante le feste natalizie del 1991 il Mega Drive super\u00f2 il suo principale concorrente, il Super Nintendo Entertainment System (SNES). Nel gennaio 1992, SEGA controllava il 65% del mercato delle console a 16 bit. SEGA super\u00f2 Nintendo per quattro stagioni natalizie consecutive grazie al vantaggio iniziale del Mega Drive, del prezzo inferiore e di una libreria pi\u00f9 ampia rispetto allo SNES al momento del rilascio. La quota del mercato 16 bit di Nintendo scese dal 60% alla fine del 1992 al 37% alla fine del 1993, SEGA rivendic\u00f2 il 55% di tutte le vendite di hardware a 16 bit durante il 1994, e il SNES vendette pi\u00f9 del Mega Drive dal 1995 al 1997.\nNel frattempo SEGA continuava ad avere successo con i giochi arcade; nel 1992 e 1993, la nuova scheda di sistema arcade Sega Model 1 permise la creazione di Virtua Racing e Virtua Fighter (il primo gioco di combattimento 3D), entrambi sviluppato dallo studio interno Sega AM2, che svolsero un ruolo cruciale nella diffusione della grafica poligonale 3d nel settore dei videogiochi.\nMega CD, 32X, Saturn, e il calo dei profitti (1994\u20131999).\nNel 1993, SEGA inizi\u00f2 a perdere il dominio del mercato delle console. Il Super Nintendo guadagnava sempre pi\u00f9 popolarit\u00e0 ed il Sega Mega CD, un'espansione da tempo annunciata per il Sega Mega Drive che avrebbe permesso ai suoi possessori un gioco di maggiore qualit\u00e0 sfruttando il formato CD-ROM, non vendette molto, a causa di marketing principalmente indirizzato verso i giochi in FMV e del prezzo eccessivo. Nel gennaio 1994, SEGA inizi\u00f2 a sviluppare una periferica per il Mega Drive, il Sega 32X, che avrebbe consentito agli utenti della console di utilizzare giochi a 32 bit. La decisione di sviluppare tale periferica fu presa da Nakayama e supportata da Sega of America. Il 32X non sarebbe stato compatibile con il Saturn, ma l'allora dirigente Richard Brudvik-Lindner chiar\u00ec che il 32X, nonostante usasse il Mega Drive come base, avrebbe avuto la stessa architettura del Saturn. SEGA lanci\u00f2 dunque il 32X il 21 novembre 1994 in nord America, 3 dicembre 1994 in Giappone, e a gennaio 1995 nei territori europei, ad un prezzo che corrispondeva a circa la met\u00e0 di quello del Saturn. Nonostante ci\u00f2, l'interesse per il 32X cal\u00f2 gi\u00e0 dopo le vacanze natalizie del 1994.\nSEGA lanci\u00f2 il Sega Saturn in Giappone il 22 novembre 1994, al prezzo di 44,800 yen. \"Virtua Fighter\", disponibile dal lancio, era una fedele trasposizione dell'omonimo gioco arcade, che ottenne cos\u00ec tanto successo da piazzare una copia del gioco a quasi tutti coloro che comprarono la console, con una proporzione vicina all'1 a 1; fu quindi cruciale per il successo del lancio in Giappone. Aiutata dalla popolarit\u00e0 di \"Virtua Fighter\", la prima fornitura di 200,000 Saturn fu esaurita il primo giorno, ottenendo una visibilit\u00e0 maggiore rispetto a quella dell'imminente PlayStation.\nArriv\u00f2 dunque anche il lancio del Saturn in Europa, l'8 luglio 1995 al prezzo di 399 sterline.\nIl mese del lancio di Saturn in Nord America fu invece il settembre del 1995. La campagna promozionale inizi\u00f2 a marzo dello stesso anno e vedeva il giorno di lancio chiamato \"Saturnday\", da sabato (saturday) 2 settembre 1995. Il prezzo della console sarebbe stato 399 dollari con una copia di \"Virtua Fighter\" inclusa. SEGA puntava a giocare d'anticipo rispetto a Sony e sfruttare al meglio il tempo che aveva prima del lancio della PlayStation.\nIl 9 settembre 1995 fu il giorno in cui la PlayStation venne lanciata sul mercato nordamericano, e in soli due giorni vendette pi\u00f9 di quanto avesse fatto il Saturn durante i suoi primi cinque mesi. Dopo un anno la Playstation si era gi\u00e0 accaparrata il 20% del mercato nordamericano. Concentrata a limitare le perdite di Saturn, SEGA fece anche l'errore di sottostimare tutti coloro che ancora giocavano sui sistemi a 16 bit, che nel 1995 erano circa il 64%. Molti avevano ancora un Mega Drive e chiedevano nuovi giochi per esso, ma SEGA ormai puntava solo sui 32 bit, ignorando dunque una larga fetta di utenza e perdendo cos\u00ec un profitto sicuro.\nNel 1996, SEGA si associ\u00f2 con la DreamWorks Pictures per lanciare una propria catena di sale gioco/centri per il divertimento, chiamata Sega Gameworks. A giugno del 1996 usc\u00ec in Giappone il Nintendo 64 e le vendite del Saturn e dei suoi giochi si riducevano sempre di pi\u00f9. Nel 1997 la PlayStation aveva gi\u00e0 venduto il triplo della console SEGA. Il Saturn fall\u00ec a guadagnarsi la posizione in testa al mercato, esattamente come il suo predecessore.\nI cinque anni che seguirono furono di crisi per SEGA: nell'anno fiscale che terminava a marzo del 1998 le azioni di SEGA soffrirono la prima svalutazione da quando entr\u00f2 in Borsa nel 1988. Per limitare i danni, SEGA decise di mollare progressivamente la presa sul mercato nordamericano, e diffuse i suoi pessimi risultati finanziari solamente dopo aver annunciato che era in lavorazione un successore del Saturn; tale scelta lasci\u00f2 i giocatori americani senza giochi SEGA per quasi un anno. SEGA continuava a soffrire ingenti perdite, e nel 1999 tagli\u00f2 1000 posti di lavoro, ovvero quasi un quarto della sua forza lavoro. Alla fine del suo ciclo vitale il Saturn vendette circa 9 milioni di unit\u00e0, e per questo viene considerato un fallimento commerciale, pur avendo superato in Giappone il Nintendo 64 con le sue 5.54 milioni di unit\u00e0 vendute.\nDreamcast e le difficolt\u00e0 crescenti (1998\u20132001).\nIl Sega Dreamcast, venne lanciato in Giappone il 27 novembre 1998, mentre negli Stati Uniti ed in Europa usc\u00ec, rispettivamente, nel settembre e nell'ottobre del 1999. Il Dreamcast si present\u00f2 al mondo con un prezzo estremamente competitivo, reso possibile grazie anche all'assemblaggio di componenti di serie, che tuttavia non impedivano alla console di sostenere giochi dalle prestazioni tecniche ben superiori rispetto alle sue dirette rivali: il Nintendo 64 e la PlayStation. Il lancio del Dreamcast in Giappone nel 1998 fu un fallimento. Lanciato con un ristretto catalogo di giochi ed offuscato dall'ombra dell'imminente PS2, il sistema non riusc\u00ec a godere del successo sperato, nonostante l'alta qualit\u00e0 dei giochi in arrivo per il paese.\nIl lancio europeo ed americano si fece attendere fino al 1999 ma fu accompagnato da un maggior numero di giochi interni e di terze parti, oltre che da un'aggressiva campagna pubblicitaria. Fu un enorme successo, tanto da meritarsi il titolo di \"miglior lancio hardware della storia\" vendendo la cifra record di 500,000 console durante la prima settimana in Nord America. Tra la fine del 1999 e il 2000, il Dreamcast spopol\u00f2 dunque grazie ad un buon livello qualitativo e quantitativo di giochi. La SEGA aveva meravigliosi piani per questa bianca console, fra cui il lancio di SegaNet, il primo ISP di videogame della storia. Il Dreamcast fu la prima console a 128 bit ad affacciarsi sul mercato, anticipando di parecchio tempo la rivale PlayStation 2. Subito si cap\u00ec che ci si trovava di fronte ad un hardware veramente ben studiato e con dei programmatori e game designer (soprattutto in SEGA) di primissimo livello.\nTra i titoli dispobili ci furono Virtua Fighter 3, SEGA GT, Sonic Adventure e Sonic Adventure 2, Crazy Taxi, Shenmue e Shenmue II, Phantasy Star Online che ebbero discreto successo, ma ci\u00f2 non fu abbastanza per poter colmare i debiti di SEGA e neppure la cospicua donazione di denaro da parte di Isao Okawa, uno degli uomini pi\u00f9 ricchi del Giappone, riusc\u00ec a risanare le finanze della societ\u00e0. Nel tardo 1999, il presidente della SEGA Isao Okawa, intervistato nel corso di un meeting, disse che in un futuro prossimo SEGA avrebbe potuto dividersi tra hardware e software, ma che nell'immediato si sarebbero concentrati pienamente sul Dreamcast. Il 1\u00ba novembre 2000, SEGA cambi\u00f2 il nome della compagnia da Sega Enterprises a Sega Corporation.\nIl passaggio allo sviluppo di software per terze parti (2001-2003).\nIl 23 gennaio 2001, la testata finanziaria giapponese \"Nihon Keizai Shimbun\" afferm\u00f2 che SEGA prevedeva di cessare la produzione del Dreamcast e di sviluppare videogiochi per altre piattaforme. Dopo una prima smentita, Sega Japan pubblic\u00f2 un comunicato stampa in cui si diceva che la compagnia stava effettivamente considerando l'idea di sviluppare software per PlayStation 2 e Game Boy Advance come parte di una \"nuova gestione economica\".\nFu cos\u00ec che il 31 gennaio 2001 Sega of America annunci\u00f2 ufficialmente che da allora la compagnia sarebbe diventata uno sviluppatore esterno per console non SEGA. La compagnia inizialmente adott\u00f2 una politica da sviluppatore neutrale, chiamata nel settore \"sviluppatore per terze parti\", ovvero produsse videogiochi destinati a console create da altre compagnie, alcune di esse ex-rivali, il primo dei quali fu ChuChu Rocket! per il Game Boy Advance. I giochi arcade continuarono a venir prodotti, prima utilizzando la tecnologia Sega NAOMI, poi con le successive Sega NAOMI 2, Sega Hikaru, Sega Chihiro, Triforce (in collaborazione con Nintendo e Namco), Sega Lindbergh e RingEdge. Intanto la produzione del Dreamcast venne terminata nel marzo 2001. La SEGA assicur\u00f2 i possessori del Dreamcast che fino alla fine del 2002 sarebbero stati comunque prodotti numerosi giochi, come fu in effetti. Inoltre decise di lasciare alle case produttrici americane il diritto di creare nuove console utilizzando la tecnologia di tale console. A partire dal 31 marzo 2002, SEGA sub\u00ec 5 anni di perdite nette. Per aiutare la compagnia a colmare i debiti, il presidente nonch\u00e9 magnate Isao Okawa, prima della sua morte, fece alla compagnia una donazione privata di 695 milioni di dollari, e discusse con Microsoft riguardo ad una possibile vendita o fusione con la divisione Xbox; proposta che non venne accolta. Il 13 febbraio 2003, Sega Annunci\u00f2 una possibile fusione con la Sammy Corporation, azienda produttrice di Pachinko, che si concluse tuttavia con un nulla di fatto. Altre proposte vennero prese in considerazione con Namco, Bandai, Electronic Arts e nuovamente con Microsoft. Nell'agosto 2003, a sorpresa, Sammy compr\u00f2 una quota pari al 22% della CSK Holdings (la compagnia di propriet\u00e0 di Isao Okawa), dopodich\u00e9 il presidente della Sammy, Hajime Satomi, divenne il nuovo amministratore delegato di SEGA. Con il presidente della Sammy a capo di SEGA, venne avviato un importante rilancio del settore arcade per controbilanciare le perdite del settore casalingo.\nL'acquisizione da parte di Sammy e l'espansione (2003\u20132015).\nNel tardo dicembre del 2003, SEGA commercializz\u00f2 Sonic Heroes, il primo gioco di Sonic multipiattaforma, lanciato in versione identica per Xbox, PlayStation 2, e GameCube.\nIl 1\u00ba luglio 2004, numerosi studi che collaboravano esclusivamente con SEGA, tra cui Wow Entertainment, Amusement Vision, Hitmaker, Smilebit, Sega Rosso, United Game Artists e AM2 vennero integrati in SEGA, a seguito della fusione Sega-Sammy. Durante il 2004, Sammy compr\u00f2 la quota di maggioranza della Sega Corporation al costo di 1 miliardo di dollari, creando la nuova compagnia Sega Sammy Holdings.\nDalla fine del 2005, SEGA speriment\u00f2 una forte ripresa grazie agli sforzi fatti nei diversi settori. A contribuire al successo della compagnia furono le ottime vendite di molti nuovi giochi per console, alcuni dei quali diventati veri e propri franchise milionari come \"\", \"Ryu Ga Gotoku\" (conosciuta in occidente con il nome \"Yakuza\") e molti altri. Nacquero grandi bestseller anche per sale giochi, fra i quali spiccano \"Sangokushi Taisen\" e \"Border Break\", basati sul multigiocatore on-line e su sistemi di carte collezionabili. Le vendite del settore arcade genereranno profitti maggiori rispetto ai giochi per console, mobile e PC fino all'anno fiscale 2014.\nQuesto \u00e8 anche il momento in cui SEGA tenta un rilancio in Europa ed America del proprio marchio, acquistando compagnie occidentali come Sports Interactive e The Creative Assembly, assicurandosi dunque i diritti delle loro serie milionarie \"Football Manager\" e \"Total War\".\nDa questo momento SEGA collabora con studi esterni come Backbone Entertainment, , Sumo Digital, Kuju Entertainment, Obsidian Entertainment e Gearbox Software per sviluppare i propri giochi. Acquist\u00f2 anche diverse licenze per produrre giochi ispirati ai film cinematografici, come quelle Marvel Studios o quella di \"Alien\".\nNel 2007, SEGA e Nintendo sfruttano la licenza dei giochi olimpici di SEGA per creare la fortunata serie di \"Mario &amp; Sonic ai Giochi Olimpici\", arrivata nel 2020 a sei episodi e che ha venduto in totale pi\u00f9 di 20 milioni di unit\u00e0. Il marchio \"Sonic\" venne poi sfruttato per molti giochi ad alto budget per le console Wii, Xbox 360, e PlayStation 3, tra essi vi sono \"Sonic Unleashed\" (2008), \"Sonic e il Cavaliere Nero\" (2009), \"Sonic Colours\" (2010), e \"Sonic Generations\" (2011). Ognuno di questi giochi vendette ottimamente in Nord America e in Europa, meno bene in Giappone. Il 2008 \u00e8 l'anno in cui SEGA approda nel mercato dei giochi per smartphone con Super Monkey Ball, primo gioco ad essere pubblicato in versione app su App Store.\nNel 2009 a Dubai, precisamente al secondo piano del Dubai Mall (un grande centro commerciale) \u00e8 stato costruito il SEGA Republic Media Center con attrazioni a tema. L'anno seguente, SEGA inizia a collaborare alla realizzazione dei concerti olografici a tema \"Project DIVA\" fornendo il modello 3D di Hatsune Miku.\nAnche a causa del calo del progressivo disinteresse per i giochi in edizione fisica negli anni '10, a partire dal 2012 SEGA dismise gradualmente e chiuse cinque uffici situati in Europa ed Australia. Questo avvenne per focalizzare maggiore forza lavoro nel mercato dei giochi in digitale, come su PC e smartphone. Su queste piattaforme furono soprattutto \"Phantasy Star Online 2\" e \"Chain Chronicle\" a rivelarsi un buon successo, quantomeno in Giappone. Nel mercato occidentale, la libreria di titoli per smartphone consisteva invece nell'emulazione di vecchi giochi e varie app a pagamento. Probabilmente oscurati dai vari giochi free-to-play della concorrenza, diciannove fra questi giochi mobile vennero rimossi nel maggio del 2015, nonostante la loro indubbia qualit\u00e0. Nel 2012 SEGA acquist\u00f2 studi per lo sviluppo di applicazioni mobile, come Hardlight, Three Rings Design, e Demiurge Studios che divennero societ\u00e0 sussidiarie a tutti gli effetti.\nIl 17 maggio 2013, SEGA annunci\u00f2 al mondo una collaborazione con Nintendo per la serie di \"Sonic\", e annunci\u00f2 che i prossimi tre titoli del franchise, ovvero \"Sonic Lost World\" (2013), \"Mario &amp; Sonic ai Giochi Olimpici Invernali di Sochi 2014\" (2013) e \"\" (2014), sarebbero stati distribuiti in esclusiva per le console Nintendo. Nella stessa occasione, Sega Europe annunci\u00f2 che la pubblicazione in Europa e in Australia dei suddetti tre giochi di \"Sonic\" sarebbe stata gestita da Nintendo.\nNel settembre 2013, la Index Corporation venne rilevata da Sega Sammy dopo la bancarotta. Dopo l'acquisto, SEGA ampli\u00f2 i suoi settori di operativit\u00e0 grazie alla Index, e rinomin\u00f2 il ramo d'azienda dedicato allo sviluppo di videogiochi in Atlus.\nNel frattempo, il numero delle sale giochi di SEGA si era ridotto gradualmente da 450 nel 2005 a circa 200 nel 2015.\nLa ristrutturazione e il Sega Group (2015\u2013oggi).\nDurante l'aprile del 2015, Sega Corporation venne riorganizzata in Sega Group, uno dei tre gruppi della Sega Sammy Holdings. Fu fondata Sega Holdings Co., Ltd., che gestiva quattro settori di business. Haruki Satomi, figlio di Hajime Satomi, prese il comando come presidente e amministratore della compagnia nell'aprile 2015.. Sega Corporation cambi\u00f2 nome in Sega Games Co., Ltd. e continu\u00f2 a gestire videogiochi per console domestiche, mentre per la divisione arcade venne fondata Sega Interactive Co., Ltd.\nNel 2016 la SEGA annunci\u00f2 al Tokyo Game Show di aver comprato i diritti di tutti i giochi pubblicati della compagnia Technosoft di Kazue Matsuoka. Tra i fattori che influenzarono l'acquisizione vi fu la volont\u00e0 del presidente della Technosoft a tenere in vita le sue propriet\u00e0 intellettuali, poich\u00e9 la Twenty-One Company, che tutt'ora possiede Technosoft, si mostr\u00f2 poco propensa a sfruttarle; cos\u00ec venderle a SEGA fu una soluzione alternativa. La SEGA e la Technosoft collaboravano attivamente durante la commercializzazione del Mega Drive e questo vissuto fu tenuto in forte considerazione al momento dell'acquisizione. Sicch\u00e9 nel settembre del 2016 SEGA registr\u00f2 21 marchi appartenuti fino a quel momento a Kazue Matsuoka.\nNell'aprile del 2017, Sega Sammy Holdings annunci\u00f2 una ricollocazione degli uffici di Sega Sammy Group e delle sue filiali localizzate nell'area di Tokyo a Shinagawa-ku nel gennaio 2018. La motivazione fu che, cos\u00ec facendo, sarebbe stato possibile avvicinare il personale pi\u00f9 importante dei gruppi Sega Sammy Holdings, Sammy Corporation, Sega Holdings, Sega Games, Atlus, Sammy Network, e Dartslive, per agevolare la cooperazione e la creativit\u00e0. Nell'ottobre 2017, Sega of America apre il suo negozio online, conosciuto come Sega Shop. Ian Curran, prima dirigente alla THQ e alla Acclaim Entertainment, ha sostituito John Cheng come presidente di Sega of America nell'agosto del 2018. Nell'ottobre del 2018, SEGA riport\u00f2 risultati molto positivi in occidente per giochi come \"Yakuza 6\" e \"Persona 5\", grazie al lavoro di localizzazione da parte di Atlus USA.\nNonostante un incremento del 35 percento nelle vendite di giochi per console e il successo nel settore PC, i profitti dell'anno fiscale 2018 perdevano il 70 percento rispetto al precedente anno fiscale, essenzialmente a causa del mercato digitale che comprendeva i giochi mobile tra cui \"Phantasy Star Online 2\". In risposta, SEGA annunci\u00f2 che il mercato digitale si sarebbe da l\u00ec in avanti concentrato su un minor numero di propriet\u00e0 intellettuali pi\u00f9 affermate e contemporaneamente avrebbe espanso tale segmento con l'aiuto di edizioni fisiche, specialmente in occidente. SEGA individu\u00f2 la causa del calo in alcuni errori di calcolo e nell'avere troppi progetti in sviluppo. Tali progetti di SEGA includevano un nuovo gioco della serie \"Yakuza\", \"\", la pellicola cinematografica \"Sonic - Il film\" ed il Sega Mega Drive Mini, che venne rilasciato nel settembre 2019. Nel maggio 2019, SEGA compr\u00f2 i \"Two Point Studios\", favorevolmente conosciuti per aver creato la serie di videogiochi \"Two Point Hospital\".\nIl 1\u00ba aprile 2020, Sega Interactive si un\u00ec con Sega Games Co., Ltd. La compagnia assume nuovamente il nome Sega Corporation, e Sega Holdings Co., Ltd. venne rinominata Sega Group Corporation. Stando alle dichiarazioni della compagnia, tale iniziativa venne presa per favorire una maggiore efficienza nella ricerca e nello sviluppo. Nell'aprile 2020, Sega vendette i Demiurge Studios al cofondatore dei Demiurge Albert Reed. I Demiurge comunicarono l'intenzione di continuare a supportare i giochi mobile sviluppati sotto l'etichetta SEGA.\nAi \"Metacritic's 11th Annual Game Publisher Rankings,\" SEGA si \u00e8 classificata come miglior publisher di videogiochi dell'anno 2021.\nOrganizzazione.\n\"Sega Corporation\", la sede principale cos\u00ec come gran parte della divisione per l'intrattenimento domestico, si trova nel distretto di \u014cta a Tokyo, in Giappone. La divisione europea \"Sega Europe Ltd.\", ha sede nell'area di Brentford a Londra, nel Regno Unito. La divisione nordamericana di SEGA, \"Sega of America Inc.\", ha sede a San Francisco, dopo che vi si \u00e8 trasferita nel 1999 da Redwood City, in California. \"Sega Publishing Korea\" ha sede nel distretto di Jongno a Seul, in Corea del Sud. Ogni gestione europea al di fuori del Regno Unito ha chiuso il 1\u00ba luglio 2012 a causa della grande recessione del 2007. La distribuzione dei prodotti SEGA in Australia a partire dal 1\u00ba luglio 2012 viene gestita dalla \"Five Star Games\", che rileva gran parte dei profitti di \"Sega Australia\"."}
{"id": "128738", "revid": "599013", "url": "https://it.wikipedia.org/wiki?curid=128738", "title": "Cfc", "text": ""}
{"id": "128740", "revid": "81195", "url": "https://it.wikipedia.org/wiki?curid=128740", "title": "Ossidi di azoto", "text": ""}
{"id": "128743", "revid": "287204", "url": "https://it.wikipedia.org/wiki?curid=128743", "title": "Am386", "text": "L'Am386 \u00e8 un microprocessore x86 prodotto da AMD e messo in commercio nel 1991. I milioni di unit\u00e0 vendute da AMD con questo clone compatibile al 100% con l'Intel 80386 diedero all'azienda una posizione di piena concorrenza con Intel piuttosto che di produttore licenziatario.\nNonostante il processore fosse pronto per la distribuzione prima del 1991, Intel lo tenne fermo in tribunale: AMD era stata in precedenza un produttore dei chip con design di Intel su licenza della stessa, su richiesta di IBM; AMD interpretava il contratto come valido per tutti i processori di Intel, questa solo per quelli precedenti all'80386 (escluso). Dopo alcuni anni di processo, AMD vinse la causa e diffuse il suo Am386. Questo evento spezz\u00f2 il monopolio di Intel e diede una spinta verso il basso al costo dei computer.\nMentre le CPU di Intel avevano una frequenza di clock di 33\u00a0MHz, AMD mise in commercio le versioni 386SX e 386DX a 40\u00a0MHz, donando altra longevit\u00e0 all'architettura. L'AMD 386DX-40 era molto popolare tra i piccoli produttori di PC cloni e gli appassionati attenti al proprio portafoglio, perch\u00e9 il 386DX-40 raggiungeva o addirittura superava il 486SX-25 in molti benchmark nonostante il costo minore, e aveva picchi superiori addirittura al 486DX-33 in molte applicazioni pratiche. Questo soprattutto a causa del FSB a piena velocit\u00e0, mentre il 486 pi\u00f9 veloce del momento non aveva un bus che superasse i 33\u00a0MHz. Le prestazioni nel calcolo in virgola mobile potevano essere migliorate con l'aggiunta di un poco costoso coprocessore matematico 387DX, ma non si avvicinavano comunque in nessun caso a quelle di un 486DX, rendendo il 386DX una cattiva scelta per le applicazioni in 3D o per il CAD. Questi erano comunque settori di nicchia nei primi anni novanta, e il processore vendette bene, prima come processore di fascia media, poi bassa. Anche se soffriva sotto il peso di Windows 95, il processore fu venduto alla met\u00e0 degli anni '90 sia embedded che su schede madri di fascia bassa per coloro che fossero interessati solo a MS-DOS o a Windows 3.1. Tuttavia, proprio alcune diversit\u00e0 di progettazione, quali per l'appunto la differenza di velocit\u00e0 nel FSB permetteva un'esecuzione fluida di Windows 95 (servizi di rete inclusi), se confrontata con quella che si poteva ottenere su un processore Intel di pari fascia commerciale e di produzione."}
{"id": "128746", "revid": "117904653", "url": "https://it.wikipedia.org/wiki?curid=128746", "title": "Termine di sorgente", "text": "Con sorgente in fisica si intende un campo vettoriale che genera un campo.\nInfatti delle equazioni di Maxwell in forma di rotore (scritte per un mezzo isotropo, lineare, omogeneo ed in condizione di eccitazione armonica) \u00e8 possibile vedere tale legame:\ndove i termini formula_3 e formula_4 rappresentano rispettivamente i termini corrente di conduzione elettrica e corrente di conduzione magnetica. Spesso si preferisce lasciare questi due termini non indicati supponendo che \"qualcuno\" o \"qualcosa\" generi i nostri campi."}
{"id": "128747", "revid": "144796", "url": "https://it.wikipedia.org/wiki?curid=128747", "title": "Risveglio nazionale della Romania", "text": ""}
{"id": "128752", "revid": "1543377", "url": "https://it.wikipedia.org/wiki?curid=128752", "title": "Fabbrica Italiana Lamine Milano", "text": "La Fabbrica Italiana Lamine Milano (FILM) era un'azienda produttrice di pellicola cinematografica degli inizi del secolo: produsse le prime emulsioni fotografiche nel 1920. L'acronimo corrisponde alla parola inglese che significa pellicola, ossia film, appunto. La sede storica dell'azienda era a Ferrania, da cui poi prese il nome (Ferrania Technologies) nel 1938."}
{"id": "128755", "revid": "22475", "url": "https://it.wikipedia.org/wiki?curid=128755", "title": "Polivinilidenfluoruro", "text": "Il polivinilidenfluoruro (PVDF) \u00e8 l'omopolimero alternato del fluoruro di vinilidene. Il PVDF \u00e8 un polimero termoplastico parzialmente fluorurato ad elevate prestazioni, caratterizzato da buone caratteristiche di resistenza chimica agli acidi forti e agli ossidanti, elevata solubilit\u00e0 in solventi polari, resistenza ai raggi ultravioletti e campo di applicabilit\u00e0 termico: -40\u00a0\u00b0C / 150\u00a0\u00b0C.\nCommercialmente il PVDF ha diversi nomi, a seconda del produttore e delle caratteristiche chimiche. I principali nomi commerciali sono:\nApplicazioni.\nPer via dell'elevata inerzia chimica, dovuta al relativamente alto contenuto (57%) di fluoro, e al prezzo competitivo rispetto a polimeri perfluorurati \u00e8 largamente impiegato sia nelle vernici anticorrosione sia nella componentistica idraulica in genere.\nIl punto di fusione, localizzabile intorno a 170\u00a0\u00b0C, lo rende adatto ai processi di stampaggio e iniezione a caldo. Mediante queste tecniche \u00e8 possibile realizzare guarnizioni, tubi, componenti per pompe, membrane di ultrafiltrazione e valvole in PVDF. \u00c8 biologicamente inerte quindi trova applicazione nelle apparecchiature medicali ed in campo alimentare. Viene usato nelle batterie al litio.\nLe caratteristiche di resistenza elettrica e all'ignizione contribuiscono a renderlo un materiale di ampio impiego come isolante antifiamma non contenente bromurati, per cavi elettrici, nonostante il costo piuttosto elevato.\nInoltre il PVDF \u00e8 un materiale piezoeletrico e quindi trova utilizzo nei componenti per altoparlanti e nei sensori.\nIl PVDF \u00e8 solubile in solventi polari e resistente alla radiazione UV. Trova quindi applicazione come componente principale nelle vernici anticorrosione per metalli. Questo tipo di vernici, particolarmente lucide e ad alta durabilit\u00e0 sono state usate in molti grattacieli fra cui le Torri Petronas in Malesia e Taipei 101 a Taiwan.\nSintesi.\nLa reazione di polimerizzazione procede per via radicalica e viene propagata da radicali siti sul gruppo C-F in quanto essi sono pi\u00f9 stabili dei radicali siti sul gruppo C-H.\nSe durante la polimerizzazione non si controlla attentamente la temperatura si pu\u00f2 assistere alla formazione di irregolarit\u00e0 e di ramificazioni.\nQuesto tipo di aberrazioni riduce la resistenza agli agenti chimici, abbassa la cristallinit\u00e0 del polimero e quindi le propriet\u00e0 meccaniche.\nIn seguito alla polimerizzazione si possono effettuare due tipi di lavorazione: estrusione a caldo del polimero per formare dei pellets oppure solubilizzazione della polvere di PVDF in solventi polari per operazioni di verniciatura o spin coating.\nDegradazione.\nIl PVDF in presenza di basi forti si degrada secondo le reazioni:\ncodice_5\nad ogni stadio il prodotto della degradazione diventa termicamente sempre pi\u00f9 stabile per effetto dell'estendersi della coniugazione fra i doppi legami."}
