{"id": "132351", "revid": "1718925", "url": "https://it.wikipedia.org/wiki?curid=132351", "title": "Giancarlo Guardabassi", "text": "Biografia.\nLe origini.\nFiglio del conte Alberto Guardabassi (medico condotto) e della baronessa Orietta Danzetta, Giancarlo Guardabassi ebbe origine da un'antica famiglia perugina (a Perugia, abitava proprio in via Guardabassi, cos\u00ec chiamata in onore dell'antenato, il senatore Francesco Guardabassi, eroe risorgimentale del capoluogo umbro).\nNegli anni cinquanta frequent\u00f2 il liceo classico in via Guardabassi a Perugia e successivamente si laure\u00f2 in Giurisprudenza presso l'Universit\u00e0 degli Studi di Perugia, dove inizialmente intraprese l'attivit\u00e0 forense presso un noto studio legale.\nGli inizi come cantante.\nNella prima met\u00e0 degli anni sessanta Guardabassi fu presentato al talent-scout e autore Franco Migliacci dall'amico e pianista perugino Claudio Mantovani. Nella casa romana di Migliacci, Guardabassi fece un'audizione che ebbe esito positivo. Migliacci e Mantovani portarono poi Guardabassi alla corte del musicista Bruno Zambrini e la carriera musicale di Guardabassi ebbe inizio. \"Se ti senti sola\", canzone che present\u00f2 al Cantagiro del 1964, arriv\u00f2 ai primi posti della classifica italiana di vendita. Fra gli altri suoi successi \"Sulamente a mia\", canzone con la quale partecip\u00f2 al Festival di Napoli del 1964 in coppia con Claudio Villa, \"Da' retta a me\", \"A me piace tua figlia\".\nGuardabassi incise alcuni successi anche in lingua spagnola e dopo una tourn\u00e9e in Argentina e Brasile i suoi brani vennero trasmessi nelle radio del Sud e Centro America, dove divenne noto in particolare in Argentina e Cuba. Nell'isola caraibica, in quella che venne denominato la 'decada prodigiosa' , Giancarlo Guardabassi veniva presentato alla radio con il suo vero nome o preferibilmente con il nome adattato di Juan Carlos Guardaban.\nAutore di canzoni.\nGiancarlo Guardabassi divenne anche autore di testi musicali, scrivendo canzoni per alcuni dei pi\u00f9 popolari cantanti dell'epoca. Tra le sue canzoni pi\u00f9 note \"Se puoi uscire una domenica sola con me\" per Gianni Morandi, \"Piet\u00e0 per chi ti ama\", \"No mamma\", \"Ma l'amore cos'\u00e8\", \"Cento Ragazzine\", \"Preghiera per lei\" e \"Cielo blu\" per Massimo Ranieri, \"Mulino a vento\" per Little Tony, \"Casatschok\" interpretata da Dori Ghezzi, \"Il duca della Luna\" per Mariolino Barberis e arrangiata da Ennio Morricone, \"Non m'importa pi\u00f9\" cantata da Donatella Moretti, \"Povero cuore\" cantata da Claudio Villa, \"Un atto di dolore\" cantata da Peppino Gagliardi, \"Il ballo di Peppe\" eseguita dal gruppo I Cugini di Campagna, \"L'amore dice ciao\" interpretata da Andee Silver per la colonna sonora del film di Pasquale Festa Campanile \"La matriarca\", con la musica di Armando Trovajoli, \"Principe azzurro\" per Cristy (su musica di Carlo Pes). Guardabassi scrisse e firm\u00f2 i brani con il proprio nome e talvolta con lo pseudonimo di Anassandro.\nAutore di spettacoli.\nNel 1971 Giancarlo Guardabassi fu l'ideatore di uno spettacolo interamente dedicato a Gigliola Cinquetti dal titolo \"Ma l'amore s\u00ec\", per la regia di Maurizio Corgnati.\nNel 1975 Guardabassi scrisse i testi per lo spettacolo dal vivo \"Concerto d'estate - Dal vivo dalla Bussola\", al quale evento live parteciparono Marcella Bella, Sandro Giacobbe, Gigliola Cinquetti, Loredana Bert\u00e8, Al Bano e Romina Power e dal quale venne tratto un album di un certo successo discografico.\nAutore televisivo.\nGiancarlo Guardabassi fece diverse esperienze come autore televisivo, tra il 1971 e il 1976, per programmi in onda sui due canali Rai allora esistenti.\nLa radio.\nNegli anni sessanta Giancarlo Guardabassi inizi\u00f2 la carriera di Disc jockey radiofonico a Radio Rai conducendo programmi musicali importanti come \"Countdown\" insieme ad Anna Carini, durante il quale presentava in anteprima brani mai arrivati in Italia e che divenne un punto di riferimento per i giovani dell'epoca; \"Gli amici della settimana\", con i migliori pezzi della settimana e con la regia di Maurizio Costanzo; \"Il mattiniere\", in onda nel 1968 con inizio alle ore 6 del mattino, che divenne un punto di riferimento per il risveglio degli italiani, condotto insieme a Federica Taddei e Adriano Mazzoletti e durante il quale venivano proposte le ultime novit\u00e0 musicali italiane e straniere; \"Discosfida\", in cui Guardabassi realizz\u00f2 la prima intervista nella carriera di Vasco Rossi, che presentava il suo album di esordio \"Ma cosa vuoi che sia una canzone\"; \"Dischi caldi\", il programma di maggior successo di Guardabassi, che era anche autore della trasmissione, per la regia di Enzo Lamioni, una vera trasmissione cult nella storia della radiofonia in Italia.\nDischi caldi.\nLa prima puntata di \"Dischi caldi\" and\u00f2 in onda il 7 ottobre 1973 su Radio 1. Di questo programma Guardabassi fu autore e conduttore. Nel corso del programma venivano proposti i brani collocati a partire dal nono fino al sedicesimo posto delle classifiche di vendita italiane. I dischi caldi erano appunto i dischi che si scaldavano, pronti per entrare nella Hit Parade di Lelio Luttazzi, programma che per un breve periodo condusse lo stesso Guardabassi. Il grido di Guardabassi \"Forza Perugiaaa\", divenne noto agli italiani al punto che Ilario Castagner, l'allora allenatore della squadra di calcio del Perugia del presidente Franco D'Attoma, ringrazi\u00f2 pubblicamente il conduttore, durante la festa promozione a piazza IV Novembre alla presenza di una grande folla di tifosi, poich\u00e9 spronava la squadra prima di scendere in campo. Frasi come \"\"Dal pi\u00f9 giovane al pi\u00f9 vecchio: tutti orecchio all'apparecchio!\" o \"non li canta la Tebaldi ma son caldi caldi caldi\", figure come \"il Grifo di Annifo\" e \"la Cozza dei Trasimeno\" sono entrati nell'immaginario degli ascoltatori dell'epoca.\nGuardabassi rese celebre anche il paese di Francavilla d'Ete e i suoi personaggi pi\u00f9 tipici di allora. Francavilla era un semisconosciuto comune di circa mille abitanti in provincia di Fermo, del quale decantava le lodi, raccontava gli aneddoti e dove coltivava degli interessi, divenendo il luogo in cui ha fondato la sua attuale attivit\u00e0.\n\"Dischi caldi\" venne interrotto nel 1976, come anche il contemporaneo programma \"Hit Parade\" condotto da Lelio Luttazzi, che Guardabassi aveva sostituito per un breve periodo nel giugno del 1970, quando Luttazzi venne ingiustamente accusato e arrestato, insieme all'amico e attore Walter Chiari, con l'accusa di detenzione e spaccio di stupefacenti. L'incredibile vicenda giudiziaria vide Luttazzi completamente scagionato dall'accusa ed estraneo ai fatti; quando Guardabassi riconsegn\u00f2 la trasmissione a Luttazzi pronunci\u00f2 in diretta la frase: \"Vi saluta a dieci passi il Giancarlo Guardabassi\"\".\nLa trasmissione \"Dischi caldi\" fu interrotta al suo culmine, quando era seguita da una media di circa 6 milioni di ascoltatori al giorno. Questi erano i numeri della radio di quei tempi, nei programmi di maggior successo, quando non esisteva ancora l'emittenza privata.\nAlcuni critici hanno considerato Giancarlo Guardabassi un precursore di molti conduttori radiofonici moderni, un anticipatore di quello stile spigliato e da disc-jockey all'americana che da l\u00ec in avanti sarebbe stato recepito anche dalle nascenti emittenti private e da molti suoi interpreti. Ritmo serrato, rapidi sketch con personaggi frutto di fantasia interpretati sempre da Guardabassi, come il popolare perugino \"Peppin de Sguilla\" e soprattutto come l'alter ego \"Giambasso\", con il quale interloquiva in una rapida sovrapposizione di voci, con uno stile rapido e personale, hanno reso \"Dischi caldi\" un programma importante e innovativo del panorama radiofonico nazionale.\nAnche in \"Dischi caldi\", come nella 'Hit Parade' di Lelio Luttazzi, c'era la tendenza a parlare sopra il brano in corso per nominarne titolo e interprete, evitando di sovrapporsi alle parti cantate e sfruttando le sole pause musicali.\nGiancarlo Guardabassi pu\u00f2 essere considerato uno dei primi Disc jockey italiani, grazie al suo stile giovanile e moderno, apprezzato e imitato da molti deejay successivi.\nIl Festival di Sanremo 1976.\nNel 1976, sull'onda del successo radiofonico, Giancarlo Guardabassi fu scelto dal patron Vittorio Salvetti per presentare l'edizione numero XXVI del Festival di Sanremo, al fine di rilanciare la manifestazione, che nel 1975 aveva conosciuto il suo anno peggiore. La scelta ricadde su Guardabassi dopo che Domenico Modugno, inizialmente designato alla conduzione, si ritir\u00f2 per motivi personali a pochi giorni dall'evento. Guardabassi fu costretto a preparare il festival in pochi giorni, con tempi oggi inimmaginabili. Domenico Modugno intervenne poi nella serata finale come ospite principale e si esib\u00ec dal vivo eseguendo alla chitarra un medley dei suoi successi.\nQuesta fu l'ultima edizione del Festival trasmessa in bianco e nero alla televisione. Il Festival era organizzato in tre serate, il 20, 21 e 22 febbraio.\nPer la prima volta nella storia del Festival il conduttore non sal\u00ec mai sul palcoscenico, ma rimase sempre seduto ad un tavolo ai piedi del palco stesso, di spalle ad una colonna e rivolto alla scena, munito di monitor, telefoni, testi e microfoni, con una postazione molto simile ad uno studio radiofonico: Guardabassi condusse la trasmissione come se fosse alla radio, non guardando mai la telecamera, affiancato da due assistenti diverse per ognuna delle tre serate, che non parlavano mai. La conduzione fu in stile moderno, tipico dei deejay all'americana, ai quali egli si ispirava.\nLe serate del 20 e 21 furono trasmesse sul secondo programma della Radio Nazionale. La registrazione video della serata conclusiva del Festival, l'unica ad andare in onda in diretta sul canale Nazionale alle 20:30, \u00e8 andata perduta in un incendio dell'archivio Rai di Torino. Esistono solamente alcune versioni trasmesse da televisioni straniere e a colori, grazie alla Mondovisione Rai, con il commento del traduttore simultaneo in lingua spagnola. Questa edizione del Festival fu vinta da Peppino Di Capri.\nLa nascita di Radio Aut Marche.\nIl 1\u00ba agosto 1976 Giancarlo Guardabassi fond\u00f2 insieme all'amico Goffredo Luciani \"Radio Aut Marche\", una radio privata della quale \u00e8 tuttora editore, direttore, conduttore e Disc jockey. \"Radio Aut Marche\" \u00e8 molto seguita nelle province di Fermo e Macerata, ma la sua diffusione e un discreto seguito di ascoltatori arriva anche nelle province di Ancona, Ascoli Piceno e Teramo e Giancarlo Guardabassi continua nel suo lavoro di conduttore radiofonico, anche se le opinioni e il dibattito hanno preso il posto del puro stile da 'deejay all'americana' che aveva negli anni precedenti.\nIl 5 luglio 2006 Radio Aut Marche ha ricevuto un riconoscimento dall'Aeranti Corallo, un'associazione delle emittenti private radio-televisive; si tratta di un premio consegnato alle emittenti locali che vantavano almeno 30 anni di attivit\u00e0, nel corso del Convegno \"30 anni di emittenza privata\" tenutosi durante il RadioTv Forum 2006.\nLe attivit\u00e0 della Radio sono state di fatto tutte sospese al 31/12/2019, con la chiusura di tutte le trasmissioni in diretta curate dagli speaker allora in forza alla Radio, ovvero Betty, Dj Riccardo e Claudio, ed il termine dei contratti commerciali in essere. Vengono fatte disattivare in anticipo al 31/12/2019 le linee telefoniche della Radio, che riesce a mantenere un filo diretto col suo affezionato pubblico solo recuperando l'unica linea casualmente non dismessa.\nPur permanendo in organico ancora due dipendenti, la radio \u00e8 di fatto soppressa. Continua a trasmettere il solo Guardabassi, di fatto portando avanti da solo tutta l'attivit\u00e0 tecnica, di regia e di conduzione. La sola eccezione alla chiusura delle trasmissioni riguarda le emissioni in diretta che proseguono sino alla primavera 2021 per circa due ore la mattina ed un'ora la sera, con telefonate in diretta e la sola conduzione di Giancarlo Guardabassi, che veicola on air trasmissioni di Raiuno in diretta o i telegiornali della sera. Nelle restanti ore del giorno va in onda un flusso di programmi registrati nel decennio 90/2000, come \"Quei ruggenti anni '80\" e \"Gran revival\". Dal mese di luglio 2021, senza comunicazioni ufficiali, si interrompono del tutto le trasmissioni, anche registrate, e, seppur ancora attivo il canale 801 del DTT, la Radio cessa del tutto la sua esistenza, ponendo fine, in maniera ingloriosa, ad una esperienza unica per tutta la radiofonia italiana.\nAd oggi Guardabassi vive a Francavilla D'Ete, di fatto ritiratosi a vita privata.\nIl GG Show.\nDalla fine degli anni '70 alla fine degli anni '90, Giancarlo Guardabassi gir\u00f2 l'Italia con il suo show musicale dal titolo \"GG Show\", dove le due \"G\" rappresentavano le iniziali del suo nome. Lo show, ogni anno differente, veniva presentato come uno spettacolo di piazza; Giancarlo Guardabassi conduceva lo spettacolo accompagnato da un'orchestra musicale e da numerosi cantanti, ballerine e comici. Ma Guardabassi non si limitava a presentare, gran parte delle interpretazioni canore erano direttamente sue e il repertorio variava spesso, pur comprendendo in particolare brani della tradizione popolare nazionale e internazionale. Nelle ultime edizioni partecip\u00f2 allo show un giovane Neri Marcor\u00e8 come cantante e imitatore.\nIl GG Show ebbe un discreto successo di pubblico, in particolare nelle piazze delle Marche."}
{"id": "132363", "revid": "729019", "url": "https://it.wikipedia.org/wiki?curid=132363", "title": "Lenzing (azienda)", "text": "Lenzing AG \u00e8 una societ\u00e0 per azioni austriaca fondata nel 1938, a capo di un gruppo di aziende che operano nel settore dei filati, della pasta-carta e delle materie plastiche.\nLa societ\u00e0 \u00e8 quotata dal 1986 presso la Borsa valori di Vienna; la societ\u00e0 fa parte del segmento denominato \"V\u00f6nix\" (\"VBV \u00f6sterreichischer Nachhaltigkeitsindex\"), che riunisce le societ\u00e0 quotate austriache leader nel campo del sociale e dell'ecologia.\nStoria.\nLa societ\u00e0 venne fondata nel 1938 con la denominazione \"Zellwolle Lenzing AG\" per iniziare la produzione di filati di origine cellulosica ed in viscosa, tuttavia l'origine risale ad una cartiera fondata da Emil Hamburger a Lenzing nel 1892. La denominazione attuale \u00e8 stata assunta dalla societ\u00e0 nel 1984.\nLa crescita del gruppo Lenzing \u00e8 proseguita negli anni con successive acquisizioni e fondazione di societ\u00e0 controllate sia in Austria che in altri Paesi (Indonesia nel 1980, USA nel 1992, Brasile nel 1994, Cina nel 2004).\nStruttura ed attivit\u00e0 attuale.\nOggi Lenzing AG \u00e8 un gruppo che, pur mantenendo come settore principale quello delle fibre, sia per il settore tessile sia per utilizzo tecnico e sanitario (523.000 t. nel 2007), ha diversificato la propria produzione nella carta e nella pasta-carta e nelle materie plastiche, mantenendo attivit\u00e0 minori, nel settore dei macchinari, legate alla produzione di filati e dei prodotti chimici.\nLa struttura del gruppo conta attualmente 13 stabilimenti (4 in Austria, 3 in Germania, 2 negli USA e 1 in Cina, Indonesia, Repubblica Ceca e Regno Unito).\nPrincipali azionisti.\nLenzing AG \u00e8 controllata, con oltre il 75% del capitale, dalla finanziaria B &amp; C Holding.\nDati economici e finanziari.\nDal bilancio consolidato chiuso al 31 dicembre 2007, il gruppo Lenzing ha un capitale investito di circa 1,31 miliardi di Euro, un patrimonio netto di circa 544 milioni di Euro, un fatturato di circa 1,26 miliardi di Euro ed un utile netto di circa 117,6 milioni di Euro.\nAl 31 dicembre 2007 il gruppo Lenzing occupava 6.043 dipendenti."}
{"id": "132365", "revid": "6923", "url": "https://it.wikipedia.org/wiki?curid=132365", "title": "Atomic Austria", "text": "La Atomic Austria GmbH \u00e8 un'azienda austriaca produttrice di sci. \u00c8 interamente posseduta dal gruppo finlandese Amer Sports. I suoi prodotti sono diffusi in tutto il mondo; l'azienda fornisce le attrezzature a molti professionisti di varie discipline dello sci, fra i quali Marcel Hirscher, Mikaela Shiffrin, Sofia Goggia, Gus Kenworthy, Chris Benchetler e, fino al 2007, alla leggenda dello sci austriaco Hermann Maier.\nStoria.\nAtomic fu fondata nel 1955 da Alois Rohrmoser e inizi\u00f2 la produzione industriale di sci nel 1966."}
{"id": "132370", "revid": "729019", "url": "https://it.wikipedia.org/wiki?curid=132370", "title": "Rosenbauer", "text": "Il gruppo Rosenbauer \u00e8 uno dei primi tre produttori mondiali di veicoli per i vigili del fuoco. Ha sede a Leonding in Austria.\nStoria.\nFondata nel 1866 a Linz come \"Trading House for Fire Brigade Equipment\" da Johann Rosenbauer, inizi\u00f2 la produzione di componenti separati nel 1906 e quella di veicoli antincendio completi nel 1919, iniziandone pochi anni dopo anche l'esportazione.\nNel 1968 spost\u00f2 la sede nella nuova localizzazione di Leonding, ampliando sempre pi\u00f9 la produzione destinata all'estero e iniziando a creare le prime consociate in Svizzera e Spagna.\nDal 1994 \u00e8 iniziata anche la quotazione alla borsa di Vienna.\nProdotti.\nOltre ad allestimenti specifici per interventi antincendio preparati su telai dei maggiori costruttori di autocarri e destinati all'utilizzo quotidiano, la Rosenbauer si \u00e8 specializzata in specifici mezzi di grandi dimensioni destinati ad operare nell'ambito aeroportuale preparando delle versioni particolari come il \"Simba\" destinato all'Aeroporto di Francoforte sul Meno e come il Rosenbauer Panther."}
{"id": "132371", "revid": "1342115", "url": "https://it.wikipedia.org/wiki?curid=132371", "title": "Pasqualina Napoletano", "text": "Biografia.\nAttivit\u00e0 politica.\nIscritta al Partito Comunista Italiano dal 1971, \u00e8 stata responsabile femminile di Roma, consigliera regionale del Lazio (1980-1985) e capogruppo del PCI.\nEletta al Parlamento europeo e in carica nel periodo 1989-1994, \u00e8 subentrata nuovamente nel 1996 (dopo le dimissioni di Enrico Montesano), poi \u00e8 riconfermata nel 1999 con i DS e nel 2004, quando viene eletta nella lista di Uniti nell'Ulivo nella circoscrizione centro, ricevendo 155\u00a0000 preferenze. \u00c8 iscritta al gruppo parlamentare del Partito Socialista Europeo.\n\u00c8 vicepresidente del PSE; membro della Commissione per gli affari esteri; della Sottocommissione per i diritti dell'uomo; della Commissione temporanea sulle sfide e i mezzi finanziari dell'Unione allargata nel periodo 2007-2013; della Delegazione per le relazioni con i paesi del Maghreb e l'Unione del Maghreb arabo (compresa la Libia); della Delegazione per le relazioni con i paesi del Mashrek; della Delegazione all'Assemblea parlamentare Euromediterranea.\nNel 1998 fu candidata dal centrosinistra a Presidente della provincia di Roma: risulta la pi\u00f9 votata al primo turno, ma poi perde al ballottaggio contro il candidato del centrodestra Silvano Moffa, fermandosi al 48,9% dei voti.\nNel maggio 2007 ha lasciato i DS ed ha aderito a Sinistra Democratica. In seguito aderisce al partito di Nichi Vendola, Sinistra Ecologia Libert\u00e0."}
{"id": "132377", "revid": "320578", "url": "https://it.wikipedia.org/wiki?curid=132377", "title": "Deforestazione", "text": ""}
{"id": "132379", "revid": "732", "url": "https://it.wikipedia.org/wiki?curid=132379", "title": "Ile de France", "text": ""}
{"id": "132380", "revid": "287204", "url": "https://it.wikipedia.org/wiki?curid=132380", "title": "Ile-de-France", "text": ""}
{"id": "132381", "revid": "438678", "url": "https://it.wikipedia.org/wiki?curid=132381", "title": "ISO/OSI", "text": ""}
{"id": "132385", "revid": "1543377", "url": "https://it.wikipedia.org/wiki?curid=132385", "title": "Letteratura galiziana", "text": "Per letteratura galiziana si intende la produzione letteraria in lingua galiziana, che va dal Medioevo (IX secolo) fino ai nostri giorni, caratterizzata da un'evoluzione piuttosto irregolare e discontinua, con fasi alterne di splendore e decadenza.\nFasi della letteratura galiziana.\nPossiamo dividere la letteratura galiziana nel seguente modo:\nPeriodo medievale (XII \u2013 XV).\nPer il periodo medievale non si pu\u00f2 ancora parlare globalmente di autori \"galiziani\" dal punto di vista politico-geografico, dal momento che molti autori a noi noti attraverso i canzonieri antichi erano attivi alla corte di Castiglia e poi alla corte di Portogallo: il galego o, per meglio dire, il galiziano-portoghese era infatti ritenuto la lingua della lirica, a differenza del castigliano, che veniva utilizzato negli stessi centri di produzione culturale, per la prosa, per la storiografia e per altri generi letterari. Infatti in epoca medievale la produzione letteraria di Galizia e Portogallo era realizzata in una sola lingua; una lingua medievale conosciuta come \"galego-portoghese\" o \"galaico-portoghese\" (\"galaico-portugu\u00e9s\" o \"portoghese medievale\", termine utilizzato perlopi\u00f9 in Portogallo). Periodo questo prestigioso per la letteratura galiziano-portoghese che si andr\u00e0 perdendo nei secoli successivi e la cui importanza nella Penisola Iberica \u00e8 simile a quella della letteratura occitana nell'Europa centrale e nel Mediterraneo.\nLa letteratura galiziano-portoghese medievale comprende la lirica sacra e profana e vari tipi di prosa.\nFra i poeti medievali pi\u00f9 importanti vi furono: Bernardo de Bonaval, Airas Nunes, Pero da Ponte, Pero de Amigo.\nIl re di Castiglia Alfonso X \"el Sabio\", autore di diverse opere filosofiche e letterarie in castigliano, compose Cantigas de Santa Maria e le Cantigas de Escarnio e Maldizer in \"galego-portoghese\".\nFino al 1350, il \"galego-portoghese\" fu la lingua scritta maggiormente utilizzata nella parte cristiana della Penisola Iberica.\nPoesia cantata.\nDocumento pi\u00f9 importante della letteratura medievale galiziana furono le c\u00e1ntigas, termine riferito alla poesia cantata. I manoscritti che tramandano la totalit\u00e0 della lirica medievale in \"galiziano-portoghese\" sono:\nS\u00e9culos Escuros (XVI - XVIII).\nPer quanto concerne la letteratura, la lingua entra in una fase di decadenza pressoch\u00e9 totale, sebbene il galiziano rimanga oralmente la lingua pi\u00f9 utilizzata dalla popolazione galiziana dell'epoca.\nDal XV secolo le lingue di Galizia e Portogallo cominciarono a perdere coesione. Il galego si trov\u00f2, cos\u00ec, in una posizione periferica, tanto rispetto al portoghese, lingua ufficiale di un regno, quanto al castigliano, la cui nobilt\u00e0 era andata sostituendo quella galiziana dagli ultimi scorci del XIV secolo. La letteratura galiziana entr\u00f2 in una fase di declino senza pi\u00f9 alcuna creazione letteraria in lingua. Questi sono i cosiddetti \"S\u00e9culos Escuros\" (in spagnolo \"Siglos Oscuros\", secoli bui).\nPre-risorgimento (1808 - 1863).\nDopo molti secoli di decadenza, nel cosiddetto \"Prerrexurdimento\" (pre-risorgimento), si ha una prima fase di recupero del prestigio della lingua galiziana.\nRisorgimento (XIX).\nLa letteratura galiziana rinacque a partire dalla seconda met\u00e0 del XIX secolo con il cosiddetto Rexurdimento (\"Rinascimento\"), grazie all'opera di letterati e poeti come Rosal\u00eda de Castro, Curros Enr\u00edquez, Eduardo Pondal ed altri.\nRosal\u00eda de Castro \u00e8 senza dubbio il personaggio di maggior spicco. In pochi casi si pu\u00f2 affermare che un autore ha contribuito col suo genio al risorgimento della letteratura di due lingue, come nel suo caso. Assieme allo spagnolo B\u00e9cquer, de Castro \u00e8 l'iniziatrice di una nuova metrica castigliana; la sua opera \"En las orillas del Sar. Cantares gallegos\", inoltre, \u00e8 senza dubbio uno dei capolavori della letteratura galiziana.\nPeriodo intersecolare.\nLa letteratura galiziana del periodo intersecolare fa riferimento alla produzione letteraria sorta a cavallo tra il XIX e il XX secolo.\nXX secolo.\nLa lingua attraversa momenti alterni tra stabilit\u00e0 e decadenza. Durante il primo terzo del XX secolo si ebbe un certo splendore, dovuto soprattutto al lavoro di personalit\u00e0 legate alle \"Irmandades da Fala\", alla \"Xeraci\u00f3n N\u00f3s\" (Castelao, Otero Pedrayo, Vicente Risco, ecc.) e al \"Seminario de Estudos Galegos\". Dopo questa fase di recupero, ci fu nuovamente un periodo di decadenza a causa della guerra civile spagnola e la conseguente dittatura, che comport\u00f2 l'abbandono della lingua scritta galiziana, anche se la maggior parte della popolazione galiziana seguitava comunque a parlarla, mentre la fiamma mai spenta della letteratura galiziana restava accessa tra gli esuli, in particolar modo in America\nA partire dagli anni 50 inizia una timido recupero della lingua, con la fondazione della casa editrice Galaxia e altri progetti. Con la restaurazione della democrazia, nel 1978 viene approvata la Costituzione spagnola, la quale riconosceva al galiziano il carattere di lingua ufficiale insieme allo spagnolo, bench\u00e9 continuasse a permanere una certa condizione di disparit\u00e0 fra le due lingue fino ai giorni nostri. Questa relativa protezione della lingua galiziana si \u00e8 andata rafforzando con l'\"Estatuto de Autonom\u00eda\" e la \"Lei de Normalizaci\u00f3n Ling\u00fc\u00edstica\", agevolando una nuova fase di recupero dei pi\u00f9 svariati generi di letteratura, compresa quella per ragazzi e bambini.\n\u00c8 dunque solo con l'avvento della repubblica che Castelao e altri diedero un secondo impulso alla letteratura galiziana. Sul finire dell'epoca Franchista fu instaurato il \"D\u00eda das Letras Galegas\" come celebrazione annuale in onore della letteratura in lingua galiziana.\nLetteratura galiziana attuale (XXI).\nAll'inizio del ventunesimo secolo, per quanto concerne la produzione letteraria, non si \u00e8 soliti parlare di una effettiva rottura epocale, bens\u00ec di una continuit\u00e0 con l'opera degli ultimi decenni del XX secolo. Oggigiorno centinaia di libri ogni anno sono editi in galiziano."}
{"id": "132389", "revid": "116711458", "url": "https://it.wikipedia.org/wiki?curid=132389", "title": "Governo Berlusconi", "text": "Governo Berlusconi pu\u00f2 riferirsi a quattro governi della Repubblica Italiana guidati da Silvio Berlusconi:"}
{"id": "132393", "revid": "780783", "url": "https://it.wikipedia.org/wiki?curid=132393", "title": "Benelux Tour", "text": "Il Benelux Tour, conosciuto dal 2005 al 2016 come \"Eneco Tour\" e dal 2017 al 2020 come \"BinckBank Tour\", \u00e8 una corsa a tappe maschile di ciclismo su strada che si svolge annualmente tra Belgio, Paesi Bassi e Lussemburgo. \nStoria.\nLa corsa venne creata nel 2005, in occasione della prima edizione dell'UCI ProTour, in sostituzione del Giro dei Paesi Bassi, con il nome \"Eneco Tour\", per via della compagnia elettrica olandese, main sponsor dell'evento. Le tappe si svolsero sia nei Paesi Bassi sia in Belgio e pur non avendo mai ospitato frazioni in Lussemburgo spesso la corsa venne chiamata informalmente \"Tour del Benelux\". Nel 2009 venne inserita nel calendario mondiale UCI, sostituito, dalla stagione 2011, dall'UCI World Tour, rimanendo quindi nel massimo circuito mondiale nonostante le riforme dell'organizzazione ciclistica internazionale. Dal 2017 cambi\u00f2 lo sponsor principale e il nome mut\u00f2 in \"BinckBank Tour\", dall'omonima compagnia finanziaria, e rimase ci\u00f2 fino al 2020. Non va confuso con l'E3 BinckBank Classic, corsa di un giorno in Belgio.\nDal 2021 terminata la sponsorizzazione con l'istituto finanziario olandese, l'organizzazione decide di rinominarlo ufficialmente \"Benelux Tour\", che per la prima edizione rimane in Belgio e Paesi Bassi ma con l'intenzione di coprire anche il Lussemburgo per la prima volta nella storia dalle edizioni successive.\nAlbo d'oro.\n\"Aggiornato all'edizione 2021.\"\nStatistiche.\n\"Aggiornato all'edizione 2021.\""}
{"id": "132394", "revid": "1632387", "url": "https://it.wikipedia.org/wiki?curid=132394", "title": "Apollo e Dafne (Bernini)", "text": "L'Apollo e Dafne \u00e8 un gruppo scultoreo realizzato dal famoso artista Gian Lorenzo Bernini tra il 1622 e il 1625 ed esposto nella Galleria Borghese di Roma.\nStoria.\n\"Apollo e Dafne\" fu l'ultima di quella serie di commissioni rivolte dal cardinale Scipione Caffarelli-Borghese allo scultore Gian Lorenzo Bernini, all'epoca poco pi\u00f9 che ventenne. L'esecuzione del gruppo scultoreo fu iniziata nell'agosto del 1622, ma fu interrotta nell'estate del 1623, siccome Bernini doveva portare a compimento il \"David\" per il cardinale Alessandro Peretti.\nTerminato il \"David\" nel 1624, Bernini pot\u00e9 riprendere il lavoro nell'aprile dello stesso anno, avvalendosi della collaborazione di uno dei componenti della sua bottega, lo scultore carrarese Giuliano Finelli, che intervenne nelle parti pi\u00f9 delicate dell'opera, eseguendo il fogliame e le radici.\nL\"Apollo e Dafne\" venne finalmente completato nell'autunno del 1625, riscuotendo sin da subito un'accoglienza entusiastica che consacr\u00f2 l'opera come uno dei capolavori pi\u00f9 belli dell'artista.\nCos\u00ec come gi\u00e0 avvenne per il \"Ratto di Proserpina\", scultura berniniana del 1622, alla base dell\"Apollo e Dafne\" venne apposto un cartiglio dove \u00e8 riportato un distico moraleggiante di Maffeo Barberini: attribuendo un significato morale cristiano a un soggetto pagano (come quello, per l'appunto, di Apollo e Dafne) si poteva ben giustificare la presenza del gruppo scultoreo a villa Borghese. Riportiamo il distico di seguito:\nAccoglienza.\nL\"Apollo e Dafne\" conobbe sin da subito uno sfolgorante successo. Gi\u00e0 Pierre Cureau de la Chambre, autore della pi\u00f9 antica biografia a stampa del Bernini, scriveva che:\nLa \u00abcelebre statua dell'Apollo e Dafne\u00bb \u00e8 ricordata calorosamente anche nella biografia ufficiale del Bernini scritta nel 1682 da Filippo Baldinucci, ove leggiamo:\nIl prestigio di cui godeva l\"Apollo e Dafne\" non scem\u00f2 neanche nella tarda maturit\u00e0 del Bernini: lo sappiamo grazie a Chantelou, che ci riporta che nel soggiorno in Francia del 1665 lo scultore cita il marmo almeno quattro volte (si ricordi che erano passati ben quarant'anni dalla realizzazione dell'opera). L'opera, d'altronde, ebbe una vastissima eco anche dopo la morte del Bernini. Johann Joachim Winckelmann la ritenne \u00abtale da promettere che per merito suo la scultura avrebbe raggiunto il suo massimo splendore\u00bb: neppure Leopoldo Cicognara, fiero detrattore di quella che riteneva la \u00abcorruzione dell'epoca barocca\u00bb, os\u00f2 mettere in discussione l'autorit\u00e0 dell\"Apollo e Dafne\", dovendo riconoscere che:\nMateria narrativa.\nDopo aver ucciso il serpente Pitone, Apollo (il dio greco della musica e delle profezie) and\u00f2 a vantarsi della propria impresa con Cupido, sorridendo del fatto che egli non avesse mai compiuto gesta eroiche; Cupido, in un misto di gelosia e indignazione, giur\u00f2 presto vendetta. Decise pertanto di preparare due frecce, la prima appuntita e dorata, destinata a far nascere l'amore, e la seconda di piombo e spuntata, che faceva prosciugare l'amore.\nCupido scocc\u00f2 la freccia d'oro verso Apollo e quella di piombo verso la ninfa Dafne, figlia del dio-fiume Peneo. Ne consegu\u00ec che appena Apollo vide Dafne, se ne invagh\u00ec perdutamente: Dafne, tuttavia, appena vide il giovane dio inizi\u00f2 a fuggire impaurita, per effetto della freccia di piombo di Cupido. Apollo inizi\u00f2 a inseguirla, ma era pi\u00f9 veloce della sventurata ninfa che, in procinto di essere ghermita, una volta giunta presso il fiume Peneo rivolse una disperata preghiera al padre, chiedendo di essere trasformata in un'altra forma per sottrarsi alla non corrisposta passione del dio. La sua richiesta venne accolta e fu cos\u00ec che Peneo, per evitare che i due potessero ricongiungersi, trasform\u00f2 Dafne in un albero d'alloro, che da quel momento diventer\u00e0 sacro per Apollo.\nQuesto \u00e8 in breve l'episodio, tratto dalle \"Metamorfosi\" di Ovidio (I, 450-567), che Bernini rappresenta fedelmente proprio nel momento della trasformazione della ninfa in pianta.\nDescrizione.\nLa scena \u00e8 spettacolare e terribile al tempo stesso. Apollo \u00e8 colto nell'istante in cui sta terminando la sua corsa, resa con un dinamismo sino ad allora sconosciuto alla tradizione scultorea; nel marmo, infatti, il dio \u00e8 appena riuscito a raggiungere Dafne, e la sfiora leggermente con la mano sinistra, forse con l'intento di abbracciarla. Apollo, il cui corpo \u00e8 trattato mettendo anatomicamente in evidenza i muscoli e i tendini tesi per lo sforzo, incede poggiando tutto il peso sul piede destro, saldamente ancorato al suolo, mentre la gamba sinistra \u00e8 sollevata in alto. Il mantello gli sta scivolando via ed \u00e8 gonfiato dal vento alle sue spalle; i capelli, organizzati in chiome ondulate e come annodate, sono mossi all'indietro per via dell'impeto della corsa e il suo sguardo presenta una vitalit\u00e0 erompente, suggerita dallo spessore delle palpebre, dall'iride incavato e dalla pupilla in rilievo (che, in questo modo, \u00e8 l'unica ad essere colpita dalla luce).\nDafne, per sottrarsi all'indesiderato abbraccio, ostenta la sua nudit\u00e0 contro il suo volere, e lotta per la sua verginit\u00e0: per sfuggire alla presa di Apollo, infatti, la ninfa frena all'improvviso e inarca il busto verso avanti, cos\u00ec da controbilanciare la spinta del dio e proseguire la fuga. La parte inferiore del busto di Dafne, tuttavia, non risponde pi\u00f9 alla sua volont\u00e0. La metamorfosi, infatti, \u00e8 appena iniziata: il piede sinistro ha gi\u00e0 perso ogni aspetto umano, divenendo radice, e altrettanto sta avvenendo al destro, che la sventurata ninfa tenta invano di sollevare ma che \u00e8 invece ancorato al suolo da alcune appendici cilindriche che crescono dalle unghie e che formeranno in seguito l'apparato radicale della pianta di alloro. Per il medesimo processo, la corteccia sta progressivamente avvolgendo il suo leggiadro corpo, mentre le sue mani, rivolte al cielo con i palmi aperti, stanno gi\u00e0 diventando ramoscelli d'alloro. Il volto di Dafne, caratterizzato dalla bocca semiaperta, rivela emozioni contrastanti: terrore, per esser stata appena raggiunta da Apollo, ma anche sollievo, perch\u00e9 \u00e8 consapevole della metamorfosi appena iniziata e che, pertanto, il padre Peneo \u00e8 riuscito a esaudire il suo desiderio. Lo sguardo di Apollo, invece, manifesta una dolente, stupefatta delusione.\nIl \"pathos\" della scena \u00e8 enfatizzato non solo dal dinamismo sia fisico che psicologico di Apollo e Dafne, ma anche dall'alternanza di pieni e vuoti, dai giochi di luce e di ombra, e dall'attenzione alla resa delle superfici diversamente trattate, cos\u00ec da poter imitare nella stessa materia marmorea la scabrosit\u00e0 della corteccia, la consistenza rocciosa del terreno, la morbidezza del volto di Dafne e l'aspra freschezza del fogliame. Notevole anche il perfetto equilibrio delle parti dell'opera, che si estendono nello spazio senza compromettere l'equilibrio, secondo un gioco di avvicinamenti e distacchi. \u00c8 cos\u00ec che l'opera, impostata sui due archi descritti da Apollo e Dafne, d\u00e0 all'osservatore una sensazione di armonia, dovuta anche al confronto che Bernini effettu\u00f2 con la statuaria ellenistica, soprattutto con l\"Apollo del Belvedere\"."}
{"id": "132395", "revid": "1982", "url": "https://it.wikipedia.org/wiki?curid=132395", "title": "2004 MN4", "text": ""}
{"id": "132399", "revid": "729019", "url": "https://it.wikipedia.org/wiki?curid=132399", "title": "Wilhelm Ritter von Leeb", "text": "Biografia.\nLa prima guerra mondiale.\nLeeb nacque nel 1876 a Landsberg am Lech in una famiglia cattolica. Wilhelm entr\u00f2 nell'esercito bavarese nel 1895 e prest\u00f2 servizio in Cina durante la Ribellione dei Boxer. Tra il 1907 ed il 1913, frequent\u00f2 l'Accademia di Guerra bavarese e prest\u00f2 servizio nello staff generale.\nAllo scoppio della prima guerra mondiale, Leeb riprese servizio presso l'esercito bavares e prest\u00f2 servizio sul fronte orientale, ove si distinse nell'offensiva di Gorlice\u2013Tarn\u00f3w, nella presa della fortezza di Przemy\u015bl e nella campagna di Serbia. Nel 1915 gli venne conferito l'Ordine Militare di Massimiliano Giuseppe e l'annesso titolo di nobile. Dopo la guerra, scelse di rimanere nel \"Reichswehr\", l'esercito della Repubblica di Weimar. Prima dell'ascesa di Adolf Hitler, Leeb comandava il distretto militare della Baviera.\nLa seconda guerra mondiale.\nVon Leeb era alto ufficiale gi\u00e0 al tempo dell'estromissione dei generali Werner von Blomberg e Werner von Fritsch dai quadri dirigenti dell'Esercito: fu tra coloro che il nuovo capo dell'OKH, Walther von Brauchitsch, sollev\u00f2 dal comando nell'ambito della successiva epurazione dei vertici delle forze armate, voluta da Adolf Hitler e mirata ad allontanare dai posti chiave tutti gli antichi collaboratori di Blomberg e Fritsch. Ma Hitler aveva troppo bisogno dei membri della vecchia guardia del corpo degli ufficiali, perci\u00f2 non stupisce che poco dopo von Leeb, come molti altri epurati, venisse richiamato in servizio in vista della guerra.\nBench\u00e9 ostile al regime nazista e alla sua politica espansionista, von Leeb accett\u00f2 di tornare al proprio posto: ma, scettico circa la possibilit\u00e0 di una vittoria a occidente e contrario all'attacco contro gli stati neutrali, prima che s'iniziasse l'offensiva compil\u00f2 un memorandum in cui si pronunciava a favore della pace, esortando Hitler a non commettere lo stesso errore commesso dal kaiser Guglielmo II venticinque anni prima, aggredendo il Belgio non belligerante.\nScoppiato poi il conflitto, nella Campagna di Francia von Leeb fu a capo del Gruppo d'armate C, composto di 17 divisioni. Il 14 giugno 1940 attacc\u00f2 direttamente la linea Maginot, dopo che Heinz Guderian aveva gi\u00e0 iniziato delle operazioni alle spalle della fortificazione. Come molti altri generali, venne messo a parte del \"Rapporto X\" - nome in codice con cui si designava il complotto, in cui era coinvolto un gran numero di generali, volto a rovesciare Hitler e il suo regime - ma scelse di non aderire.\nIl 19 luglio 1940 in seguito alla schiacciante vittoria nella campagna di Francia, cui aveva dato un determinante contributo, venne nominato Feldmaresciallo. Nella successiva campagna di Russia, gli fu affidato il comando del Gruppo d'armate Nord, con l'obiettivo di prendere Leningrado partendo dalla Prussia Orientale. Quando quest'obiettivo fu fallito, espresse il parere - condiviso dal Feldmaresciallo Gerd von Rundstedt - che fosse necessario ripiegare e attestarsi sul fronte polacco. Hitler, invece, decise di effettuare una diversione per puntare decisamente sul Caucaso.\nLeeb, sfiduciato circa l'esito di quell'attacco, che a suo dire era solo un'offensiva senza speranze, non volle assumersi la responsabilit\u00e0 di una disfatta certa e chiese di essere sollevato dall'incarico. Come not\u00f2 il generale G\u00fcnther Blumentritt, probabilmente egli, ostile pi\u00f9 che mai a Hitler, fu felice di avere un pretesto per dare le dimissioni: non gli sarebbe stato possibile dimettersi senza una ragione che soddisfacesse il \"F\u00fchrer\".\nLeeb venne arrestato dagli americani nel maggio del 1945 e venne condannato a tre anni di prigione dopo il processo tenutosi a Norimberga nel 1948. Dopo il processo, venne ad ogni modo rimesso subito in libert\u00e0 in quanto la pena era considerata gi\u00e0 espiata con la prigionia dal 1945.\nRitiratosi a vita privata, mor\u00ec a F\u00fcssen il 29 aprile 1956."}
{"id": "132407", "revid": "228587", "url": "https://it.wikipedia.org/wiki?curid=132407", "title": "Bloomsbury", "text": ""}
{"id": "132409", "revid": "1305772", "url": "https://it.wikipedia.org/wiki?curid=132409", "title": "Economia informale", "text": "Leconomia informale \u00e8 l'insieme di transazioni di beni e servizi non inclusi nella contabilit\u00e0 nazionale; include quindi tutti i beni e servizi scambiati senza avere come contropartita un salario tra cui quelli prodotti all'interno del nucleo familiare per autoconsumo ed ampi settori quali quelli del volontariato (ma non le attivit\u00e0 economiche onlus). Famosa a questo proposito la citazione di Pigou che critica la definizione di Prodotto interno lordo di una nazione in ragione del fatto che se un gentiluomo di campagna sposa la sua domestica il PIL nazionale scende.\nContabilit\u00e0, mercato ed economia informale.\nSi tratta quindi di forme economiche difficilmente misurabili e che richiedono un ripensamento del valore economico dei beni e servizi passando da forme di valore misurato a forme di valore percepito. Tale sforzo di studio econometrico \u00e8 reso necessario da fatto che forme di economia informale sono sempre pi\u00f9 presenti anche in ragione dell'evoluzione del cd. Web 2.0. Un esempio su tutti: annotare una voce di Wikipedia ha un valore economico indiscusso, calcolabile in tempo valorizzato secondo la professionalit\u00e0 dello scrivente e dell'attendibilit\u00e0 del risultato, ma \u00e8 accertabile solo in maniera informale.\nDiverso totalmente il tema dell'economia illegale che ha lo scopo di non far emergere il valore economico per svariati motivi che vanno dalla contrariet\u00e0 ai codici etici, all'ordine pubblico per arrivare al fine di evitare la tassazione o operare in modo lesivo della concorrenza. Attivit\u00e0 come lo spaccio di sostanze stupefacenti, l'evasione fiscale, il contrabbando rientrano in questa categoria, in quanto gli autori del reato di certo non dichiarano n\u00e9 i proventi del loro reddito n\u00e9 il reddito stesso. Ma vi sono anche altre attivit\u00e0, non riconducibili a fattispecie di reato, che costituiscono elementi di un'economia informale: prestito tra familiari o amici, offerta volontaria di lavoro o di aiuto, prestazioni gratuite rientranti nelle norme di cortesia o nei rapporti di buon vicinato, tutte attivit\u00e0 passibili (seppure con le dovute cautele) di valutazione in termini monetari ma che, essendo in questo caso gratuite, non vengono contabilizzate nel PIL.\nLe cautele da applicare a queste valutazioni non sono di poco conto in quanto se si analizza il fenomeno nella sua profondit\u00e0 e vastit\u00e0, la possibilit\u00e0 di valutazione in termini monetari diventa sempre pi\u00f9 labile in concomitanza con la crescente difficolt\u00e0 di distinguere ci\u00f2 che appartiene indiscutibilmente all'\u00abeconomico\u00bb da ci\u00f2 che non gli appartiene. \u00c8 infatti possibile valutare il volume d'affari delle attivit\u00e0 criminali o stimare l'ammontare complessivo delle imposte evase, ma \u00e8 difficoltoso fare altrettanto con certe erogazioni di servizio pubblico, ed \u00e8 praticamente impossibile farlo con l'economia domestica, l'autoproduzione e l'autoconsumo.\nDa quest'ultima osservazione \u00e8 possibile ricavare un altro modo per delimitare i due campi dell'economia informale e dell'economia di mercato. L'economia informale pu\u00f2 essere descritta come quella che si sottrae ad almeno uno degli aspetti che caratterizzano l'economia moderna (produzione orientata al profitto, effettuata tramite imprese basate sulla divisione del lavoro e rispondente a norme giuridiche di diritto commerciale).\nInfine \u00e8 importante tenere conto del fatto che l'economia di mercato e l'economia informale non sono due mondi separati e non comunicanti \u2013 anzi, si pu\u00f2 rilevare come le condizioni dell'una influiscano su quelle dell'altra, in un incastro di strutture spesso complementari. L'economia informale, non a caso, ha cominciato ad attirare l'attenzione dei sociologi a partire dalle crisi economiche degli anni 1970, che hanno dato un potente impulso al diffondersi di attivit\u00e0 economiche distaccate da quelle capitalistiche e industriali in senso stretto."}
{"id": "132414", "revid": "1982", "url": "https://it.wikipedia.org/wiki?curid=132414", "title": "Metodo ai volumi finiti", "text": ""}
{"id": "132415", "revid": "767487", "url": "https://it.wikipedia.org/wiki?curid=132415", "title": "August Friedrich Wilhelm Crome", "text": ""}
{"id": "132419", "revid": "30610", "url": "https://it.wikipedia.org/wiki?curid=132419", "title": "Marcus Daly", "text": "Dopo essere emigrato dall'Irlanda agli Stati Uniti all'et\u00e0 di quindici anni sbarcando a New York, costru\u00ec la sua fortuna come proprietario di una miniera di rame nello stato del Montana dal nome di Anaconda comprata nel 1881 in societ\u00e0 con George Hearst (padre di William Randolph Hearst), James B. Haggin e Lloyd Tevis di San Francisco. Da questa miniera nacque la multinazionale \"Anaconda Copper Mining Company\".\nParte dei ricavati furono investiti in un allevamento di cavalli da cui usc\u00ec anche Tammany, considerato all'epoca il cavallo pi\u00f9 veloce del mondo."}
{"id": "132425", "revid": "57342", "url": "https://it.wikipedia.org/wiki?curid=132425", "title": "Harry Potter e il calice di fuoco (film)", "text": "Harry Potter e il calice di fuoco (\"Harry Potter and the Goblet of Fire\") \u00e8 un film del 2005 diretto da Mike Newell, adattamento cinematografico dell'omonimo romanzo, quarto episodio della serie di \"Harry Potter\", scritta da J. K. Rowling.\nTrama.\nHarry Potter, nel sonno, ha una visione stranamente realistica in cui vede il custode di una villa abbandonata venire ucciso da un informe Lord Voldemort, dopo averne spiato una conversazione con Peter Minus, alias Codaliscia, fuggito poche settimane prima, e un uomo sconosciuto a cui Voldemort assegna il compito di catturare il giovane ragazzo. Invitato alla Tana dall'amico Ron Weasley, Harry assiste successivamente all'emozionante finale della Coppa del Mondo di Quidditch tra Irlanda e Bulgaria, assieme a Hermione Granger, alla famiglia Weasley, a Cedric Diggory e a suo padre Amos. Durante i festeggiamenti per i vincitori, alcuni Mangiamorte, i seguaci di Voldemort, comparsi inaspettatamente dopo un decennio di latitanza e inattivit\u00e0, seminano il panico. Tra di loro vi \u00e8 il misterioso uomo del sogno di Harry, che lancia nel cielo il famoso e terribile simbolo del Signore Oscuro, il Marchio Nero.\nIl trio fa ritorno a Hogwarts per frequentare il quarto anno di istruzione. Il nuovo professore di Difesa contro le Arti Oscure \u00e8 il celebre ed eccentrico ex auror Alastor Moody (detto anche Malocchio Moody), che nel corso delle sue lezioni si dimostrer\u00e0 parecchio coraggioso, severo e soprattutto anticonformista: infatti mostrer\u00e0 all'intera classe le tre maledizioni senza perdono infliggendole ad un Damon diadema, tra cui l'Anatema che Uccide, l\"'Avada Kedavra\". La scuola, inoltre, decide di reintegrare il Torneo Tremaghi, una leggendaria competizione che prevede il superamento di tre pericolose prove di abilit\u00e0: gli studenti maggiorenni delle tre scuole europee di magia (Hogwarts, Durmstrang e Beauxbatons) dovranno inserire nel Calice di Fuoco il loro nome e il calice estrarr\u00e0 a sorte i nomi dei tre sfidanti (uno per scuola). Viktor Krum (celebre Cercatore della squadra di Quidditch bulgara) viene selezionato per Durmstrang, Fleur Delacour per Beauxbatons e Cedric Diggory per Hogwarts, ma a sorpresa, il Calice seleziona un quarto giocatore: Harry Potter. Tutti accolgono la selezione del quarto sfidante con preoccupazione e stupore da parte degli insegnanti e con disgusto da parte degli studenti, compreso (momentaneamente) Ron.\nHarry, aiutato dai consigli di Malocchio e l'aiuto di alcuni suoi amici, riesce a superare la prima prova (sconfiggere un drago, un Ungaro Spinato) e la seconda (salvare un amico dal Lago Nero infestato da Maridi). Dopo la seconda prova, per\u00f2, un funzionario del Ministero della Magia, Barty Crouch, viene ritrovato morto nella foresta. Nel mentre che attende il Preside nel suo ufficio per discutere della situazione di Crouch, Harry interagisce con il Pensatoio di Silente, una fontanella nel quale poter vedere i ricordi estratti dalla mente. In uno di questi ricordi, Harry vede il processo del preside di Durmstrang, Igor Karkaroff, che, pentito per essersi unito ai Mangiamorte, rivela le identit\u00e0 di alcuni Mangiamorte, citando infine il nome di colui che fece impazzire a morte i genitori di Neville Paciock: il figlio di Barty Crouch, Junior (che Harry nota essere l'uomo del suo sogno).\nL'ultima prova consiste nel superare un labirinto disseminato di pericolosi ostacoli magici per recuperare il trofeo, la Coppa Tremaghi, posta al centro di esso, che si riveler\u00e0 essere, a sorpresa, una Passaporta (un oggetto in grado di teletrasportare in un altro luogo la gente che lo tocca). Harry e Cedric la toccano contemporaneamente e vengono trasportati in uno spettrale cimitero, dove Harry nota essere sepolto il padre di Voldemort. Ad attenderli c'\u00e8 Peter Minus, che uccide Cedric e intrappola Harry su ordine di Voldemort, rinsecchito e privo di forze. Ha cos\u00ec inizio il rituale di resurrezione del terribile Voldemort: Minus si taglia una mano, gettandola nel calderone, nel quale si trova anche la forma semiumana del Signore Oscuro, poi recupera le ossa del padre di Voldemort, Tom Riddle, e infine preleva del sangue da Harry con un pugnale. Voldemort risorge e, richiamati i Mangiamorte per sgridarli, affronta Harry, ma senza successo: il ragazzo viene aiutato a fuggire dagli spiriti dei suoi genitori, di Cedric e del custode, fuoriusciti dalla bacchetta di Voldemort dopo il singolare fenomeno del Prior Incantatio, dovuto ai nuclei gemelli delle due bacchette magiche (entrambe le bacchette di Voldemort e Harry sono fatte con le piume della stessa fenice). Il ragazzo riesce quindi a ritornare a Hogwarts, sempre grazie alla Passaporta, portando con s\u00e9 il corpo di Cedric.\nHarry comunica a tutti che Lord Voldemort \u00e8 tornato. Moody cerca di farsi raccontare da Harry gli avvenimenti del cimitero, facendolo insospettire, poich\u00e9 egli non aveva accennato al luogo dell'accaduto. Moody diventa sempre pi\u00f9 nervoso e tenta di aggredire il ragazzo, ma il preside Albus Silente e i professori Minerva McGranitt e Severus Piton riescono a smascherarlo: egli non \u00e8 altro che Barty Crouch Jr., il quale assumeva costantemente la Pozione Polisucco per prendere le sembianze di Alastor Moody. Era infatti stato lui a iscrivere Harry al torneo e ad aver stregato la Passaporta affinch\u00e9 trasportasse Harry da Voldemort. Viene infine celebrata nella Sala Grande una commemorazione funebre in onore di Cedric Diggory, prima vittima della nuova ascesa del Signore Oscuro.\nIl film si conclude con il ritorno a casa delle due scuole, Durmstrang e Beauxbatons, osservato da una terrazza da Harry, Ron e Hermione.\nProduzione.\nIl film \u00e8 stato prodotto da David Heyman e sceneggiato da Steve Kloves. La pre-produzione del quarto film si \u00e8 avviata nel dicembre 2003, mentre le riprese sono incominciate il 4 marzo 2004. Il film \u00e8 stato girato principalmente negli Studi Leavesden, e le riprese sono terminate a novembre 2004; il budget del film \u00e8 stato di circa .\nLa band che suona durante il Ballo del Ceppo \u00e8 composta da alcuni famosi musicisti come Jarvis Cocker dei Pulp, Philip Selway e Jonny Greenwood dei Radiohead. Inizialmente era prevista la partecipazione dei Franz Ferdinand, ma a causa di altri impegni la band britannica ha dovuto rinunciare. La band nel libro viene chiamata \"Sorelle Stravagarie\" (\"Weird Sisters\"), ma per motivi di copyright nel film \u00e8 rimasta senza nome.\nDistribuzione.\nData di uscita.\nIl film \u00e8 stato distribuito dalla Warner Bros. a partire dal 18 novembre 2005 nelle sale nel Regno Unito e negli Stati Uniti, e dal successivo 25 novembre in quelle italiane.\nEdizioni home video.\nIl film \u00e8 stato commercializzato come DVD in Italia il 22 marzo 2006. \u00c8 stato distribuito in diverse edizioni, tra cui una in disco singolo e un'altra in disco doppio. Sono state commercializzate due versioni diverse: la prima (dal nome \"Harry Potter e il calice di fuoco: Special Edition\") e la seconda (chiamata \"Harry Potter e il calice di fuoco: Deluxe Edition\"). La seconda di queste contiene pi\u00f9 speciali negli extra. Nel 2007 \u00e8 stata distribuita anche la versione del film in alta definizione sotto forma di BD e in HD DVD.\nIncassi.\nIl quarto film ha ottenuto un ottimo incasso internazionale di ; negli Stati Uniti il film ha incassato , mentre in Italia circa .\nAccoglienza.\nCritica.\nIl film viene accolto con recensioni positive. Sul sito Rotten Tomatoes ottiene l'88% delle recensioni professionali positive. Sul sito IMDb ottiene un voto di 7.7/10 e su Metacritic raggiunge un punteggio di 81/100."}
{"id": "132427", "revid": "767487", "url": "https://it.wikipedia.org/wiki?curid=132427", "title": "33 Polyhymnia", "text": "33 Polyhymnia (in italiano 33 Polimnia) \u00e8 un asteroide della fascia principale.\nPolyhymnia fu scoperto da Jean Chacornac il 28 ottobre 1854 all'osservatorio astronomico di Parigi (Francia) e battezzato cos\u00ec in onore di Polimnia, la musa greca degli inni religiosi in onore di dei ed eroi."}
{"id": "132428", "revid": "1234826", "url": "https://it.wikipedia.org/wiki?curid=132428", "title": "Maledizioni senza perdono", "text": ""}
{"id": "132430", "revid": "111433", "url": "https://it.wikipedia.org/wiki?curid=132430", "title": "Zalmoxis", "text": "Zalmoxis (; anche conosciuto come \"Salmoxis\" , \"Zamolxis\" , o \"Samolxis\" ), in italiano Zalmosside o Zalmoxide, \u00e8 una figura semi-mitica di riformatore sociale e religioso, successore di Deceneo, considerato l'unico vero Dio dei Daci (conosciuti anche tra i traci della trib\u00f9 dei Geti). Secondo Erodoto, i Geti, che credevano nell'immortalit\u00e0 dell'anima, consideravano semplicemente la morte come un viaggio per ricongiungersi a Zalmosside, nella coscienza di acquisire l'immortalit\u00e0.\nEtimologia.\nDiverse etimologie sono suggerite per il nome, ma nessuna di esse \u00e8 unanimemente accettata. Diogene Laerzio (III secolo-IV secolo) affermava che Zalmosside significa \"pelle di orso\". Nella sua \"Vita Pythagor\u00e6\", Porfirio (III secolo) dice che \"zalmon\" \u00e8 la parola in lingua trace per \"nascosto\". Esichio (V secolo) ritiene \"zemelen\" - - una parola in lingua frigia con il significato di \"schiavo straniero\".\nLa corretta ortografia del nome \u00e8 ancora incerta. I manoscritti delle \"Histori\u00e6\" di Erodoto ne hanno tutti quattro diverse: \"Zalmoxis\", \"Salmoxis\", \"Zamolxis\", \"Samolxis\", con una preponderanza per \"Salmoxis\". Pi\u00f9 tardi gli autori mostrarono una chiara preferenza per \"Zalmoxis\". Esichio cita Erodoto usando la lezione \"Zalmoxis\".\nLa variante \"-m-l-\" \u00e8 favorita da coloro che intendono derivare il nome da una presunta radice trace che significa \"terra\", \"zamol\" (in russo \u00e8 \"zemlya\"). Sono anche state fatti accostamenti con il nome di Zemelo e/o \u017demel\u0117, deit\u00e0 della terra, una frigia e l'altra lituana (si noti la correlazione con l'etimo di Semel\u00e8, madre di Dioniso trace), e con il dio lituano Zjameluks.\nComunque, la variante \"-m-l-\" potrebbe anche essere la forma pi\u00f9 antica, come indicato dai manoscritti di Erodoto. La forma \"-l-m\" \u00e8 sicuramente daco-trace, come in \"Zalmodegikos\", il nome di un re dei Geti; come notato prima, Porfirio registra l'esistenza di una parola trace, dal suono \"zalmon\", con il significato di \"nascosto\".\nL'uomo.\nErodoto venne a conoscenza dei racconti riferiti dai greci del Ponto, secondo cui Zalmosside era veramente un uomo, schiavo (o discepolo) di Pitagora, che gli insegn\u00f2 le \"scienze dei cieli\" nell'isola di Samo. Zalmosside fu liberato e gli furono affidati molti beni: cos\u00ec ritorn\u00f2 al suo paese e istru\u00ec il suo popolo, i Geti, sulle dottrine riguardanti l'immortalit\u00e0 dell'anima. Anche Zenone scrive che Zalmosside fu uno schiavo di Pitagora.\nLa vicenda della schiavit\u00f9 pitagorica \u00e8 guardata con sospetto da Erodoto, che non ha fiducia nemmeno nell'esistenza reale di Zalmosside, argomentando che, in ogni caso, Zalmosside dovrebbe essere vissuto molto prima di Pitagora.\nA un certo punto, Zalmosside viaggi\u00f2 in Egitto, dove port\u00f2 mistiche conoscenze riguardo all'immortalit\u00e0 dell'anima, insegnando alla gente che dopo la morte sarebbero passati in un luogo dove avrebbero goduto di tutte le possibili benedizioni per l'eternit\u00e0.\nPer Zalmosside venne quindi costruita una camera sotterranea (secondo altri era una cava naturale) sulla montagna sacra di Kogainon (o Kogaionon), dove si ritir\u00f2 per tre anni (in altri resoconti avrebbe vissuto nell'Ade per questi tre anni). La cava si trova nelle montagne Bucegi in Romania, e viene chiamata la Cava Ialomicioara. Dopo la sua scomparsa, la sua gente lo consider\u00f2 morto, e lo compianse, ma dopo tre anni, si mostr\u00f2 ancora una volta ai Geti, che cos\u00ec vennero convinti dei suoi insegnamenti; un episodio che alcuni considerano una resurrezione (pertanto si pu\u00f2 vedere come una \"divinit\u00e0 vita-morte-rinascita\", come Tammuz).\nPlatone, nel dialogo \"Carmide\", riferisce che Zalmosside era anche un grande medico che guariva i corpi e le menti con un approccio olistico, non solo il corpo come era credenza dei Greci. In Platone \u00e8 menzionato come abile nell'arte degli incantesimi.\nSecondo Eric Robertson Dodds, la sua figura \u00e8 quella di uno sciamano o di un da\u00edm\u014dn (dal greco antico ), mentre \u00e8 da rigettare come assurda, in sintonia con i dubbi di Erodoto, la vicenda della schiavit\u00f9 sotto Pitagora. L'origine di quelle tradizioni, secondo Dodds, fu il frutto di un'originale elaborazione dei coloni greci del Ponto, motivata dallo stupore per le analogie con le dottrine sull'immortalit\u00e0 dell'anima della scuola pitagorica.\nIl dio.\nDopo la morte di Zalmosside, il suo culto diede vita ad una religione enoteistica. Durante il regno di Burebista, il 713 a.C., l'anno in cui la tradizione collocava la sua nascita, venne considerato il primo del calendario dacico.\nAristotele equipara Zalmosside ad Okhon dei fenici e ad Atlas dei libici.\n\u00c8 possibile che Zalmosside sia Sabazio, il trace Dioniso, o Zeus. Mnasea di Patara lo identifica con Crono.\nIl suo regno come dio non \u00e8 molto chiaro, in quanto alcuni lo considerano un dio del cielo, un dio della morte o dei Misteri."}
{"id": "132437", "revid": "935281", "url": "https://it.wikipedia.org/wiki?curid=132437", "title": "Pace di Cateau-Cambr\u00e9sis", "text": "La pace di Cateau-Cambr\u00e9sis (2-3 aprile 1559) fu un trattato di pace che defin\u00ec gli accordi che posero fine alle guerre d'Italia tra la Francia e gli Asburgo di Spagna e Austria. Essa diede inizio al primato asburgico, destinato a durare in Europa fino alla Pace di Vestfalia del 1648 e nella penisola italiana fino all'epoca napoleonica e risorgimentale. La Francia rinunci\u00f2 infatti, in cambio dell'acquisizione di Calais e dei Tre Vescovati, alle proprie pretese sui domini italiani degli Asburgo di Spagna (Napoli, Sicilia, Sardegna, Milano) e sui feudi imperiali in Italia, dipendenti formalmente dagli Asburgo d'Austria. \nQuesto quadro muter\u00e0 in parte con le guerre di successione del Settecento, quando l'Austria prender\u00e0 il possesso di Milano e insedier\u00e0 rami cadetti della sua casata negli altri feudi dell'Italia imperiale (mentre il Mezzogiorno andr\u00e0 ad un ramo cadetto dei Borbone di Spagna). Si passer\u00e0 cos\u00ec, nel quadro della dominazione asburgica, da un primato spagnolo ad uno austriaco, cui l'Italia porr\u00e0 fine, esclusa la parentesi napoleonica, solo durante il Risorgimento.\nIl trattato.\nFurono firmati in realt\u00e0 due trattati: uno tra Elisabetta I d'Inghilterra ed Enrico II di Francia il primo giorno e un altro tra quest'ultimo e Filippo II di Spagna il secondo giorno, nella cittadina (oggi francese) di Le Cateau-Cambr\u00e9sis, circa venti chilometri a sud-est di Cambrai. L'Imperatore Ferdinando I d'Asburgo accett\u00f2 anche egli la pace cos\u00ec determinata, senza firmare un trattato separato.\nContenuto.\nLa Francia e gli Asburgo (che si erano da poco divisi in due linee dinastiche: spagnola e austriaca) si erano combattuti quasi continuamente negli ultimi 65 anni, con qualche intervento inglese a favore dell'Impero asburgico e con l'intervento dell'Impero ottomano a fianco della Francia.\nL'accordo prevedeva, da parte della Francia, la restituzione della Corsica alla Repubblica di Genova, del Piemonte e della Savoia al Duca di Savoia; alla Francia rimanevano Calais, prima in mano inglese, e il Marchesato di Saluzzo, oltre ai vescovati di Metz, Toul e Verdun, strappati all'Impero. Ai Gonzaga, per i quali aveva firmato il marchese Curzio Gonzaga per conto del Duca di Mantova, veniva confermato il dominio sul Monferrato. La Spagna mantenne il possesso della Franca Contea e dei Paesi Bassi.\nLa pace segn\u00f2 l'inizio della dominazione asburgica in Italia. Il ramo spagnolo controllava Milano, Napoli (compreso lo Stato dei Presidi in Toscana), Sicilia e Sardegna. Due vicer\u00e9 - in Sicilia e a Napoli - e governatori a Milano e nello Stato dei Presidi dipendevano ora dal Supremo Consiglio d'Italia con sede a Madrid. Il Granducato di Toscana, la Repubblica di Lucca, il Ducato di Massa e Principato di Carrara, il Marchesato di Fosdinovo e gli altri marchesati dei Malaspina, la Repubblica di Genova, il Marchesato del Monferrato, il Ducato di Parma e Piacenza, il Ducato di Ferrara, Modena e Reggio, il Ducato di Mantova, e lo stesso Ducato di Milano, rimasero feudi del Sacro Romano Impero e come tali erano legati indirettamente agli Asburgo d'Austria che reggevano l'Impero. Nel 1559, Ferdinando I d'Asburgo poneva questi stati sotto la giurisdizione feudale del Concilio Aulico di Vienna. La Spagna controllava il pi\u00f9 grande di essi, ovvero Milano, essendo il Re di Spagna anche Duca di Milano.\nLa Repubblica di Venezia manteneva intatti i suoi domini di terraferma, al di fuori della giurisdizione asburgica. Emanuele Filiberto I di Savoia, Duca di Savoia, spos\u00f2 Margherita, sorella di Enrico II, e Filippo II ne spos\u00f2 la figlia, Elisabetta di Valois. Dichiar\u00f2 poi la sua neutralit\u00e0 tra Francia e Spagna. Anche il Papato rimase indipendente e, approfittando della pace tra Francia e Asburgo, port\u00f2 a compimento il Concilio di Trento."}
{"id": "132438", "revid": "287204", "url": "https://it.wikipedia.org/wiki?curid=132438", "title": "Pace di Cateau-Cambresis", "text": ""}
{"id": "132439", "revid": "767487", "url": "https://it.wikipedia.org/wiki?curid=132439", "title": "Hanno rubato un tram", "text": "Hanno rubato un tram \u00e8 una commedia italiana, interpretata e diretta da Aldo Fabrizi, e uscita nel 1954. \u00c8 ambientato a Bologna.\nTrama.\nCesare Mancini \u00e8 un conducente di tram, nato e cresciuto a Roma ma che vive a Bologna dopo essersi sposato con una ragazza del posto.\nI guai per Cesare cominciano quando un giorno investe per errore una donna in bicicletta: pur uscendone quest'ultima miracolosamente illesa, l'incidente costa per\u00f2 a Cesare la retrocessione a bigliettaio. L'uomo non digerisce affatto tale declassamento, e a malapena riesce a svolgere il nuovo incarico, collezionando una sfilza di rapporti negativi dell'inflessibile controllore capo. Il direttore dell'azienda tranviaria gli fa presente che cos\u00ec facendo non rimarr\u00e0 ancora a lungo in servizio. Cesare promette di tenere a bada la sua impulsivit\u00e0, ma non riuscir\u00e0 a tenere fede all'impegno: infatti in un parapiglia causato da un nugolo di tifosi scalmanati appena usciti dallo stadio, l'onnipresente Rossi riprende duramente Cesare che, esasperato, manda tutti al diavolo e abbandona il tram. L'inevitabile ennesimo rapporto, questa volta, si traduce per lui in tre mesi di sospensione dal servizio.\nScoraggiato per l'accaduto, Cesare, che gi\u00e0 ha nascosto alla famiglia il suo declassamento, tace anche il nuovo provvedimento disciplinare ma sfortunatamente la verit\u00e0 viene a galla durante una gara culinaria per l'elezione della \"reginetta dei tranvieri\" alla quale partecipa la figlia: quest'ultima, infatti, dopo aver surclassato le altre concorrenti, viene proclamata vincitrice, ma uno dei giudici si accorge dell'irregolarit\u00e0 della posizione del padre e quindi l'elezione viene annullata, fra l'incredulit\u00e0 dei presenti.\nLa moglie e la suocera, scoperta la ragione della squalifica della ragazza, inveiscono senza alcuna piet\u00e0 contro il povero Cesare; l'uomo, che si sente ormai abbandonato da tutti, vaga a piedi nella notte per la citt\u00e0 ed il caso vuole che arrivi proprio davanti al deposito tranviario. Si impadronisce quindi di una vettura e inizia a girare per la citt\u00e0 senza una meta, facendo anche salire gratuitamente a bordo alcuni occasionali viaggiatori con i quali si intrattiene. Chiaramente Cesare viene arrestato, e finisce sotto processo per direttissima, ma la buona sorte finalmente si ricorda di lui: il suo controllore capo, proprio quel Rossi che tanto lo aveva perseguitato, si presenta spontaneamente al processo e depone in suo favore, ammettendo di aver inconsciamente approfittato del suo grado superiore per infierire su di lui a titolo di rivalsa per le innumerevoli sconfitte incassate al gioco delle bocce. Cesare viene quindi assolto e potr\u00e0 riprendere regolare servizio.\nNote.\nLe riprese del film, prodotto da Luigi Rovere per la Imperial Film, iniziano a Bologna il 18 ottobre 1950 e sono completate negli studi di Cinecitt\u00e0.\nLa prima proiezione pubblica del film, distribuito dalla CEIAD, viene effettuata nel cinema \"Fiume\" di Bagnaia, Viterbo, il 30 dicembre 1954.\nNella sequenza del ballo, il presentatore dell'evento \u00e8 un giovane Sergio Leone, all'epoca aiuto regista di Fabrizi.\nEdizioni in DVD.\nUna copia restaurata \u00e8 stata prodotta dalla Ripley's Home Video, in prima edizione nel 2005, con contenuti extra:\nManifesti e locandine.\nLa realizzazione dei manifesti e delle locandine del film, in Italia, fu affidata al pittore e cartellonista Enrico De Seta."}
{"id": "132440", "revid": "253269", "url": "https://it.wikipedia.org/wiki?curid=132440", "title": "Woody Harrelson", "text": "Biografia.\nFiglio di Charles Harrelson, killer professionista morto in carcere nel 2007, e di Diane Lou Oswald, i suoi genitori divorziano quando lui aveva 3 anni. Nato in Texas, subito dopo aver frequentato il college Hanover in Indiana, si trasferisce a New York, dove a teatro inizia a recitare in \"Biloxi Blues\" di Neil Simon per poi entrare a far parte nel cast della serie televisiva \"Cin cin\". La sua apparizione in questa sit-com, durata 8 anni, nel 1989 gli regala un Emmy come miglior attore non protagonista.\nIl debutto sul grande schermo ha inizio nel 1986, a fianco di Goldie Hawn, con il film \"Una bionda per i Wildcats\". Dopo diversi ruoli secondari, come nel film \"Doc Hollywood - Dottore in carriera\" del 1991, Harrelson riesce a confermarsi nel 1992 con la commedia \"Chi non salta bianco \u00e8\". Un anno dopo l'attore si fa realmente conoscere con \"Proposta indecente\", nonostante per questo ruolo abbia ricevuto un \"Razzie Award\" come peggior attore non protagonista. Nel 1994 con \"Assassini nati\", sotto la regia di Oliver Stone, interpreta la parte di un serial killer, mentre nel 1996 con il film \"Larry Flynt - Oltre lo scandalo\" Harrelson viene nominato sia agli Oscar che all'Orso d'oro come \"miglior attore protagonista\".\nDopo aver entusiasmato la critica nel ruolo del magnate del porno Larry Flynt, recita anche ne \"La sottile linea rossa\" di Terrence Malick, in \"EdTV\" e in \"Incontriamoci a Las Vegas\". Ha interpretato il ruolo di Defendor, un vigilante con disturbi mentali, nell'omonimo film e ha ricevuto un'altra nomination agli Oscar come miglior attore non protagonista nel 2010 per il suo ruolo in \"Oltre le regole - The Messenger\".\nHa interpretato uno dei fidanzati di Grace Adler nella popolare serie televisiva \"Will &amp; Grace\", ha partecipato inoltre al film di Gabriele Muccino \"Sette anime\" e nel 2015 \u00e8 protagonista del video della canzone \"Song for someone\" degli \"U2\".\nDal 2012 al 2015 interpreta Haymitch Abernathy in: \"Hunger Games\", ', ' e in \"\".\nSempre nel 2013 recita nell'apprezzato film \"Now You See Me - I maghi del crimine\", prender\u00e0 poi parte al sequel \"Now You See Me 2\" nel 2016. \nNel 2017 gira il suo primo film da regista, \"Lost in London\", che \u00e8 stato anche il primo film in diretta, cio\u00e8 girato e trasmesso nello stesso momento nei cinema. Nello stesso anno ha partecipato al terzo capitolo de \"Il pianeta delle scimmie\" nel ruolo dello spietato colonnello J. Wesley McCullough, oltre che a \"Tre Manifesti a Ebbing, Missouri\"; per quest'ultimo film ha ricevuto la candidatura all'Oscar come migliore attore non protagonista, ma perdendo in favore di Sam Rockwell, anch'egli attore non protagonista nel cast di \"Tre Manifesti a Ebbing, Missouri\".\nNel 2018 interpreta Tobias Beckett, mentore del giovane Ian Solo, nello spin-off \"\". Nello stesso anno recita un cameo nella parte del \"villain\" Cletus Kasady, alias Carnage, nel film \"Venom\"; ruolo che riprender\u00e0 nel sequel del 2021, intitolato \"Venom - La furia di Carnage\".\nVita privata.\n\u00c8 un crudista vegano, motivo per cui nel film \"Benvenuti a Zombieland\", dove interpreta il personaggio di \"Tallahassee\", un duro con un'ossessione per le merendine Twinkie, ne \u00e8 stata realizzata una variante crudivegana fatta di farina di mais appositamente per lui. Nel 2012 viene nominato, assieme all'attrice Jessica Chastain, il \"vegetariano pi\u00f9 sexy\" dalla PETA. \u00c8 inoltre un accanito sostenitore della depenalizzazione e legalizzazione della canapa e dei suoi derivati, come la marijuana, oltre ad essere un attivista ambientale e sociale. Definitosi politicamente un anarchico, l'attore \u00e8 un profondo ammiratore del pensiero ed opera dello storico ed attivista politico Howard Zinn, definendolo addirittura un suo eroe personale durante una conversazione intrattenuta con lo stesso Zinn. Nel 2002, in un articolo da lui stesso scritto sul quotidiano britannico \"The Guardian\", Harrelson condann\u00f2 duramente l'intervento militare statunitense in Iraq da parte dell'allora presidente George W. Bush, ritenendo il conflitto una \u00abguerra razzista ed imperialista\u00bb, affermando inoltre di essersi opposto anche alla precedente guerra del Golfo ed alle sanzioni economiche emanate contro il paese mediorientale durante l'amministrazione di Bill Clinton.\nHarrelson \u00e8 stato sposato, dal 29 giugno 1985 al gennaio 1986, con Nancy Simon, figlia del drammaturgo Neil Simon; i due, durante una vacanza a Tijuana (in Messico), decisero, pi\u00f9 per scherzo che per altro, di sposarsi ma, quando ritornarono negli Stati Uniti, vi trovarono l'ufficio di licenza-dispensa matrimoniale chiuso e cos\u00ec rimasero sposati per dieci mesi. Nel 2008 sposa, con una cerimonia privata alle Hawaii, Laura Louie, cofondatrice di \"Yoganics\" (un servizio a domicilio di prodotti biologici), nonch\u00e9 sua ex-assistente, con la quale \u00e8 fidanzato dal 1987 e dalla quale ha avuto tre figlie: Deni Montana (n. 1994), Zoe Giordano (n. 1996) e Makani Ravello (n. 2006). Tutta la famiglia risiede sull'isola hawaiiana di Maui.\nProblemi legali.\nNel 1982 Harrelson venne tratto in arresto dalla polizia di Columbus (in Ohio) per disturbo della quiete pubblica ed intralcio al traffico, essendo stato trovato in un evidente stato alterato a danzare nel bel mezzo di una strada trafficata; all'attore venne anche imputata la resistenza all'arresto, avendo poi cercato di fuggire a piedi dagli agenti in loco, ma, alla fine, risolse il tutto pagando semplicemente una penale.\nIl 1\u00ba giugno 1996 venne tratto in arresto dalla polizia della contea di Lee (nel Kentucky) per aver piantato, in presenza dello sceriffo e degli agenti della contea (anticipatamente chiamati sul posto dallo stesso Harrelson), quattro semi di canapa in segno di simbolica protesta per le leggi dello stato, che non prevedono alcuna forma di differenziazione tra la coltivazione della canapa per fini industriali e quella per la produzione e spaccio di marijuana. L'attore, alla fine, se la cav\u00f2 pagando una cauzione di 200 dollari, venendo cos\u00ec rilasciato quello stesso giorno.\nNel 2002 Harrelson, a bordo di un taxi, rimase coinvolto in un incidente stradale a Londra, che si tradusse in uno spericolato inseguimento da parte della polizia. Arrestato poco dopo, venne poi rilasciato su cauzione ed il caso si risolse dopo che l'attore pag\u00f2 il tassista coinvolto con la cifra di 550 sterline. Tale evento sar\u00e0 poi fonte d'ispirazione per il film, diretto dallo stesso Harrelson, \"Lost in London\" (2017).\nNel 2008 Josh Levine, fotoreporter per il sito di gossip \"TMZ.com\", querel\u00f2 Harrelson per aggressione, asserendo di essere stato malmenato dall'attore durante una breve colluttazione scoppiata tra i due all'uscita di un locale di Hollywood nel 2006. Il tribunale di Los Angeles, inizialmente, respinse la denuncia avanzata dal fotoreporter ma, quella stessa estate, decise di accogliere la richiesta del querelante, che chiese ben 2,5 milioni di dollari come risarcimento per danni. Il caso si risolse poi in favore dell'attore nell'aprile del 2010.\nPremi e riconoscimenti.\nPremio Oscar\nGolden Globe\nPremio Emmy\nScreen Actors Guild Award\nMTV Movie Award\nRazzie Award\nDoppiatori italiani.\nNelle versioni in italiano dei suoi film, Woody Harrelson \u00e8 stato doppiato da:\nDa doppiatore \u00e8 sostituito da:"}
{"id": "132442", "revid": "1444886", "url": "https://it.wikipedia.org/wiki?curid=132442", "title": "La nuova ecologia", "text": "La nuova ecologia \u00e8 una rivista periodica mensile italiana, pubblicata a cura di Legambiente.\nViene inviata agli abbonati e ai soci di Legambiente, oltre ad essere venduta anche nelle principali librerie.\nStoria.\nLa testata \u00e8 nata nel 1978 con il nome di \"Ecologia\" (diventer\u00e0 \"La nuova ecologia\" l'anno successivo) insieme ai primi gruppi ambientalisti che si battono contro la costruzione delle mega centrali (ed in particolare delle centrali nucleari).\nDopo varie esperienze , essa \u00e8 diventata negli ultimi anni organo ufficiale della associazione Legambiente.\nDal 2005 esce con una nuova serie che d\u00e0 spazio ad inchieste, reportage dall'Italia e dall'estero, dossier di approfondimento, proposte per uno stile di vita ecocompatibile.\nCollaboratori famosi.\nTra i collaboratori storici pi\u00f9 noti si possono citare Antonio Cederna, Alexander Langer, Gianni Mattioli, Massimo Scalia, Paolo Degli Espinosa, Laura Conti, Marcello Cini, Enzo Tiezzi, Virginio Bettini, Giancarlo Pinchera, Emilio Lonardo, Tommaso Sinibaldi, Mercedes Bresso, Gianni Silvestrini, Riccardo Basosi, Enrico Falqui, Fabrizio Giovenale. Nel corso degli anni hanno diretto la rivista Virginio Bettini, Andrea Poggio, Paolo Gentiloni, Fulvia Fazio, Vittorio Papi, Enrico Fontana, Marco Fratoddi.\nFra i collaboratori fissi Vandana Shiva ed Ermete Realacci."}
{"id": "132445", "revid": "2020096", "url": "https://it.wikipedia.org/wiki?curid=132445", "title": "Circuito di Interlagos", "text": "L'Aut\u00f3dromo Jos\u00e9 Carlos Pace, sito nel quartiere di Interlagos (San Paolo, Brasile) \u00e8 un circuito automobilistico sede tra le altre manifestazioni del Gran Premio del Brasile di Formula 1 dal 1973 al 1977, dal 1979 al 1980 e, dopo aver subito una profonda rivisitazione del tracciato che ha modificato il verso di percorrenza di alcuni tratti, dal 1990 fino al 2019. Dal ospita il Gran Premio di San Paolo.\nLa storia.\nVenne inaugurato il 12 maggio 1940 ed \u00e8 generalmente conosciuto con il nome di circuito di Interlagos, anche se questo non \u00e8 pi\u00f9 il suo nome ufficiale dopo essere stato intitolato al pilota brasiliano Carlos Pace deceduto nel 1977.\nL'idea era di realizzare un autodromo ovale che si ripiegasse nell'interno. Il nome della localit\u00e0 e del circuito (letteralmente, \"tra i laghi\" in portoghese) deriva dal fatto di essere situato tra due laghi artificiali, il Guarapiranga e il Billings, costruiti all'inizio del XX secolo per rifornire la metropoli di acqua ed energia elettrica. Questa sua collocazione su di un terreno non molto solido tra i due laghi \u00e8 probabilmente all'origine del tracciato pieno di dossi, data l'impossibilit\u00e0 di mantenere un asfalto ben livellato.\nIn generale, il circuito \u00e8 molto criticato nell'ambiente della Formula 1 per la qualit\u00e0 delle infrastrutture e dell'organizzazione: ad esempio durante il Gran Premio del Brasile 2000 alcuni cartelloni pubblicitari caddero pi\u00f9 di una volta direttamente sulla pista con il rischio di colpire le auto. Discussioni sulla pericolosit\u00e0 della pista si sono accentuate nel 2011 dopo l'incidente mortale di Gustavo Sondermann alla \"Curva do Caf\u00e9\". Ulteriori problematiche sulla sicurezza sono emerse meno di 3 settimane dopo la morte di Sondermann, quando, il 20 aprile, il pilota Paulo Kunze \u00e8 deceduto in seguito alle ferite riportate in un incidente alla velocissima \"Curva do Sol\" durante una gara di Stock car svoltasi la domenica precedente. Dopo questo incidente gli organizzatori hanno previsto di diminuire i posti a sedere per gli spettatori in quella curva, in modo da ricavare una via di fuga sufficiente. Il progetto d'intervento \u00e8 stato confermato a marzo del 2012.\nDalla stagione di Formula 1 il circuito ospita il Gran Premio di San Paolo.\nIl tracciato.\nOriginariamente il tracciato era lungo quasi 8\u00a0km e si sviluppava lungo il perimetro del terreno in cui era stato realizzato con lunghi rettilinei raccordati da velocissime curve, come le iniziali \"Curva 1\" e \"Curva 2\" e le finali \"Subida dos boxes\" e \"Arquibancadas\", per poi contorcersi su s\u00e9 stesso all'interno della parte veloce del tracciato. Dal 1957 era possibile utilizzarne anche solo la porzione esterna, il cosiddetto C\"ircuito Externo\".\nAlla fine degli anni ottanta, con le maggiori gare che avevano gi\u00e0 da tempo abbandonato l'impianto, si decise di rinnovarlo nelle strutture e nel disegno della pista. Furono studiate diverse proposte e alla fine il nuovo impianto fu pronto per il Gran Premio del Brasile 1990. La velocissima parte iniziale fu tagliata fuori (ora funge da viabilit\u00e0 di servizio) e la prima curva fu sostituita da una chicane in ripida discesa, la \"S do Senna\", che immette sulla veloce \"Curva do Sol\". A partire da tale punto, il nuovo tracciato percorre in senso opposto all'originale il tratto \"Curva do Sol\", \"Reta oposta\", \"Curva\" \"Subida do lago\", il rettilineo tra questa e la \"Curva\" \"Ferradura\", che, modificata, immette sulla sezione che porta alla \"Curva\" \"Laranja\". Altra modifica viene apportata nella zona tra le curve \"Mergulho\" e \"Jun\u00e7\u00e3o\", dove il rettilineo che le raccorda viene spostato leggermente pi\u00f9 a monte, per ampliare la via di fuga e di conseguenza le due curve vengono riprofilate allo stesso scopo. Dopo tali modifiche la pista misura circa 4,3\u00a0km. In occasione della gara del motomondiale 1992 viene inserita una chicane tra le curve \"Jun\u00e7\u00e3o\" e \"Subida dos boxes\", ancora visibile dalle foto satellitari.\nIl circuito \u00e8 uno dei pochi nel calendario della Formula 1 a girare in senso antiorario (gli altri sono il circuito di Baku, il circuito delle Americhe, il Singapore Street Circuit, il circuito di Yas Marina, l'Autodromo Enzo e Dino Ferrari e il circuito di Gedda), e all'interno del tracciato \u00e8 situato un circuito per kart intitolato ad un altro amato pilota \"paulista\", Ayrton Senna.\nIl record assoluto del circuito \u00e8 di 1'07\"281 stabilito da Lewis Hamilton su Mercedes nelle qualifiche del Gran Premio del Brasile 2018.\nRecord sul giro.\nI record sul giro all'Aut\u00f3dromo Jos\u00e9 Carlos Pace."}
{"id": "132447", "revid": "287204", "url": "https://it.wikipedia.org/wiki?curid=132447", "title": "Lista di asteroidi (2001-3000)", "text": "Di seguito una lista di asteroidi dal numero 2001 al 3000 con data di scoperta e scopritore."}
{"id": "132451", "revid": "86599", "url": "https://it.wikipedia.org/wiki?curid=132451", "title": "Lista di asteroidi", "text": "Di seguito una lista di asteroidi in ordine sequenziale.\nAlla data del 18 maggio 2019 si contavano 541.128 asteroidi numerati su un totale di 794.832, dei quali solo 21.922 avevano una denominazione ufficiale definitiva.\nLa maggior parte di questi non mostrano particolari caratteristiche. Per una lista degli asteroidi pi\u00f9 importanti si pu\u00f2 consultare la voce correlata: Lista degli asteroidi principali.\nLista di asteroidi.\nLa lista viene divisa nelle seguenti sottopagine:\nConvenzioni di numerazione e nomenclatura.\nDopo la scoperta, gli asteroidi ricevono generalmente un nome convenzionale (designazione provvisoria, tipo \"1989 AC\"), quindi un numero sequenziale (ad esempio \"4179\") e infine (eventualmente) un nome (ad esempio \"Toutatis\").\nOggigiorno, gli asteroidi ricevono un numero solo dopo che l'orbita sia stata \"precisamente\" definita. Gli asteroidi la cui orbita non \u00e8 ancora definita sono conosciuti esclusivamente con la loro designazione provvisoria.\nNei primi tempi questa regola non era sempre seguita, cosicch\u00e9 diversi asteroidi hanno ricevuto un \"numero\" ma sono stati successivamente \"persi\".\nMolti di questi sono stati recentemente \"riscoperti\"; l'ultimo asteroide numerato e successivamente perso \u00e8 stato 719 Albert.\nPer tali ragioni la sequenza delle numerazioni segue solo approssimativamente la cronologia delle scoperte.\nIn alcuni casi estremi di asteroidi persi ci pu\u00f2 essere anche una forte discordanza tra il numero e la data di scoperta, come ad esempio nel caso di 69230 Hermes, scoperto la prima volta nel 1937, e poi perso fino al 2003.\nSolo dopo la riscoperta e la definizione dell'orbita viene infatti assegnato un numero; prima di ci\u00f2 l'asteroide Hermes era conosciuto semplicemente con la designazione provvisoria \"1937 UB\".\nSolo dopo che l'asteroide ha ricevuto un numero sequenziale pu\u00f2 ricevere un nome (Hermes rappresenta in ci\u00f2 un'eccezione) e in genere possono anche passare diversi anni prima che ci\u00f2 accada.\nIn particolare negli ultimi anni, con programmi di scansione e scoperta automatizzati come LINEAR, il ritmo delle nuove scoperte \u00e8 aumentato tanto che, probabilmente, solo molto difficilmente si riuscir\u00e0 a dare un nome a tutti gli asteroidi.\nIn alcuni rari casi, oggetti molto particolari possono ricevere un nome prima che questo venga numerato; un esempio recente \u00e8 quello di 90377 Sedna."}
{"id": "132457", "revid": "123247692", "url": "https://it.wikipedia.org/wiki?curid=132457", "title": "Antonio Panzeri", "text": "Biografia.\n\u00c8 stato segretario generale della Camera del Lavoro Metropolitana di Milano (dal 1995 al 2003), responsabile delle politiche per l'Europa (2003-2004), \u00e8 stato membro della direzione nazionale dei Democratici di Sinistra.\nDal 1997 \u00e8 presidente dell'associazione culturale \"Archivio del lavoro\".\nIn qualit\u00e0 di responsabile delle politiche europee della Cgil approfondisce le tematiche relative all'allargamento dell'Unione Europea a 25 Paesi, con particolare attenzione ai temi del lavoro, delle condizioni sociali, dei diritti fondamentali dei cittadini.\nNel 2004 alla sua prima legislatura al Parlamento europeo \u00e8 stato eletto per la lista Uniti nell'Ulivo nella circoscrizione nord-ovest, ricevendo 105\u00a0000 preferenze.\nDal 2004 al 2009 presso l'Europarlamento ha ricoperto le seguenti cariche:\nIn questi anni ha sviluppato le proprie competenze in materia di problemi economici, di occupazione e lavoro e di bisogni sociali. Riconfermato nel 2009 \u00e8 stato Presidente della Delegazione per le Relazioni con i paesi del Maghreb oltre ai seguenti incarichi:\nNel 2014 si ricandida alle Elezioni europee con il PD nella circoscrizione del Nord-Ovest. Con 77.102 voti \u00e8 il quinto della Circoscrizione Nord Ovest per il Pd ed \u00e8 eletto. Attualmente, Panzeri, che si trova alla sua terza legislatura presso il Parlamento Europeo, ricopre i seguenti incarichi:\nNell'aprile 2017 lascia il PD per unirsi ad Articolo 1 - Movimento Democratico e Progressista. In occasione dell'assemblea nazionale svoltasi a Roma il 3 dicembre 2017, Panzeri aderisce alla lista elettorale \"Liberi e Uguali\" che unisce Articolo 1, Sinistra Italiana e Possibile sotto la guida del Presidente del Senato Pietro Grasso.\nPubblicazioni.\nHa pubblicato ad oggi una serie di libri con la casa editrice Jaka Book, tra i quali ricordiamo i seguenti titoli:"}
{"id": "132460", "revid": "838137", "url": "https://it.wikipedia.org/wiki?curid=132460", "title": "Umberto Pirilli", "text": "Biografia.\nLaureato in giurisprudenza, giornalista pubblicista, docente di Diritto Civile presso la Facolt\u00e0 di Economia e Commercio dell'Universit\u00e0 di Messina, \u00e8 stato Vicesegretario nazionale giovanile del Movimento Sociale Italiano, Consigliere comunale di Messina, Consigliere comunale di Gioia Tauro, Presidente della Provincia di Reggio Calabria, Consigliere regionale della Regione Calabria, Amministratore Unico della Sogas, societ\u00e0 di gestione dell'Aeroporto di Reggio Calabria, Coordinatore regionale di Alleanza Nazionale per la Calabria, Deputato al Parlamento europeo.\nNel 1994 si \u00e8 candidato al Senato nel collegio di Palmi: sostenuto dal centrodestra, ha ottenuto 41.557, pari al il 34,76% dei voti, ed \u00e8 stato sconfitto dal rappresentante dei Progressisti Girolamo Tripodi, che ha ottenuto il 37,97%.\nNel 2004 \u00e8 stato eletto deputato al Parlamento europeo, nella lista di Alleanza Nazionale nella circoscrizione meridionale, dopo rinuncia di Fini, Alemanno e Gasparri, incompatibili con le cariche di governo italiane. Pirilli, alle elezioni europee del 2004, ha ottenuto 46.876 preferenze. In seno al Parlamento europeo si iscrisse nel gruppo parlamentare Unione per l'Europa delle Nazioni.\n\u00c8 stato membro della Commissione per l'industria, la ricerca e l'energia; della Commissione per gli affari esteri; della Commissione temporanea sulle sfide e i mezzi finanziari dell'Unione allargata nel periodo 2007-2013; della Delegazione alla commissione parlamentare mista UE-Bulgaria; della Delegazione alla commissione parlamentare mista UE-Romania.\nAlle elezioni europee del 2009, pur avendo ottenuto 63.881 preferenze, non viene riconfermato, terminando cos\u00ec la sua esperienza europea. Alle elezioni comunali di Gioia Tauro del 2010 si candida a sindaco, supportato dal PdL e da una lista civica e pur ottenendo il 48,47% dei consensi, perde al ballottaggio contro Renato Bellofiore, candidato con 2 liste civiche."}
{"id": "132465", "revid": "486946", "url": "https://it.wikipedia.org/wiki?curid=132465", "title": "Parco Disneyland", "text": ""}
{"id": "132472", "revid": "709565", "url": "https://it.wikipedia.org/wiki?curid=132472", "title": "Euro Disney (azienda)", "text": "Euro Disney S.C.A. \u00e8 una societ\u00e0 fondata nel 1987 che controlla e gestisce \"Disneyland Paris\" e che ha progettato l'area urbana di Val d'Europe a Marne-la-Vall\u00e9e, in Francia ed \u00e8 oggi al 97,08% di propriet\u00e0 della Walt Disney Company.\nNel 2015 il % delle sue azioni erano detenute dalla Walt Disney Company, un altro 10% dal Principe Saudita Alwaleed ed il restante % da altri azionisti.\nNel 2017 la Walt Disney Company ha offerto un'acquisizione informale di Euro Disney S.C.A., acquistando il 9% della societ\u00e0 dalla Kingdom Holding del Principe Saudita e un'offerta aperta di 2 Euro per azione per il rimanente stock. Questo ha portato la propriet\u00e0 totale della Walt Disney Company all'85,7%. La Walt Disney investir\u00e0 inoltre ulteriori 1,5 miliardi di euro per rafforzare la societ\u00e0.\nIl 13 giugno 2017 la Walt Disney Company ha annunciato che l'offerta ha avuto successo e che detengono ora il 97% di Euro Disney S.C.A., che \u00e8 stata pertanto revocata dalle negoziazioni di Borsa il 20 giugno 2017, e che rientra interamente sotto la Walt Disney Parks, Experiences and Consumer Products (precedentemente conosciuta come Walt Disney Parks and Resorts) per la prima volta nei suoi 25 anni di storia.\nStruttura della societ\u00e0.\n\"Disneyland Paris\" \u00e8 formato dal \"Disneyland Park\", dal \"Walt Disney Studios Park\", dall'area del Disney Village, da un campo da golf chiamato \"Golf Disneyland\" e da sei hotel Disney e un campeggio:\nVal d'Europe \u00e8 una nuova area abitativa e commerciale. Altri sette hotel/residence sono stati costruiti non lontano dai due parchi a tema Disney e non sono di propriet\u00e0 della societ\u00e0 che gestisce i parchi a tema.\nIl complesso \u00e8 il risultato di un accordo siglato il 24 marzo 1987 tra la Walt Disney Company e le autorit\u00e0 francesi per lo sviluppo di una nuova destinazione turistica. Nel corso degli anni, il complesso ha creato pi\u00f9 di nuovi posti di lavoro (sia direttamente che indirettamente) nella regione ad est di Parigi. Oggi \u00e8 la prima destinazione turistica in Europa con circa 15 milioni di visitatori all'anno."}
{"id": "132474", "revid": "339392", "url": "https://it.wikipedia.org/wiki?curid=132474", "title": "Disneyland Resort Parigi", "text": ""}
{"id": "132477", "revid": "486946", "url": "https://it.wikipedia.org/wiki?curid=132477", "title": "Disneyland Park Paris", "text": ""}
{"id": "132481", "revid": "484362", "url": "https://it.wikipedia.org/wiki?curid=132481", "title": "Pilastro dell'Islam", "text": ""}
{"id": "132482", "revid": "1543377", "url": "https://it.wikipedia.org/wiki?curid=132482", "title": "Olea", "text": "Il genere Olea appartiene alla famiglia delle Oleaceae. Esso comprende (a seconda delle classificazioni) da 5 a circa 30 specie di piccoli alberi o grandi arbusti sempreverdi. Questi alberi hanno foglie opposte, piccole e indivise; il frutto \u00e8 una drupa. Si trovano allo stato naturale in varie zone del mondo, nel bacino del Mediterraneo, nell'Africa meridionale, nell'Asia sudorientale, in Nuova Caledonia e in Australia orientale.\nIl membro pi\u00f9 famoso \u00e8 di gran lunga l'olivo coltivato, \"Olea europaea\", che \u00e8 stato utilizzato sin dai tempi pi\u00f9 antichi per l'olio e per mangiare il frutto, che essendo assai amaro allo stato naturale, dev'essere soggetto a una fermentazione naturale o messo sotto salamoia per poter essere consumato.\nElenco delle specie.\nLa classificazione secondo il GRIN del genere \"Olea\" comprende circa 30 specie:\nFonte.\nUSDA, ARS, National Genetic Resources Program.\nGermplasm Resources Information Network - (GRIN) [Online Database].\nNational Germplasm Resources Laboratory, Beltsville, Maryland.\nURL: https://web.archive.org/web/20150924124109/http://www.ars-grin.gov/cgi-bin/npgs/html/splist.pl?8414 (3 agosto 2005)"}
{"id": "132484", "revid": "588403", "url": "https://it.wikipedia.org/wiki?curid=132484", "title": "Tra\u00efanos Dellas", "text": "Carriera.\nGiocatore.\nClub.\nPotente difensore greco, Dellas inizia la carriera in Grecia all'. Nell'estate 1994 passa in prestito al Panserraikos per due stagioni dove totalizza 39 presenze segnando 5 goal, una buonissima media per un difensore. Nell'estate 1996 fa ritorno all'Aris Salonicco, dove ritrova i suoi connazionali, il portiere Fan\u012bs Katergiannak\u012bs( ex-conoscenza del campionato italiano) e l'attaccante Angelos Charisteas (con il quale nell'estate del 2004 vincer\u00e0 gli Europei 2004 con la maglia nella nazionale greca). Qui totalizza 21 presenze segnando 4 reti, dopo questa stagione alcune squadre si interessano al difensore fra cui gli inglesi dello Sheffield United.\nLascia il suo paese per giocare in Inghilterra allo Sheffield United, nel quale rester\u00e0 due anni per poi fare ritorno nel suo paese ingaggiato dall'AEK Atene, dove milita per due stagioni e insieme a Demis Nikolaidis, Vasil\u012bs Tsiartas, Vasil\u012bs Lak\u012bs e Michal\u012bs Kaps\u012bs portano l' a vincere la Coppa di Grecia. Nel 2001 viene ingaggiato dal ; viene tuttavia messo fuori rosa dalla prima squadra a causa di un disaccordo contrattuale e per sei mesi non aggiunger\u00e0 nessuna presenza alle prime otto partite disputate.\nArriva quindi alla Roma nel 2002. Con la squadra della capitale gioca tre anni, venendo soprannominato \"il ciclope\" per il suo fisico statuario. A Roma si ambienta molto bene e segna anche diversi gol; grazie anche a Fabio Capello la squadra riesce a raggiungere il secondo posto, dietro al . Dopo la vittoria dell'Europeo 2004, con la nazionale greca, c'\u00e8 un forte interessamento per il giocatore da parte del Tottenham, mentre qualche mese pi\u00f9 tardi ci sono sondaggi da parte degli inglesi del del connazionale Stelios Giannakopoulos e del Benfica di Trapattoni. Nella stagione 2004-2005 raggiunge la finale della Coppa Italia contro l' del connazionale Gi\u014drgos Karagkoun\u012bs.\nNell'estate 2005 dopo che la non gli ha rinnovato il contratto \u00e8 tornato a giocare in patria all'AEK Atene. Qui ritrova come presidente l'ex-connazionale Demis Nikolaidis e come giocatore K\u014dstas Katsouran\u012bs, con i quali un anno prima aveva vinto l'Europeo 2004. Qui gioca per una stagione anche con campioni come Rivaldo passato nell'estate 2007 nel club di Atene. Scaduto nel 2008 il contratto con il club greco, il 24 luglio dello stesso anno firma per i ciprioti dell' diventando uno dei pi\u00f9 grandi acquisti del club cipriota. Qui gioca nuovamente la Champions League nello stesso girone dell'Inter di Mourinho e del dei suo ex compagni di nazionale: Giann\u012bs Gkoumas e l'ex interista Gi\u014drgos Karagkoun\u012bs.\nNell'estate 2010 decide di terminare la sua carriera in Grecia nell'AEK Atene, squadra dove ha militato maggiormente. Il 12 dicembre segna la sua prima rete nelle partite ufficiale contro il AEL Larissa degli ex-connazionali Nikos Dabizas e Stylianos Venetid\u012bs. Il 6 marzo segna la sua seconda rete in campionato greco contro il del connazionale K\u014dstas Chalkias e degli italiani Bruno Cirillo e Mirko Savini. Esattamente 10 giorni dopo, a Salonicco nella sfida di ritorno di Coppa di Grecia contro il PAOK Salonicco segna il goal che porta l'AEK Atene in finale. Il 30 aprile 2011 Traianos Dellas vince per la seconda volta la Coppa di Grecia nelle stagione 2010-2011 e il 12 luglio 2011 firmo un contratto per un anno ancora con l'AEK Atene.\nNazionale.\nIl parziale insuccesso nelle squadre di club \u00e8 stato pienamente riscattato da Dellas ad Euro 2004, dove il difensore si \u00e8 messo in mostra insieme a tutta la nazionale greca vincitrice del primo titolo europeo della sua storia. Nell'occasione Dellas \u00e8 stato eletto miglior difensore della competizione, giocando tutte le partite e mettendo a segno il silver goal dell'1-0 al 105\u00ba minuto della semifinale contro la . Dopo questo goal e dopo le buone prestazioni con la Nazionale greca all'Euro 2004, c'\u00e8 un interessamento di molte squadre come , Marsiglia, Bologna, e Chievo.\nTrainos Dellas ha partecipato alla FIFA Confederations Cup 2005 da vincitore dell'Europeo 2004 (dove \u00e9 presente nella formazione dei migliori 11 giocatori di questo campionato europeo) ed ha poi preso parte alla qualificazione per l'Europeo 2008. Dellas ha contribuito anche alla qualificazione della nazionale al Mondiale 2010, sotto l'attenta guida dal c.t. Otto Rehhagel.\nAllenatore.\nIl 4 aprile 2013, a seguito dell'esonero di Ewald Lienen, il club decide di affidare la panchina fino al termine della stagione a Dellas. Terminata la stagione con una retrocessione e una mancata iscrizione alla seconda serie per problemi finanziari, Dellas rimane al timone della squadra (iscrittasi nel frattempo alla terza serie), riuscendo in due stagioni a riportare la squadra ateniese nella massima serie del campionato greco.\nIl 20 ottobre 2015, in seguito ad un pesante 4-0 subito contro l'Olympiakos, si dimette dalla guida del club.\nIl 4 novembre 2015 firma con l'Atromitos fino al 30 giugno 2016, conducendo la formazione azzurro-stellata al settimo posto in campionato e a una semifinale di coppa nazionale. Il 12 gennaio 2018 viene chiamato ad allenare il , con cui ottiene un ottavo e un nono posto in campionato, prima di lasciare il club il 30 giugno 2019.\nTorna nuovamente al il 10 novembre 2020, riuscendo a salvare la formazione giallo-blu vincendo lo spareggio promozione-retrocessione contro lo . Archiviata la salvezza, lascia il club."}
{"id": "132486", "revid": "6392", "url": "https://it.wikipedia.org/wiki?curid=132486", "title": "Pavullo", "text": ""}
{"id": "132488", "revid": "830939", "url": "https://it.wikipedia.org/wiki?curid=132488", "title": "Vicente Segrelles", "text": "Biografia.\nNato nel periodo postbellico della Guerra civile spagnola si appassiona al disegno grazie al padre, appassionato di pittura, e allo zio, Jos\u00e9 Segrelles, conosciuto come illustratore.\nQuando ha soli quattordici anni inizia a collaborare alla realizzazione di campagne pubblicitarie e di cataloghi tecnici; nel 1960 realizza le illustrazioni di una edizione pubblicata dalla casa editrice Afha dell'Iliade e dell'Odissea; per lo stesso editore realizzer\u00e0 illustrazioni per diverse opere di carattere divulgativo come la collana \"Los Inventos\" e, contemporaneamente, fu impegnato nel campo pubblicitario pubblicando illustrazioni su diverse riviste lavorando presso un'agenzia pubblicitaria di Barcellona.\nGrazie all'editore Raphael Martin\u00e9z esord\u00ec come autore di fumetti nel 1980 sulla rivista \"Cimoc\" con la serie \"Il Mercenario,\" storia di genere fantasy dallo stile pittorico ad olio particolarmente curato che verr\u00e0 pubblicata in molti paesi compresa l'Italia sull\"'Eternauta\" dal 1982, e successivamente su \"Lanciostory\". La serie verr\u00e0 continuata fino al 2003.\nRealizz\u00f2 dal 1988 al 1991 le copertine dei romanzi della collana italiana di fantascienza \"Urania\" e, nei primi anni novanta realizza la serie a fumetti \"El\" \"Sheriff Pat\" con uno stile caricaturale completamente diverso da quello solito. Nel 1998 si cimenta nella grafica computerizzata. Realizz\u00f2 poi store brevi per la serie \"Ray Bradbury - Le cronache\" pubblicate in Italia sulle riviste \"L'Eternauta\", \"Lanciostory\" e \"Corto Maltese\". Contemporaneamente realizza illustrazioni pubblicando volumi per bambini come \"The Magic Water\" e il volume \"Vicente Segrelles Art Handbook\", nel quale affianca alle sue illustrazioni propri commenti sulle tecniche impiegate, pubblicato nel 1999."}
{"id": "132490", "revid": "484362", "url": "https://it.wikipedia.org/wiki?curid=132490", "title": "Ark\u0101n al-Isl\u0101m", "text": ""}
{"id": "132493", "revid": "2014155", "url": "https://it.wikipedia.org/wiki?curid=132493", "title": "Ferdinando VI di Spagna", "text": "Biografia.\nInfanzia e giovinezza.\nFerdinando VI nacque al \"Real Alc\u00e1zar de Madrid\" il 23 settembre 1713 dal re Filippo V di Borbone e da Maria Luisa Gabriella di Savoia; la sua nascita seguiva quella dei due fratelli maggiori, Luigi e Pietro Filippo, nati rispettivamente nel 1707 e nel 1712. All'et\u00e0 di sei anni mor\u00ec Pietro Filippo e questo rese Ferdinando il secondo nella linea di successione, dopo il fratello Luigi.\nIl giovane principe ebbe, tuttavia, un'infanzia assai triste, dal momento che perse la madre, Maria Luisa Gabriella di Savoia, all'et\u00e0 di cinque mesi ed il padre, avvinto alla ragion di stato, si rispos\u00f2 con Elisabetta Farnese, erede del Ducato di Parma e presumibilmente del Granducato di Toscana.\nLa nuova regina partor\u00ec altri sei figli, a cominciare da Don Carlos, nato il 20 gennaio 1716, ai quali sin dal principio dedic\u00f2 tutte le proprie attenzioni, trascurando al contempo i figliastri. Ben presto, inoltre, approfittando dell'ascendente sul marito, Elisabetta Farnese ottenne una forte presa sugli affari di stato, volgendo la politica estera del regno verso lo scopo di assicurare ai propri figli, in particolare ai maggiori, Carlo e Filippo, dei domini autonomi in Italia. Pertanto, sia Luigi che Ferdinando passarono l'infanzia in solitudine, anche perch\u00e9 il severo cerimoniale di corte impediva ogni contatto diretto tra i principi ed il re, loro padre, con il quale potevano comunicare soltanto mediante epistole in francese, la lingua usata in famiglia.\nNel 1721, compiuti i sette anni, Ferdinando ottenne un appartamento autonomo nel Palazzo Reale ed il re pose il conte di Salazar come precettore per il giovane infante.\nIl 10 gennaio 1724, Filippo V, malinconico e frustrato, decise di abdicare in favore del proprio figlio diciassettenne Luigi, che era sposato con la quindicenne Luisa Isabella di Orleans; non avendo figli, Ferdinando, di appena undici anni, divenne Principe delle Asturie.\nLuigi, tuttavia, regn\u00f2 per soli sette mesi, poich\u00e9 contrasse il vaiolo e mor\u00ec il 31 agosto 1724. Secondo le leggi ordinarie di successione, suo erede avrebbe dovuto essere Ferdinando, ma la regina madre, Elisabetta Farnese, fece forti pressioni sul marito affinch\u00e9 annullasse l'abdicazione e riassumesse il trono: Filippo cedette, riprese la corona e giur\u00f2 il 25 novembre davanti alle Cortes, riconvocate a tale scopo, mentre Ferdinando fu confermato Principe delle Asturie.\nMatrimonio.\nNel 1729 Ferdinando spos\u00f2 la diciottenne Maria Barbara di Braganza, figlia di Giovanni V del Portogallo, mentre il di lei fratello Giuseppe sposava la sorellastra di Ferdinando, Marianna Vittoria.\nEntrambi i matrimoni costituivano un tentativo di ripristinare relazioni di buon vicinato tra Spagna e Portogallo e, al di l\u00e0 di questo, furono positivi: sebbene inizialmente Ferdinando fosse assai turbato dall'aspetto non eccelso di Maria Barbara, che era assai robusta, ben presto divennero estremamente affiatati, anche grazie alla comune passione musicale.\nInfatti, se Maria Barbara era stata allieva del compositore italiano Domenico Scarlatti, che peraltro fu invitato a Madrid, Ferdinando fu il pi\u00f9 grande e generoso tra i protettori del celebre cantante evirato napoletano Farinelli, la cui voce era in sintonia con il carattere malinconico del monarca. Il Farinelli divenne a tal punto influente e ricco che chiunque avesse avuto bisogno di un favore dal sovrano doveva rivolgersi a lui se voleva ottenerlo, pur mantenendo ad ogni modo un equilibrio di onest\u00e0 raro per quei tempi.\nUnico problema di tale unione, tuttavia, fu la mancanza di eredi: Maria Barbara, infatti, rimase incinta solo nel 1733, ma diede alla luce un figlio nato morto e con il tempo inizi\u00f2 a soffrire di forti problemi di salute, fra cui l'asma, che le impedirono ulteriori gravidanze.\nAscesa al trono.\nFerdinando rimase Principe delle Asturie per i successivi ventidue anni di regno del padre, il cui stato mentale, tuttavia, ben presto cominci\u00f2 a deteriorarsi, mentre Elisabetta Farnese, allo scopo di assumere maggiore influenza sulla politica spagnola, tendeva ad escludere il principe ereditario dalla vita di corte e dalle visite al suo stesso padre; in tale atmosfera ben presto alcuni ambienti della nobilt\u00e0 e del clero insistettero verso il sovrano affinch\u00e9 abdicasse, ma Elisabetta riusc\u00ec ad impedire tali suggestioni.\nNel 1733, inoltre, Elisabetta impose che Ferdinando e Maria Barbara potessero ricevere visite da non pi\u00f9 di quattro persone, i cui nomi sarebbero stati comunicati al re (ovvero ad Elisabetta medesima) e che tra tali ospiti non vi potessero essere gli ambasciatori di Francia e Portogallo; la regina giunse a vietare ai principi di mangiare in pubblico o di visitare templi o monasteri, oltre ad avere ogni rapporto con il governo e con il segretario di stato.\nNegli ultimi anni di regno la salute di Filippo V ebbe un tracollo e il re si spense il 9 luglio 1746 a seguito di un ictus; finiva cos\u00ec la semi-prigionia di Ferdinando.\nInfatti, non appena sal\u00ec al trono, il nuovo sovrano ordin\u00f2 alla regina vedova Elisabetta Farnese di lasciare il palazzo reale di Madrid e di recarsi presso la villa della Duchessa di Osuna insieme ai figli pi\u00f9 piccoli, Luigi e Marianna Vittoria; l'anno successivo Ferdinando band\u00ec la matrigna da Madrid e la confin\u00f2 a Segovia presso il palazzo de Granja de San Ildefonso, ignorando completamente le sue reiterate proteste.\nIn merito a tali circostanze, l'ambasciatore francese a Madrid, sottolineando il ruolo e l'influenza di Maria Barbara, comment\u00f2: \"\u00c8 piuttosto Maria Barbara a succedere ad Elisabetta che non Ferdinando a Filippo\".\nDisegno politico.\nAccanto alla moglie, Ferdinando lasci\u00f2 ampia influenza e libert\u00e0 di azione ai propri ministri, in particolare al segretario al tesoro e alle Indie, Marchese di Ensenada, assai vicino alla Francia, ed al segretario di stato Jos\u00e9 de Carvajal y Lancaster, sostenitore di un'alleanza con la Gran Bretagna, le principali figure politiche durante il regno di Ferdinando VI.\nFerdinando VI, al contrario del padre, prefer\u00ec attuare una politica di stretta neutralit\u00e0, allo scopo di favorire la ripresa dei commerci e dei mercati coloniali, onde prevenire un'ulteriore espansione britannica e, a tale scopo, richiam\u00f2 le truppe dall'Italia, disimpegnandosi dalla guerra di successione austriaca.\nNel 1751 Ensenada present\u00f2 al sovrano un vero e proprio programma, i cui passaggi fondamentali erano: pace e restituzione alla Spagna di un ruolo di prestigio sulla scena mondiale; mantenere un rapporto positivo con il Portogallo e lo status quo in Italia, ovvero difendere gli Stati di Napoli e Parma, affidati rispettivamente a Carlo e Filippo, fratellastri del re, senza l'uso della forza; riottenere Gibilterra ed abrogare le clausole della Pace di Utrecht che conferivano alla Francia il cosiddetto asiento e alla Gran Bretagna il diritto del vascello di permesso (il diritto di inviare una nave all'anno nelle colonie americane spagnole, che costituiva un forte incentivo al contrabbando).\nNaturalmente, per ottenere tali risultati, Ensenada propugnava una politica di rafforzamento dell'esercito e della marina militare, affinch\u00e9 la Spagna potesse affrancarsi dagli aiuti francesi e allo stesso tempo potesse resistere alla potenza navale inglese.\nPolitica interna.\nIn conformit\u00e0 a tali progetti, Ensenada intraprese un forte programma di riarmo, allo scopo di portare la forza dell'esercito di terra a 100 battaglioni di fanteria e 100 squadroni di cavalleria, in modo da ridurre il divario nei confronti della Francia (al tempo aveva 377 battaglioni e 235 squadroni), mentre la marina spagnola avrebbe dovuto equipaggiare in cinque anni 60 navi, di cui almeno 40 fregate (la Royal Navy aveva in servizio, infatti, 288 navi contro le 33 spagnole). Per quanto riguarda l'esercito, tale obbiettivo fu completamente raggiunto, mentre la marina pot\u00e9 armare solo 27 navi sulle 60 previste.\nIl costo di tali misure indusse lo stesso Ensenada ad attuare una riforma fiscale mirante alla istituzione, nelle terre della Corona di Castiglia, di un contributo unico sul reddito, sul modello di quanto attuato in precedenza nella Corona di Aragona poco dopo la Guerra di successione spagnola. Tale contributo unico, detto anche \"cadastre\", avrebbe sostituito le diverse imposizioni fiscali, ma non fu mai pienamente attuato per via delle fortissime resistenze; in ogni caso, il reddito fiscale fu notevolmente incrementato con la costituzione di monopoli sui beni e sui consumi di lusso (in primis tabacco e giochi) e con la istituzione di un sistema statale di esazione dei tributi, sottoposti a stretto controllo della corona, in sostituzione del precedente sistema degli appalti concessi a privati cittadini.\nAccanto a tali misure fu istituito, nel 1752, il \"Giro Real\", una banca di favore per trasferire i fondi pubblici e privati fuori dalla Spagna mantenendo tutti gli scambi esterni sotto controllo della Tesoreria Reale, arricchendo cos\u00ec lo Stato, il quale non necessitava pi\u00f9 di una banca d'appoggio esterna; fu anche fondata la \"Real Academia de Bellas Artes de San Fernando\" allo scopo di promuovere l'arte e la cultura nel regno.\nInoltre, nel 1753, fu stipulato un concordato con la Chiesa cattolica in modo da chiudere i contrasti risalenti alla Guerra di successione spagnola: Benedetto XIV ottenne in Spagna il patronato universale, detenendo direttamente il controllo e l'amministrazione di tutto il clero presente nella penisola iberica; lo Stato pot\u00e9 imporre contributi fiscali al clero e fu sollevato dai costi derivanti dalla cura e dallo stipendio dei sacerdoti.\nInfine, Ferdinando VI, il 30 agosto 1749, ordin\u00f2 l'espulsione della popolazione gitana del regno (con l'eccezione dei minori di 14 anni che furono affidati alle istituzioni religiose), mentre il 6 luglio 1751 promulg\u00f2 un'ordinanza con cui vietava l'attivit\u00e0 della massoneria.\nPolitica estera.\nNei primi anni di regno, la politica estera di Ferdinando VI e dei suoi ministri ebbe come destinatari principali le colonie americane e la loro sicurezza mediante la stipula di due trattati.\nInfatti, il 13 gennaio 1750, Spagna e Portogallo stipularono il Trattato di Madrid, con il quale delimitarono i confini dei rispettivi imperi coloniali, superando quei contenziosi che si trascinavano sin dal Trattato di Tordesillas: in base all'accordo, il re del Portogallo riconobbe la colonia spagnola delle Filippine e cedette la contesa colonia di Sacramento, mentre la Spagna accett\u00f2 le conquiste portoghesi nell'Amazzonia e cedette sette \"reducciones\" appartenenti ai gesuiti poste nell'odierno Paraguay. Tale cessione provoc\u00f2 la lunga e sanguinosa rivolta degli indios Guaran\u00ed, che abitavano le \"reducciones\" sotto l'egida dei gesuiti: il trattato fu quindi annullato da Carlo III nel 1761 e la questione fu chiusa solo nel 1777.\nPoi, il 5 ottobre dello stesso anno, il segretario di stato Carvajal negozi\u00f2 un accordo con la South Sea Company mediante il quale, dietro il compenso di 100\u00a0000 ghinee, la compagnia rinunciava all'asiento; in ogni caso, tale trattato non ferm\u00f2 il mercato clandestino di schiavi di colore che si svolgeva tra la Giamaica e il Belize.\nInfine, il 14 giugno 1752, Spagna e Austria firmarono il Trattato di Aranjuez, con il quale entrambe le potenze riconoscevano lo status quo italiano.\nCaduta di Ensenada.\nNegli anni seguenti il re ed il governo spagnolo volsero la loro attenzione al fiorente contrabbando britannico e cercarono di limitarlo restringendo le misure di sorveglianza.\nBen presto, nonostante la stipula dell'Accordo di Madrid del 5 ottobre 1752, i continui contrasti doganali minarono le relazioni ispano-britanniche e l'ambasciatore inglese a Madrid, Benjamin Keene, considerando Ensenada come il principale responsabile del deterioramento dei rapporti tra i due paesi, fece pressioni sulla corte affinch\u00e9 fosse allontanato Ensenada, la cui influenza era divenuta ancor pi\u00f9 forte a seguito della morte del segretario di stato Cervajal.\nVa notato, poi, che la posizione del ministro aveva attirato notevoli critiche sia per il progetto di riforma fiscale, sia per la guerra degli indios Guaran\u00ec, sia per il conflitto su chi avesse dovuto ricoprire l'incarico di ambasciatore a Londra: il maggiordomo maggiore del re, Fernando de Silva y \u00c1lvarez de Toledo, duca di Hu\u00e9scar, infatti, patrocinava la candidatura di Ricardo Wall, sostenitore di una politica di neutralit\u00e0, e aveva fortemente criticato la gestione di Ensenada della ribellione dei Gesuiti. Poco dopo, il duca di Hu\u00e9scar ottenne l'appoggio dell'ambasciatore britannico Keene ed insieme indussero Ferdinando VI, peraltro non informato delle intenzioni bellicose di Ensenada, di disporre l'arresto del ministro, che fu effettuato domenica 21 luglio 1754.\nArrestato, Ensenada fu sottoposto a processo con l'accusa di aver rivelato segreti di stato; i magistrati, tuttavia, derubricarono l'imputazione al meno grave reato di appropriazione indebita, ma in seguito il processo fu sospeso grazie all'intercessione di Farinelli presso il sovrano.\nCon la caduta di Ensenada fu istituito un nuovo governo: Wall ottenne la segreteria di stato, Portocarrero il dicastero delle colonie, il Conte di Valparaiso il ministero delle finanze, i generali Sebasti\u00e1n de Eslava e Julian de Arriaga y Ribera rispettivamente la guerra e la marina.\nIl nuovo esecutivo ebbe come problema principale quello di mantenere la neutralit\u00e0 spagnola nel corso della Guerra dei sette anni, scoppiata nel maggio del 1756 e che vedeva contrapporsi l'inedita alleanza franco-austriaca contro quella anglo-prussiana. Entrambi i contendenti cercarono l'appoggio spagnolo: la Gran Bretagna offr\u00ec la restituzione di Gibilterra e un maggiore apporto contro il problema del contrabbando, la Francia promise la consegna della piazza di Minorca, occupata nel giugno del 1756 e dominio britannico dal 1714, oltre al rinnovo dei Patti di Famiglia. Ferdinando VI, tuttavia, ritenendo che la Spagna non fosse militarmente pronta, ribad\u00ec la neutralit\u00e0 spagnola, nonostante gli attacchi inglesi contro i pescherecci baschi che si spingevano nelle acque di Terranova.\nMorte.\nNel 1758 la salute della regina peggior\u00f2 per via della sempre pi\u00f9 forte asma; ci\u00f2 indusse il sovrano a sospendere ogni divertimento a corte e poi a ordinare il trasferimento, a tappe, della famiglia reale presso Aranjuez, nella speranza che il cambio di luoghi potesse giovare alla salute della moglie.\nNel mese di luglio, Maria Barbara inizi\u00f2 a soffrire di forti febbri; il 25 agosto perse la voce ed entr\u00f2 in agonia; mor\u00ec la mattina del 27 agosto ed il feretro fu portato al \"Convento de las Salesas Reales\", da lei stessa fondato.\nLa morte della regina fece degenerare la malinconia del sovrano in uno stato di follia: Ferdinando VI, infatti, non partecip\u00f2 ai funerali dell'amata moglie e, accompagnato dal fratellastro, l'infante Luis, si stabil\u00ec nel castello di Villaviciosa de Od\u00f3n, convinto che potesse distrarsi con la caccia.\nDopo appena dieci giorni, iniziarono i sintomi della malattia: intento alla caccia, il re sent\u00ec una fortissima paura di morire e una sensazione di annegamento che lo indusse a ritornare nel castello; firm\u00f2 l'ultimo documento ufficiale un mese dopo la morte della moglie, smise di parlare, ridusse sempre di pi\u00f9 i suoi pasti giungendo a compiere lunghi digiuni e, infine, si chiuse in una stanza, ammobiliata con solo un letto, ove trascorse i suoi ultimi mesi.\nIn questo ultimo periodo divenne aggressivo: nonostante fosse sedato con l'oppio, mordeva chiunque lo visitasse (cos\u00ec ha lasciato scritto il fratellastro Luis in una lettera ad Elisabetta Farnese), tent\u00f2 diverse volte il suicidio richiedendo a medici e a membri della guardia reale veleno o armi, era solito girare per le stanze del castello con un lenzuolo come un fantasma o giacere a terra come se fosse morto; infine, smise di mangiare, di curare l'igiene personale e dormiva su due sedie e uno sgabello.\nIl 10 agosto 1759, esattamente il tredicesimo anniversario della sua proclamazione come re, ebbe un attacco finale del male e mor\u00ec; su suo desiderio, fu seppellito accanto alla moglie in una cappella del \"Convento de las Salesas Reales\", progettata da Francesco Sabatini e completata durante il regno del suo successore, il fratellastro Carlo III."}
{"id": "132499", "revid": "327773", "url": "https://it.wikipedia.org/wiki?curid=132499", "title": "Oleaceae", "text": "Oleaceae \u00e8 una famiglia di piante spermatofite dicotiledoni appartenente all'ordine delle Lamiales.\nEtimologia.\nIl nome della famiglia deriva dal suo genere tipo \"Olea\" che risale inizialmente al greco \"\u00e9laia\" e successivamente al nome latino per l'albero dell'olivo, conosciuto fin dall'antichit\u00e0 come simbolo di pace e di buona volont\u00e0. Il nome scientifico della famiglia \u00e8 stato definito da Johann Centurius Hoffmannsegg (Dresda, 23 agosto 1766 \u2013 Dresda, 13 dicembre 1849) botanico, entomologo ed ornitologo tedesco e da Johann Heinrich Friedrich Link (Hildesheim, 2 febbraio 1767 \u2013 Berlino, 1\u00ba gennaio 1851) biologo, botanico e naturalista tedesco nella pubblicazione \"Flore Portugaise ou description de toutes les plantes qui croissent naturellement en Portugal. Berlin - Fl. Portug. [Hoffmannsegg] 1: 62. 1809\" del 1809.\nDistribuzione e habitat.\nLe specie di questa famiglia sono cosmopolite e vivono in habitat temperati e subtropicali (ma anche tropicali). Poche specie sono presenti nell'area mediterranea. La tabella seguente indica per ogni trib\u00f9 la distribuzione principale e l'habitat pi\u00f9 usuale:\nTassonomia.\nTradizionalmente (sistema Cronquist) le Oleacee vengono inserite nell'ordine delle Scrophulariales. Secondo l'interpretazione filogenetica quest'ordine non ha validit\u00e0 e le Oleacee vengono collocate nell'ordine delle Lamiales. Questa famiglia da un punto di vista fenetico (tassonomia della somiglianza morfologica) risulta molto diversa dalla maggior parte delle famiglie delle Lamiales, per cui Richard von Wettstein (Vienna, 3 giugno 1863 \u2013 Trins, 10 agosto 1931) ha proposto di costituire un ordine separato, le \"Ligustrales\" (inizialmente chiamato \"Oleales\") descritto all'interno della classe \"Dicotyledones\" e subclasse \"Sympetalae\", comprendente solo questa famiglia (Classificazione di Wettstein). In passato la famiglia era descritta nell'ordine delle \"Contortae\" da Adolf Engler (\u017baga\u0144, 25 marzo 1844 \u2013 Berlino, 10 ottobre 1930) e Ludwig Diels (1874\u20131945).\nSempre secondo la classificazione APG, le Oleacee si dividono in cinque trib\u00f9, delle quali una, le \"Oleae\", riunisce circa i tre quarti dei generi. Le altre trib\u00f9 sono le \"Fontanesieae\" (con il solo genere \"Fontanesia\"), le \"Forsythieae\", le \"Myxopyreae\" e le \"Jasmineae\".\nIl numero cromosomico delle specie di questo gruppo \u00e8: 2n = 22, 24, 26, 28, 36, 40, 44, 46 (48).\nCaratteri distintivi della famiglia.\nI caratteri morfologici pi\u00f9 distintivi sono:\nNote 1: questi caratteri sono considerati sinapomorfie morfologiche.\nFilogenesi.\nLa posizione della famiglia all'interno dell'ordine Lamiales \u00e8 basale (pi\u00f9 antica). Preceduta solamente dalla famiglia Plocospermataceae le Oleaceae insieme alle Carlemanniaceae risultano \"gruppo fratello\" del resto dell'ordine. Ritrovamenti fossili di legni identificati come Oleinae sono stati trovati in strati geologici del Deccan datati 67 - 65 milioni di anni fa; resti di \"Fraxinus\" sono stati trovati in depositi dell'Eocene (circa 44 milioni di anni fa). Questi dati comunque per il momento risultano incompatibili con alcune date molecolari.\nIn base ad analisi molecolari le Oleaceae sono considerate monofiletiche. Generalmente vengono suddivise in due grandi gruppi (o sottofamiglie): le Jasminoideae (gruppo caratterizzato dalla corolla formata da 4 o 12 petali, dalla presenza di uno o pi\u00f9 ovuli eretti per loculo e dal frutto separato in due da una divisione apicale) considerate morfologicamente eterogenee e parafiletiche e le Oleoideae (caratterizzato da corolle a 4 petali, da due ovuli penduli per loggia, dal numero cromosomico aploide = 23, dalla presenza di glicosidi flavonici e per l'anatomia del legno) considerate monofiletiche.\nLa struttura della famiglia da un punto di vista filogenetico (e tassonomico attuale) comprende 5 cladi principali (le cinque trib\u00f9 della famiglia). Il gruppo Fontanesieae + Forsythieae + Myxopyreae non risulta ancora ben distinto anche se \u00e8 chiaramente \"gruppo fratello\" del resto della famiglia formato dalle trib\u00f9 Jasmineae e Oleeae (insieme formano un \"gruppo fratello\").\nIn dettaglio:\nIl cladogramma a lato tratto dallo studio citato e semplificato mostra l'attuale struttura filogenetica della famiglia.\nElenco dei generi della famiglia.\nLa famiglia \u00e8 suddivisa in 5 trib\u00f9, 4 sottorib\u00f9, 25 generi e circa 620 specie. Per ogni trib\u00f9 sono indicati i generi, con il numero delle specie.\nTrib\u00f9 Fontanesieae.\nLa trib\u00f9 Fontanesieae comprende 1 generi e 2 specie:\nTrib\u00f9 Forsythieae.\nLa trib\u00f9 Forsythieae comprende 2 generi e 10 - 12 specie:\nTrib\u00f9 Jasmineae.\nLa trib\u00f9 Jasmineae comprende 2 generi e oltre 220 specie:\nTrib\u00f9 Myxopyreae.\nLa trib\u00f9 Myxopyreae comprende 3 generi e 7 specie:\nTrib\u00f9 Oleeae.\nLa trib\u00f9 Oleeae comprende 4 sottotrib\u00f9, circa 17 generi e oltre 380 specie:&lt;br&gt;\nSottotrib\u00f9 Oleinae\nLa sottotrib\u00f9 Oleinae comprende 12 generi e circa 210 -260 specie:\nSottotrib\u00f9 Fraxininae\nLa sottotrib\u00f9 Fraxininae comprende 1 genere e oltre 60 specie:\nSottotrib\u00f9 Ligustrinae\nLa sottotrib\u00f9 Ligustrinae comprende 2 generi e circa 60 specie:\nSottotrib\u00f9 Schreberinae\nLa sottotrib\u00f9 Schreberinae comprende 2 generi e circa 12 specie:\nGeneri presenti in Italia.\nNella flora spontanea italiana della famiglia Oleaceae sono presenti i seguenti generi:\nPer meglio comprendere ed individuare i vari generi della famiglia Oleaceae relativamente alle specie spontanee della flora italiana, l\u2019elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue un genere dall'altro):\nUsi.\nLa famiglia delle Oleacee comprende piante di grande interesse economico, la pi\u00f9 famosa delle quali \u00e8 l'olivo (\"Olea europaea\" subsp. \"europaea\"), originario del bacino del Mediterraneo, di grande importanza alimentare per i frutti (olive) e per l'olio che se ne estrae.\nL'olivo \u00e8 marginalmente utilizzato anche per il suo legno. Assai pi\u00f9 importante \u00e8 il frassino (\"Fraxinus\"). Il frassino \u00e8 utilizzato anche per l'industria alimentare, specificamente per l'estrazione della manna.\nLe specie del genere \"Fontanesia\" sono usate spesso nel giardinaggio. La specie \"F. phillyreoides\" venne portata a Parigi dalla Siria dallo stesso Labillardi\u00e8re nel 1787; mentre la specie \"F. fortunei\" fu introdotta direttamente dalla Cina attorno al 1845.\nAnche le specie del genere \"Forsythia\" sono impiegate unicamente nel giardinaggio. La loro introduzione nei giardini europei \u00e8 iniziata nel 1846 dalla Cina con la specie \"Forsythia viridissima\" proseguita poi nel 1883 con la specie \"Forsythia suspensa\". Attualmente in Europa \u00e8 presente un ibrido (\"Forsythia \u00d7 intermedia\" ) formato dalle due precedenti specie.\nAlcune specie del gelsomino (\"Jasminum\") sono diffuse in Europa a scopo ornamentale. Sembra sia stato Vasco de Gama a portare nel Portogallo le prime specie di questo gruppo dalla costa del Malabar. Molte specie sono coltivate per l'industria profumiera. Altre specie ornamentali sono il lill\u00e0 (\"Syringa\") e il ligustro (\"Ligustrum\") - a cui si aggiungono \"Chionanthus\", \"Osmanthus\", \"Phillyrea\" e altre. Il frassino \u00e8 usato come albero in parchi, giardini e alberature stradali."}
{"id": "132507", "revid": "1504506", "url": "https://it.wikipedia.org/wiki?curid=132507", "title": "Grado di libert\u00e0 (statistica)", "text": "I gradi di libert\u00e0 di una variabile aleatoria o di una statistica in genere esprimono il numero minimo di dati sufficienti a valutare la quantit\u00e0 d'informazione contenuta nella statistica. Infatti, quando un dato non \u00e8 indipendente, l'informazione che esso fornisce \u00e8 gi\u00e0 contenuta implicitamente negli altri. \u00c8 possibile quindi calcolare le statistiche utilizzando soltanto il numero di osservazioni indipendenti, consentendo in questo modo di ottenere una maggiore precisione nei risultati.\nIl concetto di gradi libert\u00e0 venne introdotto in statistica da Ronald Fisher negli anni '20.\nDiverse variabili casuali (t di Student, F di Snedecor, Chi Quadrato e Chi Quadrato non centrale, v.c. di Wishart e altre) hanno parametri detti comunemente \"gradi di libert\u00e0\"."}
{"id": "132512", "revid": "1915706", "url": "https://it.wikipedia.org/wiki?curid=132512", "title": "Acido etilendiamminotetraacetico", "text": "L'acido etilendiamminotetraacetico, pi\u00f9 noto con la sigla di EDTA \u00e8 un acido carbossilico; in particolare \u00e8 un acido tetracarbossilico dotato inoltre di due doppietti elettronici (donatori di Lewis) appartenenti all'azoto. Queste caratteristiche fanno dell'anione etilendiamminotetraacetato EDTA4\u2212 un legante esadentato.\nA temperatura ambiente si presenta come una polvere cristallina moderatamente solubile in acqua, cui impartisce una reazione acida: una sospensione di 10 grammi di EDTA in un litro di acqua ha pH circa 2,5. L'EDTA \u00e8 viceversa solubile nelle soluzioni alcaline sotto forma di anione policarbossilato.\nFu sintetizzato per la prima volta nel 1935 dal chimico Ferdinand M\u00fcnz.\nSintesi.\nIl composto fu descritto inizialmente da Ferdinand M\u00fcnz, che lo prepar\u00f2 dalla reazione fra etilendiammina e acido cloroacetico. Oggi l'EDTA \u00e8 sintetizzato essenzialmente a partire da etilendiammina (1,2-diamminoetano), formaldeide (metanale) e cianuro di sodio. Questa strada porta al sale sodico che pu\u00f2 essere facilmente convertito in acido:\nCos\u00ec sono prodotte circa tonnellate di EDTA all'anno. Le impurit\u00e0 cogenerate da questa via sintetica includono glicina e acido nitriloacetico, esse sono prodotte da reazioni secondarie dei coprodotti amminici.\nElementi di chimica di coordinazione dell'EDTA.\nNella chimica di coordinazione, lo EDTA4\u2212 \u00e8 un membro della famiglia di ligandi degli acidi poliammino carbossilici. EDTA4\u2212 abitualmente si lega a un catione metallico attraverso le sue due ammine e ai 4 carbossilati. Molti tra i composti di coordinazione adottano la geometria ottaedrica. Anche se di poca importanza per le sue applicazioni, questi complessi ottaedrici sono chirali. L'anione [Co(edta)]\u2212 \u00e8 stato risolto nei suoi enantiomeri. Molti complessi dell'EDTA4\u2212 adottano strutture pi\u00f9 complesse a causa di: (i) la formazione di un legame addizionale all'acqua, ad esempio complessi a sette-coordinate, oppure (ii) spiazzando uno dei bracci del carbossilato con una molecola d'acqua. Le prime ricerche sullo sviluppo dell'EDTA vennero eseguire da Gerold Schwarzenbach negli anni quaranta. EDTA forma complessi specialmente forti con Mn(II), Cu(II), Fe(III), Pb (II) e Co(III).\nAlcune caratteristiche dei complessi formati dall'EDTA sono rilevanti per le sue applicazioni. Per prima istanza, a causa della sua alta denticit\u00e0, questo ligando possiede un'alta affinit\u00e0 per i cationi metallici:\nScritto in questa forma, la costante di equilibrio mostra che gli ioni metallici competono con i protoni per il legame all'EDTA. Dal momento che gli ioni metallici vengono estesamente avviluppati dall'EDTA, le loro propriet\u00e0 catalitiche sono spesso soppresse. Inoltre, dal momento che i complessi del EDTA4\u2212 sono anionici, tendono a essere altamente solubili nella acqua acidula. Per questa ragione, l'acido etilen-diammino-tetra-acetico \u00e8 capace di dissolvere i depositi di ossidi metallici e di carbonati.\nImpieghi.\nL'EDTA trova larghissimo impiego in chimica analitica come agente chelante, ad esempio nell'esame emocromocitometrico. La presenza di quattro gruppi carbossilici e di due atomi di azoto fa s\u00ec che la molecola di EDTA sia in grado di formare complessi stabili con moltissimi cationi.\nLa stabilit\u00e0 di questi complessi rende l'EDTA il reagente pi\u00f9 diffuso per la misurazione della concentrazione di numerosi cationi tramite titolazione complessometrica. L'esempio pi\u00f9 comune di applicazione di titolazioni di questo tipo \u00e8 costituito dalla misura della durezza dell'acqua.\nL'EDTA \u00e8 infatti in grado di formare complessi con gli ioni di calcio e magnesio, ma anche con gli ioni di rame, zinco e numerosi altri elementi.\nNella pratica analitica quotidiana, pi\u00f9 che l'acido libero, \u00e8 frequente l'uso del suo sale calcio-disodico diidrato C10H14N2O8 Na2 Ca \u00b7 2 H2O, in particolare per la sua solubilit\u00e0 in acqua. Il calcio-disodio EDTA (CaNa-EDTA), da non confondere col disodio EDTA (DSEDTA), \u00e8 l'unica forma di EDTA approvata dalla FDA come trattamento medico per la chelazione del piombo. Il disodio-EDTA \u00e8 utilizzato in caso di ipercalcemia, per la sua maggiore affinit\u00e0 e capacit\u00e0 chelante verso il calcio. Stessa propriet\u00e0 possiede il magnesio-EDTA, utilizzato come fertilizzante agricolo. Per questo motivo, nel flusso sanguigno svolgono una scarsa azione chelante, legandosi prima al calcio che ai metalli pesanti.\nIn cosmetica viene utilizzato come additivo per migliorare l'azione dei tensioattivi (diminuendo la durezza dell'acqua), per evitare l'irrancidimento dovuto alla contaminazione da ioni di ferro e come coadiuvante di altri additivi battericidi.\nIn odontoiatria e pi\u00f9 specificatamente in endodonzia nel corso delle terapie canalari, le propriet\u00e0 chelanti dell'EDTA sono utili nei lavaggi endocanalari, al fine di evitare la formazione dello smear-layer, il cosiddetto \"fango dentinale,\" e ottenere cos\u00ec una detersione ottimale.\nIn farmacologia \u00e8 usato per risolvere problemi di intossicazione con soluzioni in grado di chelare i metalli pesanti e formando un composto di pi\u00f9 facile smaltimento. Infatti Il calcio-disodio-EDTA \u00e8 pi\u00f9 affine in ordine a mercurio, piombo, zinco (perci\u00f2 inibitore della metalloproteasi), altri metalli pesanti e per ultimo al calcio. L'EDTA \u00e8 scarsamente assorbito nel tratto gastrointestinale, per la maggior parte nel retto. Solamente tra il 5-15% entra nel sistema cardiovascolare dove pu\u00f2 chelare e rimuovere le tossine dal sangue.\nIn elettrotecnica e di riflesso nell'automotive \u00e8 un additivo idoneo a ridurre il fenomeno della solforazione (impropriamente solfatazione) sugli elettrodi nelle batterie al piombo acido ad acido libero ispezionabili."}
{"id": "132513", "revid": "81195", "url": "https://it.wikipedia.org/wiki?curid=132513", "title": "EDTA", "text": ""}
{"id": "132515", "revid": "125257302", "url": "https://it.wikipedia.org/wiki?curid=132515", "title": "Mefisto", "text": ""}
{"id": "132516", "revid": "1534511", "url": "https://it.wikipedia.org/wiki?curid=132516", "title": "Metrica di Robertson - Walker", "text": ""}
{"id": "132518", "revid": "181699", "url": "https://it.wikipedia.org/wiki?curid=132518", "title": "T\u014dfu", "text": ""}
{"id": "132524", "revid": "125480817", "url": "https://it.wikipedia.org/wiki?curid=132524", "title": "Il conte di Montecristo", "text": "Il conte di Montecristo (\"Le Comte de Monte-Cristo\") \u00e8 un romanzo di Alexandre Dumas (padre), scritto in collaborazione con Auguste Maquet, la cui pubblicazione a puntate inizi\u00f2 nel 1844. \u00c8 parzialmente ispirato a fatti reali, presi a prestito dalla biografia di Pierre Picaud. Il libro racconta come, al debutto del regno di Luigi XVIII, il 24 febbraio 1815, il giorno in cui Napoleone Bonaparte abbandona l'isola d'Elba, Edmond Dant\u00e8s, un giovane marinaio di diciannove anni, primo ufficiale di bordo della nave commerciale \"Le Pharaon\", sbarca a Marsiglia per fidanzarsi il giorno successivo con Mercedes, una bella donna catalana. Tradito da amici gelosi, egli \u00e8 denunciato come cospiratore \"bonapartista\" e rinchiuso in una cella del Castello d'If, al largo di Marsiglia. Dopo quattordici anni, prima ridotto alla solitudine e alla pi\u00f9 nera disperazione e poi rigenerato e istruito in segreto da un compagno di prigionia, l'abate Faria, Dant\u00e8s riesce a evadere: prende possesso d'un tesoro nascosto sull'isola di Montecristo, del quale l'abate, prima di morire, gli aveva rivelato l'esistenza. Ormai ricco e potente, Dant\u00e8s si fa passare per diversi personaggi: l'abate Busoni, Lord Wilmore e, infine, il conte di Montecristo. Attraverso queste tre identit\u00e0, il protagonista consuma metodicamente la propria vendetta, ripagando i propri nemici - quelli che lo hanno accusato a torto e fatto imprigionare - della loro stessa moneta, intromettendosi nelle loro vite, fingendosi amico e distruggendole dall'interno, come in una sorta di contrappasso dantesco. Mentre garantisce la felicit\u00e0 e la libert\u00e0 a quei pochi che gli son restati fedeli.\nQuesto romanzo \u00e8, assieme a \"I tre moschettieri\", una delle due opere pi\u00f9 conosciute di Dumas, sia in Francia che in Italia e nel mondo. Fu prima pubblicato in feuilleton sul \"Journal des d\u00e9bats\" dal 28 agosto al 19 ottobre 1844 (1\u00aa parte), dal 31 ottobre al 26 novembre 1844 (2\u00aa parte), poi dal 20 giugno 1845 al 15 gennaio 1846 (3\u00aa parte).\nLa storia \u00e8 ambientata tra l'Italia, la Francia e alcune isole del Mar Mediterraneo, durante gli anni tra il 1815 ed il 1838 (dall'esordio del regno di Luigi XVIII di Borbone al regno di Luigi Filippo d'Orl\u00e9ans). Romanzo dalla forte valenza emotiva, oltre che affresco della storia francese ed europea del XIX secolo, negli ultimi 170 anni non ha mai smesso di appassionare e avvincere i lettori.\nTrama.\nIl complotto.\nMarsiglia, 1815: anno della Restaurazione Borbonica. Edmond Dant\u00e8s \u00e8 un giovane marinaio della nave mercantile \"Pharaon\" che sta per essere promosso a capitano, oltre che a essere in procinto di sposarsi con l'amata fidanzata Merc\u00e9d\u00e8s. Mosso dall'invidia, Danglars, scrivano della nave e aspirante da lungo tempo alla nomina di capitano, organizza una trappola per incastrare Edmond e strappargli, cos\u00ec, l'agognata promozione.\nCon la complicit\u00e0 di Fernand Mondego (cugino di Merc\u00e9d\u00e8s e dichiaratamente innamorato di lei, seppur respinto) e Gaspard Caderousse (invidioso vicino di casa di Dant\u00e8s), Danglars scrive una lettera anonima, dove denuncia Edmond accusandolo di essere un agente bonapartista. La missiva finisce nelle mani del sostituto procuratore del re e magistrato pubblico G\u00e9rard de Villefort. Quest'ultimo, desideroso di mostrarsi degno di entrare a far parte della ricca famiglia dei marchesi di Saint-M\u00e9ran (filo monarchici) per poterne sposare la figlia Ren\u00e9e, e allo stesso tempo proteggere il proprio padre (attivo bonapartista), manifesta una particolare inflessibilit\u00e0 contro Dant\u00e8s (nonostante sia consapevole della sua innocenza ed estraneit\u00e0 alle accuse) ed emette contro di lui un ordine di arresto.\nLa prigionia.\nEdmond Dant\u00e8s viene arrestato e condotto nottetempo nella prigione del Castello d'If dove, per la gravit\u00e0 del reato imputatogli, \u00e8 condannato a trascorrere il resto della vita. Proprio quando le speranze di tornare libero svaniscono,vi fa la conoscenza di un altro prigioniero, l'abate Faria, che da anni sta scavando un tunnel sotterraneo, nella speranza che possa condurlo fuori dalla fortezza. \nEdmond decide di aiutare l'anziano, il quale - per contro - aiuta Dant\u00e8s a fare luce sugli eventi che lo hanno condotto in prigione. Consapevole di essere stato vittima di un complotto, Edmond giura di vendicarsi di tutti quelli che lo hanno incastrato. In attesa di realizzare il suo piano si fa istruire da Faria in varie discipline, dall'economia alla matematica, dalle lingue straniere alla filosofia, almeno fino a quando l'anziano abate viene colpito da una serie di attacchi apoplettici che lo portano alla morte. \nTuttavia, prima di morire e conscio della bont\u00e0 d'animo di Dant\u00e8s, gli rivela l'esatta ubicazione di un tesoro nascosto nell'isola di Montecristo. Dant\u00e8s vede nella morte di Faria l'unica occasione concreta per fuggire e cos\u00ec si sostituisce a lui all'interno del sacco in cui il vecchio era stato messo per la sepoltura. Gettato in mare (il \"cimitero\" del Castello d'If), Dant\u00e8s riesce a liberarsi del sacco e a trarsi in salvo sull'isola di Tiboulen.\nLa vendetta.\nFinalmente libero, dopo 14 anni di prigionia, e trovatosi in possesso di un'immensa fortuna grazie al ritrovamento del tesoro indicatogli da Faria, Dant\u00e8s si costruisce una nuova identit\u00e0 e, sotto le mentite spoglie del \"Conte di Montecristo\", ritorna a Marsiglia per attuare il piano di vendetta. Qui assume una serie di identit\u00e0 diverse, come quella dell'abate Busoni - con cui fa visita a Caderousse e da cui si fa raccontare i dettagli del complotto, della morte del padre, del destino dell'amata Merc\u00e9d\u00e8s e delle vicende degli altri congiurati - e quelle del nobile inglese Lord Wilmore e di Sinbad il marinaio, attraverso cui compie buone azioni nei confronti di coloro che gli sono sempre stati leali. \nEppure solo a distanza di 10 anni dal suo ritorno a Marsiglia, passati a consolidare la sua presenza presso coloro di cui vuole vendicarsi, Dant\u00e8s decide di attuare concretamente il regolamento di conti e cos\u00ec Fernand Mondego (che, divenuto \"conte de Morcerf\" grazie alla ricchezza accumulata come coscritto, era riuscito a sposare Merc\u00e9d\u00e8s) viene processato per aver tradito il Pasci\u00e0 Al\u00ec-Tebelen mentre era ufficiale in Grecia; indignati del suo comportamento, la moglie e il figlio decidono di abbandonarlo, portando Mondego al suicidio. G\u00e9rard de Villefort, colui che pur sapendo dell'innocenza di Dant\u00e8s e pur avendo i mezzi per scagionarlo aveva deciso di lasciarlo in prigione per non mettere a rischio la propria posizione sociale e la propria carriera politica, viene spinto alla pazzia sia da una catena di avvelenamenti di cui cadono vittime i membri della sua famiglia, sia dalla scoperta della vera identit\u00e0 del conte. \nCaderousse, diventato un criminale bramoso di denaro, viene ucciso dal suo complice. Infine Danglars, colui che ordisce materialmente il complotto iniziale contro Dant\u00e8s, divenuto il pi\u00f9 ricco banchiere di Parigi (dopo aver abbandonato l'incarico di capitano della nave \"Pharaon\"), viene prima portato al tracollo finanziario per poi essere rapito e imprigionato, costretto a dilapidare ci\u00f2 che era rimasto del suo denaro per sfamarsi. Solo a questo punto il Conte di Montecristo gli rivela la sua vera identit\u00e0 e, di fronte al sincero pentimento di Danglars, gli concede il perdono.\nLe traduzioni italiane.\nTagli e censure nella traduzione di \u00abEmilio Franceschini\u00bb.\nLa traduzione attribuita a Emilio Franceschini, pubblicata dal 1984 ad oggi da Mondadori, dalla BUR (1998-2012), e per molto tempo la pi\u00f9 diffusa, presenta numerosi tagli e censure. Solo le edizioni pi\u00f9 recenti riportano una corretta traduzione del testo di Dumas.\nUn esempio di censura fra tanti riguarda il capitolo XVI, incentrato sul personaggio di Faria: nel testo originale, egli viene descritto come \u00ab\"abb\u00e9, savant, homme d'\u00e9glise\"\u00bb (\u00ababate, erudito, uomo di chiesa\u00bb); nella traduzione di Franceschini, Faria diventa semplicemente \u00abscienziato [e] uomo di studi\u00bb, senza connotazioni religiose. Censure simili vengono adottate ogniqualvolta nel testo originale un personaggio \u00e8 paragonato a un dio: nel capitolo XXXI Edmond Dant\u00e8s non si presenta a Franz come \u00ab\"le roi de la cr\u00e9ation\"\u00bb (\u00abil re della creazione\u00bb), e nel capitolo XXXIII Luigi Vampa non appare \u00ab\"beau, fier et puissant comme un dieu\"\u00bb, ma solo \u00abbello, superbo e potente\u00bb. Inoltre, nella traduzione di Franceschini sono assenti frasi o paragrafi interi, come ad es. il finale del capitolo XXXI. Non meno curioso \u00e8 lo stravolgimento del capitolo XXXV, gi\u00e0 a partire dal titolo: \u00abLa mazzolata\u00bb in francese, \u00abIl patibolo\u00bb in italiano. La \u00abmazzolat(ur)a\u00bb \u00e8 un tipo d'esecuzione pubblica molto cruento, inflitto per mezzo d'una mazza percossa sul cranio del condannato; nell'edizione italiana, l'intera descrizione della mazzolata \u00e8 sostituita da una pi\u00f9 blanda impiccagione.\nLa figura del traduttore Emilio Franceschini possiede tratti assai incerti. Il suo nome comparve per la prima volta in un'edizione degli Oscar Mondadori del 1984, in tutto simile a un'anonima traduzione italiana dell'Ottocento pubblicata da Salani. Secondo la ricostruzione effettuata dall'editore Donzelli, Franceschini non sarebbe mai esistito, e tale nome di fantasia sarebbe stato impiegato solo al fine di firmare la traduzione anonima, che resiste da ormai due secoli.\nAltre traduzioni.\nNegli anni 2010 e 2011 sono state pubblicate due traduzioni integrali, filologicamente corrette e senza censure: la prima condotta da Gaia Panfili, per Donzelli Editore; la seconda da Lanfranco Binni, per Garzanti. Entrambe si basano sull'edizione critica di Claude Schopp, autorevole studioso di Dumas, pubblicata in Francia dall'editore Robert Laffont nel 1993.\nDal 2012, la traduzione di Gaia Panfili \u00e8 pubblicata anche da Feltrinelli, nella collana Universale Economica Feltrinelli. \nNel 2013, \u00e8 stata la Rizzoli, nelle edizioni BUR a proporre una nuova traduzione, a firma di Guido Paduano. \nNell'aprile 2014 \u00e8 uscita la traduzione di Margherita Botto per Einaudi, nella collana Supercoralli (nel cui ambito ha preso avvio l'opera di ritraduzione di altri classici stranieri); nel 2015, esce nella collana economica \"ET Classici\", con una prefazione di Michele Mari.\nTuttavia, anche la precedente traduzione di Giovanni Ferrero, pubblicata da San Paolo dal 1969, e uscita poi da Fabbri Editori nel 2001, \u00e8 stata segnalata come rispettosa dell'originale, sebbene non sia basata sul testo stabilito dallo Schopp, il quale\u00a0\u2013 consultando, quando possibile, il manoscritto di Dumas\u00a0\u2013 ha emendato diverse imperfezioni tipografiche, comprese le rimozioni d'interi capitoli."}
{"id": "132527", "revid": "834", "url": "https://it.wikipedia.org/wiki?curid=132527", "title": "Il lavoro di Ulisse", "text": ""}
{"id": "132529", "revid": "827882", "url": "https://it.wikipedia.org/wiki?curid=132529", "title": "Tallone (disambigua)", "text": ""}
{"id": "132531", "revid": "3732", "url": "https://it.wikipedia.org/wiki?curid=132531", "title": "A ufo", "text": ""}
{"id": "132532", "revid": "1686872", "url": "https://it.wikipedia.org/wiki?curid=132532", "title": "Lapo Pistelli", "text": "Biografia.\nNato il 20 giugno 1964 a Firenze, figlio di Nicola Pistelli, deputato alla Camera nella IV legislatura per la Democrazia Cristiana (DC), nonch\u00e9 esponente della sinistra DC del tempo e per anni protagonista della politica fiorentina, morto in un incidente stradale sull'Arnaccio, vicino a Pisa, quando Lapo aveva solo due mesi.\nLaureato con lode in Scienze politiche al Istituto Cesare Alfieri dell'Universit\u00e0 degli Studi di Firenze, giornalista pubblicista, docente universitario, \u00e8 oggi manager di Eni; ha tre figli.\n\u00c8 stato docente ordinario per la Bing Overseas Studies della Stanford University di Firenze; da ragazzo, \u00e8 stato un esponente della Democrazia Cristiana, partito in cui ha ricoperto l'incarico di responsabile dell'Ufficio esteri del Movimento Giovanile (1987-1991).\nInizia l'attivit\u00e0 politica nel 1985, con l'elezione di Pistelli al Consiglio di Quartiere n.12 di Firenze, per poi alle amministrative del 1990 venire eletto al consiglio comunale di Firenze nelle liste della DC (1990-1992) e, successivamente, diventando anche assessore alla pubblica istruzione nella giunta comunale di Giorgio Morales nel 1992 fino al 1995.\nNel 1994, con lo scioglimento della DC, aderisce alla rinascita del Partito Popolare Italiano (PPI) di Mino Martinazzoli, di cui ne diviene segretario regionale del PPI per la Toscana fino al 1995.\nNegli anni successivi \u00e8 membro della segreteria e della direzione nazionale del PPI (1995-1999) e, fino alla fondazione del La Margherita, coordinatore della Segreteria nazionale (1999-2001).\nElezione a deputato.\nEletto deputato alla Camera nel 1996 con l'Ulivo nel collegio di Scandicci e nelle elezioni politiche del 2001, entra a far parte della Commissione Affari Costituzionali, di quella Affari Comunitari e della Commissione Affari Esteri, partecipando per alcuni anni alla Delegazione parlamentare italiana presso l'Organizzazione per la sicurezza e la cooperazione in Europa (OSCE).\nAlle elezioni politiche del 2001 viene ricandidato nel collegio uninominale di Scandicci alla Camera dei deputati, sostenuto dalla coalizione di centro-sinistra L'Ulivo in quota La Margherita (lista elettorale centrista con Francesco Rutelli a capo, alla quale ader\u00ec il Partito Popolare Italiano), dove viene riconfermato con il 64,05% dei voti contro i candidati del Polo per le Libert\u00e0 Salvatore Barillari (29,23%), della Lista Di Pietro Gianluca Mugnai (2,35%), di Democrazia Europea Bruno Baccani (2,32%) e della Lista Pannella-Bonino Leonardo Cipriani (2,05%).\nNel 2002, quando il Partito Popolare confluisce ne La Margherita come partito, assieme a Rinnovamento Italiano di Lamberto Dini e I Democratici di Arturo Parisi, Pistelli ne diventa membro dell'esecutivo nazionale e Responsabile nazionale degli esteri e relazioni internazionali fino al 2004.\nElezione al Parlamento europeo.\nAlle elezioni europee del 2004 viene candidato, ed eletto, al Parlamento europeo per la lista \"Uniti nell'Ulivo\" nella circoscrizione Italia centrale, ricevendo circa 80.000 preferenze. Dopo essersi dimesso dall'incarico di deputato, a seguito dell'elezione a eurodeputato, si \u00e8 iscritto al gruppo europarlamentare dei liberal democratici dell'ALDE ed \u00e8 membro della Commissione Esteri, della Commissione Affari Economici e Finanziari, della Commissione Libert\u00e0 Civili, Giustizia e Affari Interni e ricopre il ruolo di capodelegazione de La Margherita, vicepresidente del gruppo dell'ALDE e Presidente della Delegazione Unione europea-Sudafrica.\nNel 2007, con la nascita del Partito Democratico (PD), entra a far parte dell'esecutivo nazionale guidato da Walter Veltroni, andando a ricoprire il ruolo di Responsabile nazionale Esteri e Relazioni Internazionali, incarico successivamente confermato sotto la segreteria di Dario Franceschini e di Pier Luigi Bersani.\nRitorno alla Camera e Viceministro degli affari esteri.\nAlle elezioni politiche del 2008 viene eletto alla Camera dei deputati, nella lista del Partito Democratico nella circoscrizione Marche. Nella XVI legislatura \u00e8 stato componente 3\u00aa Commissione permanente Affari esteri e comunitari.\nNel 2009 si \u00e8 candidato alle primarie PD per la scelta del candidato sindaco del Comune di Firenze, ottenendo il 26,91% dei voti e arrivando secondo a Matteo Renzi con il 40,5%.\nRieletto alla Camera nelle elezioni politiche del 2013, in seguito alla nascita del governo di larghe intese guidato da Enrico Letta, il 2 maggio 2013 viene nominato viceministro degli Affari Esteri e della Cooperazione Internazionale nel governo Letta, posizione che mantiene dopo la caduta del governo Letta, per volere del neo-segretario del PD Matteo Renzi per diventare Presidente del Consiglio e alla nascita del suo governo.\nIl 15 giugno 2015 annuncia l'abbandono della vita politica dimettendosi lo stesso giorno dall'incarico di viceministro degli Esteri, e quindici giorni dopo, dalla Camera dei Deputati.\nDopo la politica.\nIl 1\u00ba luglio 2015 diviene Senior Vice President dell'Eni, con delega alle analisi strategiche e al business development support.\nIl 17 aprile 2017 diventa vicepresidente esecutivo dell'Eni ed \u00e8 nominato Direttore delle Relazioni Internazionali.\n\u00c8 vice-presidente del cda di OME (Observatoire Mediterran\u00e9en de l\u2019Energie) e membro della Global Commission on the Geopolitics of Energy Transformation di IRENA (International Renewable Energy Agency).\nAltre attivit\u00e0.\nHa scritto di politica internazionale per i quotidiani Europa e l'Unit\u00e0 e collabora con le riviste Limes e Aspenia. Ha contribuito alla redazione dell'Atlante dei Diritti Umani (Utet), curando la voce dei diritti umani nell'Unione europea e ha collaborato con vari centri studi internazionali (Policy Network e Chatham House a Londra, Center for American Progress e Brookings Institution a Washington).\nIn Italia \u00e8 Consigliere di ECFR (European Council on Foreign Relations), membro del Consiglio direttivo dello IAI (Istituto Affari Internazionali) e dell'Associazione Italia-ASEAN, Consigliere di Amministrazione del Centro Studi Americani e dell'Italia Myanmar Business Council. Collabora nel Comitato Scientifico di EastWest e nel Comitato Editoriale di WE, World of Energy. Nel luglio 2018 viene eletto Membro del Council di Chatham House. Dal 2008 al 2011 \u00e8 stato vicepresidente della Fondazione Italia USA.\nOnorificenze.\nGran Decorazione d'Onore in Oro con Fascia al Merito della Repubblica d'Austria\ncon decisione del Presidente Federale della Repubblica d'Austria dell'8 aprile 2015"}
{"id": "132534", "revid": "125365526", "url": "https://it.wikipedia.org/wiki?curid=132534", "title": "Gianni Pittella", "text": "\u00c8 stato deputato alla Camera dal 1996 al 1999 e europarlamentare dal 1999 al 2018, dove ha ricoperto gli incarichi di vicepresidente vicario del Parlamento europeo dal 2009 al 2014 e presidente dell'Alleanza Progressista dei Socialisti e dei Democratici dal 2014 al 2018.\nBiografia.\nSi \u00e8 laureato dapprima in Medicina e Chirurgia, per poi specializzarsi in Medicina legale e forense presso l'Universit\u00e0 degli Studi di Napoli Federico II. \u00c8 sposato e ha due figli.\nSeguendo lo stesso percorso di suo padre Domenico, senatore dal 1972 al 1983, e di suo fratello minore Marcello, presidente della Regione Basilicata dal 2013 al 2018, Gianni Pittella si impegna soprattutto in politica; \u00e8 stato, infatti, consigliere comunale di Lauria nel 1979 a soli 21 anni, consigliere regionale e assessore della giunta regionale della Basilicata con deleghe regionali alla formazione, alla cultura e alle attivit\u00e0 produttive nel 1980 a soli 22 anni, segretario regionale del Movimento Giovanile Socialista.\nGi\u00e0 membro del Partito Socialista Italiano, con il quale viene candidato alle elezioni europee del 1994 risultando il primo dei non eletti nella circoscrizione Italia meridionale. Nel 1994, allo scioglimento del PSI passa nella Federazione Laburista di Valdo Spini.\nAlle consultazioni politiche dell'aprile 1996, viene candidato alla Camera dei deputati per l'Ulivo, sconfiggendo, nel collegio uninominale di Lauria, il candidato del Polo per le Libert\u00e0 col 55,6% dei voti contro il 37,3% della coalizione avversaria, e viene eletto.\nNel 1998 segue la confluenza della Federazione Laburista nei Democratici di Sinistra di Massimo D'Alema, diventando membro della Direzione nazionale, nonch\u00e9 responsabile nazionale per gli Italiani nel Mondo.\nIstituzioni europee.\nSi dimette alla Camera dei deputati nel 1999, quando viene eletto alle elezioni europee del 1999 europarlamentare al Parlamento europeo.\nRiconfermato deputato europeo alle elezioni del 2004, nel novembre 2006 \u00e8 stato designato all'unanimit\u00e0 presidente della delegazione italiana dei DS nel gruppo del Partito del Socialismo Europeo (PSE) in seno al Parlamento europeo, incarico da lui svolto fino alle successive elezioni del 2009. Dal 14 luglio dello stesso anno \u00e8 vice presidente vicario del Parlamento Europeo, dopo essere stato rieletto per la terza volta con il Partito Democratico nella circoscrizione Italia meridionale, ricevendo preferenze. \u00c8 iscritto al gruppo parlamentare dell'Alleanza Progressista dei Socialisti e dei Democratici fino al febbraio 2014, quando aderir\u00e0, insieme al PD di cui \u00e8 membro, al gruppo parlamentare del Partito del Socialismo Europeo. Il parlamentare riceve la nomina di vicepresidente vicario al primo turno con un totale di 360 su 684 voti validi, risultando il pi\u00f9 votato tra i 14 vicepresidenti; viene riconfermato alla carica il 18 gennaio 2012, quando riscuote ancora il maggior consenso con 319 voti di preferenza. Fa parte dei comitati di conciliazione tra Parlamento europeo e Consiglio dell'Unione europea.\n\u00c8 membro della Commissione per i bilanci, della Commissione per i problemi economici e monetari, della Commissione temporanea sulle sfide e i mezzi finanziari dell'Unione allargata nel periodo 2007-2013, della Delegazione alla commissione parlamentare mista UE\u2013Romania, della Delegazione alla commissione di cooperazione parlamentare UE\u2013Moldavia.\nPrimarie del Partito Democratico.\nL'8 aprile 2013 lancia la sua candidatura alle primarie di quell'anno per la carica di segretario del PD, ricevendo il sostegno dell'ex segretario generale della UIL Giorgio Benvenuto, Mercedes Bresso, e il deputato Fabio Porta.\nIl 21 ottobre 2013 propone la sua mozione congressuale, ma alla fine, \u00e8 Matteo Renzi ad essere eletto segretario in quanto Pittella, classificatosi all'ultimo posto, il quarto, con solo il 5,8% di preferenze fra gli iscritti, non \u00e8 neppure designato a partecipare alla competizione elettorale.\nIn seguito, la direzione nazionale del suo partito approva una deroga che gli consente di candidarsi per la quarta volta al Parlamento europeo. Risultando il primo degli eletti nelle elezioni europee del 2014 tra i candidati del PD nella circoscrizione Italia meridionale centra cos\u00ec l'obiettivo del quarto mandato europeo con preferenze davanti alla capolista Pina Picierno.\nAlleanza dei Socialisti e Democratici.\nDal 19 giugno al 1\u00b0 luglio 2014 \u00e8 presidente \"ad interim\" del Parlamento europeo a seguito delle dimissioni di Martin Schulz, che viene poi rieletto Presidente del Parlamento europeo. Il 2 luglio 2014 diventa presidente dell'Alleanza Progressista dei Socialisti e dei Democratici (S&amp;D) al Parlamento europeo subentrando all'austriaco Hannes Swoboda. Pittella \u00e8 il primo italiano a guidare il gruppo dei socialisti all'Europarlamento.\nTra le sue battaglie politiche l'idea di unificare politicamente gli stati membri dell'Unione europea per attuare l'annoso progetto, mai avviato e sul quale ha anche scritto un libro, degli Stati Uniti d'Europa.\nSenato della Repubblica.\nAlle elezioni politiche italiane del 2018 viene candidato nel collegio uninominale di Matera al Senato della Repubblica, per la coalizione di centro-sinistra, dove viene sconfitto, classificandosi terzo dietro all'esponente del Movimento 5 Stelle Saverio De Bonis e al candidato del centro-destra Pasquale Pepe. Viene comunque eletto senatore in virt\u00f9 della candidatura nelle liste proporzionali del Partito nella circoscrizione Campania.\nNel dicembre 2019 \u00e8 tra i 64 firmatari (di cui altri 6 del Partito Democratico) per il referendum confermativo sul taglio dei parlamentari svoltosi nel settembre 2020.\nComune di Lauria.\nIl 18 agosto 2021 annuncia la sua candidatura a sindaco di Lauria, sua citt\u00e0 natale. Vince al primo turno le elezioni del 3 e 4 ottobre con oltre il 53% dei consensi ."}
{"id": "132535", "revid": "15732", "url": "https://it.wikipedia.org/wiki?curid=132535", "title": "Giovanni Pittella", "text": ""}
{"id": "132536", "revid": "181699", "url": "https://it.wikipedia.org/wiki?curid=132536", "title": "Omicidio di Massimo D'Antona", "text": "L\u2019omicidio di Massimo D'Antona fu un atto terroristico avvenuto a Roma il 20 maggio 1999 che vide come vittima Massimo D'Antona, docente universitario e consulente del Ministero del Lavoro, assassinato dalle Nuove Brigate Rosse.\nRicostruzione giudiziaria dei fatti.\nErano da poco passate le 8:00 di mattina, del 20 maggio 1999 quando il professor Massimo D'Antona, consulente del Ministero del Lavoro, si apprestava a uscire dalla sua abitazione di via Salaria, angolo via Po, a Roma, per recarsi al lavoro nel suo studio situato a poca distanza dal suo appartamento.\nSuperato l'incrocio con via Adda, in corrispondenza di un cartellone pubblicitario che lo nasconde dalla vista dalla strada, intorno alle ore 8:13, il \"professore\" viene bloccato dal \"commando\" di brigatisti formato da Mario Galesi e Nadia Desdemona Lioce che sono gi\u00e0 dalle 5:30 nascosti all'interno del furgone parcheggiato al lato della strada.\nPer loro l'azione \u00e8 gi\u00e0 cominciata quattro giorni prima, con l'operazione di parcheggio dei mezzi: due furgoni Nissan in sosta in via Salaria, due scooter per la fuga della squadra operativa e le biciclette per le \"staffette\". I due, nel mezzo, controllano la strada attraverso un piccolo foro ricavato attraverso la vernice bianca che oscura i vetri. Baffi finti, un contenitore per le urine e le borse con all'interno le armi. Ma non sono soli. Altri tre elementi del gruppo operativo (le cosiddette \"staffette\") hanno gi\u00e0 raggiunto la loro posizione prevista e sono tutti equipaggiati con finti telefonini, ricetrasmittenti, cerotti sulle dita per non lasciare impronte, cappellini con visiera e occhiali da vista.\nNel mentre il professor D'Antona si \u00e8 gi\u00e0 avviato lungo il marciapiede che costeggia Villa Albani e ha gi\u00e0 quasi percorso gran parte degli ultimi centotrenta passi che lo separano dall'ultimo istante della sua vita. Un testimone oculare del delitto, durante il dibattimento, ricostruisce cos\u00ec quella manciata di secondi: \"Ero sullo stesso marciapiede su cui camminava D'Antona. Ho visto un uomo e una donna che stavano aspettando qualcuno e poi parlavano con questa persona. Io ho proseguito. Ho superato via Adda ma, dopo qualche metro, ho sentito dei colpi sordi. Mi sono girato a guardare e ho visto una \"pistola lunga\" e poi l'uomo che continuava a sparare mentre l'altro uomo era gi\u00e0 a terra\".\nSecondo la deposizione processuale della pentita Cinzia Banelli, \"l'uomo che continuava a sparare\" era Mario Galesi che, armato di una pistola semiautomatica calibro 9x19 senza silenziatore, faceva fuoco su D'Antona, svuotando tutti i 9 colpi del caricatore e infliggendogli il colpo di grazia al cuore.\nConclusa l'azione i due si allontanano dal luogo del delitto: l'uomo verso via Basento dove sale in sella a un motorino \"50\", mentre la donna cammina ancora lungo via Salaria, incrociando un secondo testimone oculare che la descrive con: \"i capelli corti e lisci, castano scuri, attaccati al volto e pettinati con la riga in mezzo, occhi grandi, piuttosto scuri e faccia grassottella\".\nI soccorsi che arrivano poco dopo sul posto trasportano D'Antona al Policlinico Umberto I dove, alle 9:30, il medico ne dichiara la morte.\nLa rivendicazione.\nPoche ore dopo l'agguato, in un documento di 14 pagine stampate fronte retro, con tanto di stella a cinque punte e firmato Nuove Brigate Rosse, arriva la rivendicazione.\nRispetto ai modelli di rivendicazione utilizzati dai brigatisti negli anni di piombo, oltre alla scomparsa della classica dicitura \"SIM\" (Stato Imperialista delle Multinazionali), l'espressione ideologica coniata dalle stesse BR, sostituita da \"Borghesia Internazionale\", si rileva un netto peggioramento dello stile e della qualit\u00e0 letteraria e una maggior tortuosit\u00e0 nell'espressione. Anche qui, come in quella del delitto Biagi, vi si individua una certa logica criminale dell'Organizzazione che progettava di colpire uomini dello Stato e personalit\u00e0 cardine, legate a un contesto di ristrutturazione del mercato del lavoro:\n\"Il giorno 20 maggio 1999, a Roma, le Brigate Rosse per la Costruzione del Partito Combattente hanno colpito Massimo D'Antona, consigliere legislativo del Ministro del Lavoro Bassolino e rappresentante dell'Esecutivo al tavolo permanente del \"Patto per l'occupazione e lo sviluppo\". Con questa offensiva le Brigate Rosse per la Costruzione del partito Comunista combattente, riprendono l'iniziativa combattente, intervenendo nei nodi centrali dello scontro per lo sviluppo della guerra di classe di lunga durata, per la conquista del potere politico e l'instaurazione della dittatura del proletariato, portando l'attacco al progetto politico neo-corporativo del \"Patto per l'occupazione e lo sviluppo\", quale aspetto centrale nella contraddizione classe/Stato, perno su cui l'equilibrio politico dominante intende procedere nell'attuazione di un processo di complessiva ristrutturazione e riforma economico-sociale, di riadeguamento delle forme del dominio statuale, base politica interna del rinnovato ruolo dell'Italia nelle politiche centrali dell'imperialismo.\"\nIl processo.\nPrimo grado.\nPer l'omicidio del giuslavorista vengono rinviate a giudizio 17 persone: dieci di loro per banda armata e gli altri sette per banda armata e omicidio. Il primo processo si conclude il 1\u00ba marzo 2005 quando il gup Luisanna Figliolia condanna all'ergastolo Laura Proietti e a vent'anni di reclusione Cinzia Banelli, entrambe giudicate con il rito abbreviato.\nL'8 luglio 2005, dopo 32 ore di camera di consiglio la Corte d'assise di Roma, presieduta da Marco D'Andria, emette il verdetto per gli altri brigatisti alla sbarra e condanna alla pena dell'ergastolo Nadia Desdemona Lioce, Roberto Morandi e Marco Mezzasalma.\nPene minori, invece, per gli altri componenti, tutti assolti dall'accusa di concorso nell'omicidio e ritenuti responsabili solo di associazione sovversiva: nove anni a Paolo Broccatelli, nove anni e sei mesi a Diana Blefari Melazzi, quattro anni e otto mesi a Federica Saraceni, cinque anni a Simone Boccaccini, cinque anni e sei mesi a Bruno Di Giovannangelo e a tutti i cosiddetti detenuti \"irriducibili\" che dal carcere di Trani avevano rivendicato l'omicidio: Michele Mazzei, Antonino Fosso, Francesco Donati e Franco Galloni.\nPer Alessandro Costa, Roberto Badel e i fratelli Fabio e Maurizio Viscido c'\u00e8 invece l'assoluzione.\nL'appello.\nLa seconda Corte d'assise d'appello di Roma, nelle due sentenze del 1\u00ba giugno e del 28 giugno 2006, conferma gli ergastoli per Nadia Desdemona Lioce, Roberto Morandi, Marco Mezzasalma e riduce le condanne a Laura Proietti (a vent'anni), e alla \"pentita\" Cinzia Banelli (a dodici anni).\nRibaltata invece la sentenza di primo grado per Federica Saraceni che, assolta in primo grado dall'accusa di concorso nell'omicidio, viene invece giudicata a parte e condannata a ventuno anni e sei mesi dalla seconda Corte d'assise d'appello, il 4 aprile 2008, ritenendola responsabile di questo particolare reato.\nAssolti in via definitiva Alessandro Costa e Roberto Badel a cui si aggiungono tutti gli \"irriducibili\" del carcere di Trani: Michele Mazzei, Antonino Fosso, Francesco Donati e Franco Galloni.\nLa Cassazione.\nNell'ultimo grado di giudizio, il 28 giugno 2007, la Cassazione conferma sostanzialmente le sentenze della Corte d'appello: ergastolo per Morandi, Mezzasalma e Lioce e assoluzione per i 4 \"irriducibili\" Fosso, Donati, Galloni e Mazzei, per cui viene respinta la richiesta di un nuovo processo.\nConfermate le condanne definitive anche a Federica Saraceni (ventuno anni e sei mesi), Laura Proietti (vent'anni), Cinzia Banelli (dodici anni), Simone Boccaccini (cinque anni e otto mesi), Bruno Di Giovannangelo (cinque anni e sei mesi) e Paolo Broccatelli (nove anni), i giudici hanno ridotto la pena a Diana Blefari Melazzi (da nove anni a sette anni e sei mesi).\nUna nuova stagione di sangue.\nL'omicidio D'Antona riapre la stagione degli omicidi delle Brigate Rosse che, a 11 anni dall'ultimo assassinio, quello di Roberto Ruffilli, si ripropongono all'attenzione pubblica con una nuova sigla, le Nuove Brigate Rosse, con cui riprendono la lotta armata cercando di arrestare il cosiddetto progetto politico neo-corporativo dei \"Patti per l'occupazione\", colpendo figure chiave legate al contesto politico della ristrutturazione del mondo del lavoro.\nL'obbiettivo perseguito \u00e8 sempre, come per le storiche BR, quello della conquista del potere politico e dell'instaurazione della dittatura del proletariato, attraverso l'annientamento del dominio della borghesia imperialista.\nAll'omicidio D'Antona seguiranno poi l'assassinio del giuslavorista Marco Biagi e il conflitto a fuoco con le forze dell'ordine sul treno Roma-Firenze, del 2 marzo 2003, che coster\u00e0 la vita al sovrintendente della PolFer Emanuele Petri, al brigatista Mario Galesi e la conseguente cattura dell'altra brigatista Nadia Desdemona Lioce.\nIn seguito a quell'arresto e, soprattutto, dall'analisi del suo computer palmare gli inquirenti rintracciarono diversi documenti con possibili obbiettivi da colpire, risoluzioni strategiche e diverse altre prove che collegavano i due terroristi con la sigla Nuove BR e, di conseguenza, con gli omicidi D'Antona e Biagi."}
{"id": "132538", "revid": "1318658", "url": "https://it.wikipedia.org/wiki?curid=132538", "title": "Guido Podest\u00e0", "text": "Biografia.\nNasce a Milano, quinto di nove tra fratelli e sorelle, da pap\u00e0 Alfredo, dirigente della Pirelli e mamma Irma, insegnante di scuola materna.\nSi \u00e8 laureato in Architettura al Politecnico di Milano ed \u00e8 padre di quattro figli: Marco, Francesca, Arianna ed Annasole. La sorella Flavia era giornalista de \"Il Giornale\" e \"La Stampa\".\nNel 1976 viene assunto nella Societ\u00e0 Edilnord di Silvio e Paolo Berlusconi, diventandone nel giro di qualche anno amministratore delegato.\nIn giovent\u00f9 pratica il nuoto agonistico e fonda in seguito il Gruppo Sportivo Lombardo a Cinisello Balsamo.\nEurodeputato di Forza Italia (1994-2009).\nAlle Elezioni europee del 1994 Podest\u00e0 viene eletto per Forza Italia nella circoscrizione Nord-Ovest, ed \u00e8 stato rieletto nel 1999 e nel 2004. Nell'Europarlamento ha fatto parte del .\nEletto nel 1997 membro dell'Ufficio di Presidenza del Parlamento europeo come uno dei 14 Vicepresidenti, \u00e8 stato riconfermato due volte nell'incarico, nel giugno 1999 e nel gennaio 2002.\nIn qualit\u00e0 di membro titolare della Commissione Bilancio, \u00e8 stato Relatore al Bilancio dell'Unione nel 2002 e nel 2003.\n\u00c8 stato Presidente dell'Intergruppo del Parlamento europeo per la Terza e la Quarta Et\u00e0, con il quale \u00e8 stato promotore di varie iniziative tra cui il progetto ENEA, finalizzato a finanziare iniziative di mobilit\u00e0 per le persone anziane.\nDal 2004 al 2009 \u00e8 stato presidente della delegazione del Parlamento Europeo alla commissione parlamentare mista UE-Romania in vista dell'adesione della Romania all'Unione Europea e successivamente Presidente della Delegazione del Parlamento Europeo per i rapporti con l'Afghanistan.\nIncarichi di partito in Forza Italia.\nNegli anni 2000, parallelamente al lavoro di eurodeputato, \u00e8 commissario per Forza Italia nelle province di Varese e di Brescia.\nDal 2004 al 2008 \u00e8 commissario per Forza Italia della Provincia di Milano.\nDal maggio 2008 \u00e8 coordinatore regionale per la Lombardia di Forza Italia. Con la nascita del Popolo della Libert\u00e0 diventa il primo coordinatore regionale in Lombardia del nuovo partito.. Si dimette il 25 gennaio 2011 dal ruolo di coordinatore regionale del Pdl lombardo per \"sovraccarico di ruoli istituzionali ricoperti\", in primis quello di Presidente della Provincia di Milano. Gli subentra il Sottosegretario alle Infrastrutture del Governo Berlusconi Mario Mantovani..\nPresidente della Provincia di Milano (2009-2014).\nNel 2009 \u00e8 candidato alla presidenza della Provincia di Milano per il Popolo della Libert\u00e0, risultando eletto al ballottaggio contro il presidente uscente Filippo Penati.\nPassaggio al Nuovo Centrodestra.\nLegato da sempre a Forza Italia, prima, e poi, al Pdl, il 14 dicembre 2013, Guido Podest\u00e0 formalizza il suo passaggio al Nuovo Centrodestra guidato da Angelino Alfano.\nSi candida alle Elezioni europee del 2014 in Italia nella Circoscrizione Italia nord-occidentale (che raccoglie i collegi di Lombardia, Piemonte, Liguria e Valle d'Aosta) per NCD-UDC ma con 7.898 preferenze non \u00e8 eletto."}
{"id": "132539", "revid": "1543377", "url": "https://it.wikipedia.org/wiki?curid=132539", "title": "Jaguar C-Type", "text": "La Jaguar C-Type, nota inizialmente come XK120-C, dove \"C\" sta per \"Competition\", \u00e8 una vettura da competizione prodotta dalla casa automobilistica britannica Jaguar tra il 1951 e il 1953.\nStoria del modello.\nNel 1950, intuendo il ritorno pubblicitario globale di una vittoria alla 24 Ore di Le Mans, dove la Jaguar aveva ben figurato con tre XK120 OTS appositamente preparate, sir William Lions, il direttore generale dell'azienda, e Frank Raymond Wilton \"Lofty\" England, il manager che un anno prima aveva fondato l\"'Engineering Competition Department\", il primo reparto corse ufficiale Jaguar, incaricarono l'ingegnere William \"Bill\" Heynes della progettazione della versione da corsa della XK120, con il preciso obiettivo di vincere la maratona francese. \nQuesti decide di progettare una vettura da corsa che, pur sfruttando gran parte della meccanica della XK120 OTS, intervenisse sui suoi punti deboli, cio\u00e8 il corpo vettura a telaio separato, pesante e poco aerodinamico, e i freni, poco resistenti.\nNasce allora la XK120-C, dove \"C\" sta per \"Competition\", che viene presto ribattezzata \"C-Type\", una vettura che valorizza al massimo le componenti meccaniche della XK120 montandole su un telaio tubolare interamente nuovo, pi\u00f9 leggero e resistente, progettato da Bob Knight e rivestito da una carrozzeria in alluminio disegnata da Malcolm Sayer.\nLa vettura.\nLa C-type \u00e8 una vettura da competizione derivata dalla XK120 di serie, da cui eredita motore, cambio, sterzo, e sospensioni anteriori. Il telaio, completamente nuovo, \u00e8 di tipo tubolare con alcuni rinforzi in lamiera scatolata nei punti pi\u00f9 sollecitati. La carrozzeria \u00e8 realizzata completamente in alluminio e risulta pi\u00f9 leggera e meglio profilata rispetto a quella della XK120 OTS di serie. Nell'abitacolo spartano, in cui ogni particolare non necessario \u00e8 assente per ragioni di peso, vi sono due soli sedili, rivestiti in pelle, su cui prendono posto pilota e copilota, e un cruscotto con una strumentazione completa; tachimetro/contachilometri, contagiri, indicatore di pressione e temperatura dell'olio, del livello della benzina e della temperatura dell'acqua. Gli occupanti sono protetti solo da due piccoli \"aeroscreen\" abbattibili e da un basso parabrezza. Il cofano e i parafanghi anteriori sono uniti in un unico pezzo che si apre per lasciare libero accesso alla meccanica. Il bagagliaio \u00e8 assente, al suo posto si trova il serbatoio del carburante da 178 litri; con tappo ad apertura rapida posto sulla sommit\u00e0 del parafango.\nLe sospensioni anteriori sfruttano quadrilateri deformabili e barre di torsione longitudinali, mentre quelle posteriori, inedite, utilizzano un classico schema a ponte rigido ma una barra di torsione trasversale, puntoni di reazione longitudinali e un singolo braccio di reazione triangolare per contenere gli scuotimenti laterali. Quest'ultimo componente verr\u00e0 poi sostituito da una barra Panhard a partire dalla fine del 1952. Gli ammortizzatori sono idraulici telescopici all'anteriore e al posteriore. Lo sterzo \u00e8 a cremagliera. L'impianto frenante con tamburi su tutte le ruote, \u00e8 migliorato sia grazie ad un miglior raffreddamento, garantito dall'adozione di cerchi a raggi 6.00/6.50x16\", sia per l'adozione di un sistema di recupero automatico del gioco. Nel corso della produzione i freni a tamburo saranno sostituiti con freni a disco, rendendo la C-type la prima vettura al mondo ad impiegarli con successo in gara e su strada.\nIl motore e il cambio, a 4 marce, prelevati dalla XK120, vengono modificati per poter sopportare le sollecitazioni delle competizioni. Il 6 cilindri in linea bialbero serie XK da 3442 cm3 (alesaggio x corsa: 83 x 106 mm) dotato di due carburatori SU H8 viene elaborato adottando una nuova testata, nuovi profili degli alberi a camme, doppio scarico laterale e una pi\u00f9 accurata messa a punto generale fino a sviluppare 200 CV a 5800 giri/min e 298 Nm di coppia a 3900 giri/min in luogo dei 160 CV a 5000 giri/min e 262 Nm di coppia a 2500 giri/min della versione stradale. La vettura, pesante solo 1000 kg, \u00e8 capace di superare i 232 km/h. \nLe competizioni.\nIl 1951.\nLa Jaguar C-Type si impose alla 24 ore di Le Mans sin dal suo debutto nel 1951. \"Lofty\" England prepar\u00f2 attentamente la gara portando a Le Mans tre vetture, la prima per Stirling Moss - Jack Fairman, la seconda per Leslie Johnson - Clemente Biondetti e la terza per Peter Walker - Peter Whithead. Dopo aver ben figurato nelle prove, in gara le prime due Jaguar C-Type, quelle di Stirling Moss e di Clemente Biondetti furono costrette al ritiro, entrambe a causa di un guasto meccanico. Tuttavia la terza, con l'equipaggio Peter Walker - Peter Whithead, vinse con 9 giri di vantaggio sul secondo classificato dopo aver passato 16 ore al comando sotto la pioggia. \nDopo la grande vittoria alla maratona francese Jaguar mette regolarmente in vendita l'auto a 2327\u00a3 ma partecipa ufficialmente a poche altre competizioni. In particolare ottiene una doppietta al RAC Tourist Trophy corso sul circuito di Dundrod con le C-Type di Stirling Moss, primo, e Peter Walker, secondo. \nIl 1952.\nTra le stagioni sportive 1951 e 1952 Jaguar aggiorna la C-Type sostituendo il singolo braccio di reazione triangolare con una barra Panhard e i due carburatori SU H8 con tre doppio corpo Weber DCO3 da 40 mm, portando cos\u00ec la potenza a 220 CV a 5750 giri/min, e iniziando a sviluppare, in collaborazione con la Dunlop, i freni a disco. L'affidabilit\u00e0 in gara di questo nuovo tipo di sistema frenante viene testata da Stirling Moss e dal collaudatore Norman Dewis nel corso della Mille Miglia 1952. Nonostante un ritiro alla Brescia-Roma-Brescia i due hanno accumulato esperienza sufficiente ad approvare le rivoluzionarie componenti. \nPer la 24 Ore di Le Mans 1952, reagendo alle notizie allarmanti che accreditavano di prestazioni folli le nuove Mercedes-Benz W194 \"Ali di gabbiano\", la Jaguar modifica ulteriormente le C-Type \"ufficiali\" dotandole di un nuovo sistema di raffreddamento e di una nuova carrozzeria pi\u00f9 aerodinamica. Non essendo state testate abbastanza a lungo le modifiche causarono problemi di surriscaldamento e il conseguente ritiro di tutte e tre le vetture ufficiali in gara, affidate rispettivamente a Peter Walker - Stirling Moss, Peter Whitehead - Ian Stewart e Tony Rolt - Duncan Hamilton. \nNonostante la sconfitta a Le Mans nel corso del 1952 la C-Type, di nuovo con carrozzeria standard, ottiene la prima vittoria ufficiale in gara di una vettura dotata di freni a disco, il GP di Reims, ad opera di Stirling Moss.\nIl 1953.\nDopo averli testati a lungo nel corso della stagione precedente nel 1953 tutte le C-Type ufficiali sono dotate di freni a disco Dunlop sulle quattro ruote. Grazie anche a queste componenti innovative la C-type bissa il successo nella 24 Ore ottenuto nel 1951. \"Lofty\" England conferma gli equipaggi del 1952 composti da Peter Walker - Stirling Moss, Peter Whitehead - Ian Stewart e Tony Rolt - Duncan Hamilton. Dopo 24 ore di corsa risultarono vincitori Duncan Hamilton e Tony Rolt, che prendono parte alla gara solo dopo essere stati riammessi in extremis appena prima della partenza. I due inoltre stabiliscono anche un nuovo record tagliando il traguardo per la prima volta con una velocit\u00e0 media superiore alle 100 miglia orarie (160,9 km/h); esattamente 105,85 mph (170,3 km/h). \nDopo il successo alla 24 Ore di Le Mans 1953 la Jaguar C-Type \u00e8 sostituita dalla sua evoluzione, la D-type, che ne \u00e8 una diretta discendente, ma continua a gareggiare per alcuni anni in tutto il mondo in mano a numerosi piloti privati. \nLa produzione.\nLa C-type, derivando strettamente dalla XK120, viene messa regolarmente in produzione su una propria linea di montaggio, come fosse un\u2019auto stradale, accanto alla berlina MK VII e alla XK120 e regolarmente venduta, in Inghilterra, a 2327\u00a3.\nGrazie alla produzione regolare e al prezzo concorrenziale tra il 1951 e il 1953 ne sono realizzati 53 esemplari, di cui 10 destinate alla squadra corse ufficiale Jaguar e le restanti 43 a piloti privati, specialmente americani.\nJaguar Classic C-Type \"continuation series\".\nNel 2021, a 50 anni di distanza dal debutto, Jaguar, attraverso il suo dipartimento Classic, ha annunciato che saranno messe in produzione 8 \"nuove\" Jaguar C-type. Le auto saranno costruite con specifiche tecniche identiche a quelle della versione 1953 e omologate per gareggiare tra le auto storiche."}
{"id": "132540", "revid": "767487", "url": "https://it.wikipedia.org/wiki?curid=132540", "title": "Jaguar D-Type", "text": "La Jaguar D-Type \u00e8 una vettura da competizione prodotta dalla casa automobilistica britannica Jaguar dal 1954 al 1957.\nIl contesto.\nLa Jaguar aveva gi\u00e0 trionfato con la C-Type alla 24 Ore di Le Mans due volte nel 1951 e nel 1953 e desiderava ripetersi. Sir William Lions dette quindi ordine al capo tecnico William \u201cBill\u201d Heynes di progettare una degna erede che ricevesse il testimone dalla C-Type. Cos\u00ec nacque nel 1954 la Jaguar D-Type per sostituire la C-Type nelle competizioni Endurance, con particolare attenzione alla maratona francese, dove voleva affermarsi pi\u00f9 che su tutto l\u2019arco del campionato.\nLa versione \u201coriginale\u201d del 1954.\nLa vettura era una biposto scoperta con carrozzeria aerodinamica che recuperava alcune caratteristiche della C-Type come motore, cambio, freni e sospensioni e sostituendone altre come il telaio e la carrozzeria.\nPer adattarsi alla 24 ore francese la robustezza e l\u2019aerodinamica furono privilegiate rispetto alla potenza pura e alla tenuta di strada.\nIl motore curato da Bob Knight era il 6 cilindri in linea bialbero in testa serie XK, basamento in ghisa, testata in alluminio, cilindrata 3.442 cc, alimentato da tre carburatori doppio corpoWeber 45 DCO3, rapporto di compressione di 9:1, lubrificazione a carter secco, che nella versione da competizione raggiungeva i 285 cv a 5.750 giri al minuto. Il cambio, derivato, come il motore, dalla C-Type e ancor prima dalla XK120 stradale, era a 4 marce, piuttosto \u201clunghe\u201d per favorire la velocit\u00e0 massima sui rettilinei della Sarthe.\nVenne realizzato un complesso di sospensioni semplice ma molto rigido che rendeva bene sull\u2019asfalto liscio di Le Mans ma penalizzava la macchina sui percorsi pi\u00f9 tortuosi. Le anteriori erano a ruote indipendenti con doppi quadrilateri deformabili e barre di torsione mentre al posteriore era presente il ponte rigido Salisbury di serie. I cerchi in lega leggera e i freni a disco con circuito idraulico e servofreno erano forniti dalla Dunlop e montati per la prima volta di serie su un\u2019auto da competizione.\nIl telaio realizzato da Philip Weaver aveva la caratteristica insolita, ripresa dalla E-Type, di essere una semi-monoscocca. La parte posteriore portante infatti sosteneva un telaio a traliccio di tubi quadri che reggeva il motore e il complesso delle sospensioni anteriori. La parte posteriore aveva una forma ellittica con una sezione relativamente piccola per fornire rigidit\u00e0 torsionale e contemporaneamente resistenza all\u2019avanzamento ridotta.\nLa linea della leggera carrozzeria in alluminio venne realizzata dallo specialista Malcom Sayer nella galleria del vento del MIRA (Motor Industry Research Association). Il risultato fu il pi\u00f9 pulito possibile con poche indispensabili aperture, soltanto una ovale sul davanti e, pi\u00f9 in l\u00e0, due piccole rotonde per raffreddare i freni anteriori. L\u2019intero frontale si sollevava in un solo pezzo con il cofano per dare libero accesso al motore. Anche il posto guida venne carenato con una enorme pinna dietro il pilota, protetto anche da un piccolo parabrezza che copriva i due posti solo per rispettare i regolamenti. Grazie all'accurata aerodinamica e ad un peso di soli la D-Type superava i .\nLe corse e le evoluzioni successive.\nAlla 24 Ore di Le Mans 1954 la Jaguar D-Type arriv\u00f2 pronta a combattere con le Ferrari e le Aston Martin ufficiali ma ancora troppo poco matura per vincere, infatti le due vetture di Moss-Walker e Whitehead-Wharton (che avevano fatto segnare ottimi tempi in prova e guidato anche la gara per un po\u2019) si ritirarono per noie al motore ed ai freni; tuttavia l\u2019equipaggio Rolt-Hamilton sulla terza auto raggiunse un secondo posto di buon auspicio. Poco tempo dopo la D-Type ottenne una vittoria alla 12 Ore di Reims e una sconfitta al Tourist Trophy.\nLa \"Long Nose\".\nNell\u2019inverno di quell\u2019anno i tecnici inglesi lavorarono alacremente per sistemare le lacune evidenziate nel corso della prima stagione di gare. Gli assetti non convincevano del tutto i piloti e il telaio anteriore in alluminio si era rivelato troppo flessibile. Cos\u00ec la scocca venne modificata e il telaio ausiliario a traliccio anteriore venne realizzato in acciaio e fissato alla scocca con dei bulloni anzich\u00e9 saldato per velocizzare le riparazioni. Inoltre vennero modificati gli attacchi delle sospensioni anteriori e posteriori.\nI radiatori di acqua e olio vennero modificati leggermente insieme alla forma della carrozzeria. Essa venne resa ancor pi\u00f9 liscia nella parte superiore per accordarsi con un parabrezza modificato, la pinna posteriore venne affilata e soprattutto venne allungato e modificato il frontale. Perci\u00f2 questa versione venne denominata \u201cLong Nose\u201d.\nIl motore 3,4 litri rimase sostanzialmente lo stesso ma lo specialista Weslake studi\u00f2 una nuova testata con valvole pi\u00f9 grandi e con angolatura aumentata da 35\u00b0 a 40\u00b0. Venne testata anche un impianto di iniezione indiretta Lucas.\nAlla 24 Ore di Le Mans 1955 la D-Type \u201cLong Nose\u201d di Mike Hawthorn riusc\u00ec ad avere ragione delle agguerrite Mercedes-Benz 300 SLR grazie anche al loro ritiro a causa dell\u2019incidente catastrofico di Pierre Levegh che vol\u00f2 sulle tribune uccidendo pi\u00f9 di 80 persone tra gli spettatori.\nIl 1956 e il 1957.\nLo choc per questo incidente fu tale che la Mercedes-Benz si ritir\u00f2 dalle corse alla fine della stagione 1955 e cos\u00ec la Jaguar D-Type partecip\u00f2 con rinnovate speranze alla 24 Ore di Le Mans del 1956. Anche se solo una delle tre auto ufficiali fin\u00ec la gara al sesto posto, la gara venne vinta da una D-Type guidata da Ron Flockhart e Ninian Sanderson iscritta dalla Ecurie Ecosse, un piccolo team privato scozzese, che riusc\u00ec a battere le squadre ufficiali Aston Martin e Ferrari. Queste D-Type private erano dipinte come la bandiera scozzese, blu metallizzato con strisce bianche trasversali sul muso della macchina in numero variabile per meglio distinguere gli equipaggi tra loro.\nNonostante anche la Jaguar si fosse ritirata dal mondo delle corse per concentrarsi sulla produzione in serie alla fine della stagione 1955, il 1957 si rivel\u00f2 l'anno di maggior successo della D-Type. Venne aumentata la cilindrata del motore fino a 3,8 litri e riusc\u00ec a conquistare cinque dei primi sei posti (1\u00b0, 2\u00b0, 3\u00b0, 4\u00b0 e 6\u00b0) alla 24 ore francese. Nessun altro era mai riuscito in quest'impresa. La Ecurie Ecosse, con il notevole supporto della casa madre Jaguar, arriv\u00f2 prima con Ron Flockhart e Ivor Bueb e secondo con Ninian Sanderson e John 'Jock' Lawrence. Questo fu il miglior risultato nelle competizioni per la D-Type.\nLe regole per la 24 Ore di Le Mans del 1958 cambiarono limitando le dimensioni del motore a soli tre litri, di fatto ponendo fine al dominio delle Jaguar D-Type da 3,8 litri. Jaguar tent\u00f2 di sviluppare una versione da 3,0 litri del motore XK per iscrivere le D-Type negli anni 1958-1959-1960, ma si dimostr\u00f2 inaffidabile, e inoltre non produceva pi\u00f9 la potenza sufficiente per rendere competitiva la vettura. Sebbene continuasse per un certo periodo ad essere una delle vetture da battere nelle competizioni minori, all'inizio degli anni '60 era gi\u00e0 un modello obsoleto.\nNegli Stati Uniti.\nNegli USA Briggs Cunningham fece correre diverse Jaguar D-Type. Nel 1955, per esempio, una macchina del 1954 \u201cprestata\u201d al Team Cunningham dalla Jaguar vinse la 12 Ore di Sebring nelle mani di Mike Hawthorn e Phil Walters. Caratteristica di queste auto era la verniciatura bianca con due strisce longitudinali azzurre tipica della squadra corse americana. E quello era solo l'inizio dei trionfi della D-Type negli Stati Uniti Ormai, con l'auto in produzione in Inghilterra (il prezzo era fissato a 9875$, rendendola la due posti pi\u00f9 veloce del mondo costruita \u201cin serie\u201d), Briggs Cunningham divenne il nuovo distributore Jaguar per il Nord-est degli Stati Uniti e di conseguenza schier\u00f2 una squadra completa di Jaguar nelle competizioni nazionali SCCA. Con Walt Hansgen alla guida, la D-Type vinse il campionato SCCA categoria C-modificate nel 1956 e 1957. La velocit\u00e0 pi\u00f9 alta mai raggiunta da una D-Type fu di oltre e fu registrata a Bonneville nello Utah.\nLa produzione.\nCaratteristica interessante della vettura era la sua adattabilit\u00e0 alla produzione in serie e all\u2019utilizzo su strada, infatti sia gli esemplari ufficiali che quelli privati raggiungevano i circuiti di gara in tutta Europa sulle proprie ruote senza ricorrere a bisarche o carrelli. Inoltre il fatto che derivasse strettamente dalla XK120 fece s\u00ec che si potesse mettere in produzione su una propria linea di montaggio quasi come fosse un\u2019auto stradale e non da gara, veniva letteralmente costruita accanto alla MK VII e alla XK140. Il risultato fu una produzione insolitamente alta per un\u2019auto del genere del periodo e un prezzo concorrenziale.\nGi\u00e0 71 D-Type erano state costruite nel febbraio 1957 quando un incendio devast\u00f2 la fabbrica Jaguar di Coventry, distruggendo anche 5 macchine complete all'interno dei capannoni. Quando la produzione riprese, quella di questo modello non fu inclusa. Tuttavia la sua filosofia costruttiva sopravvisse nelle forme della nuova granturismo Jaguar, la E-Type, prodotta dal 1961 a 1973.\nSi ritiene che la produzione totale includa 18 D-Type ufficiali, 53 auto \u201cprivate\u201d pronte gara (di cui 5 distrutte dal fuoco) e 25 versioni stradali XKSS (di cui 9 distrutte dalle fiamme).\nJaguar Classic D-Type \"continuation series\".\nNel 2017 Jaguar ha annunciato la produzione di 25 D-Type presso l'officina Jaguar Classic nel Warwickshire, nel Regno Unito, per completare l'obiettivo originale di produrre 100 auto. Le auto sono disponibili sia con la carrozzeria \"corta\" nel 1955 che con la carrozzeria \"Long Nose\" del 1956.\nIl veicolo \u00e8 stato presentato a R\u00e9tromobile 2018 a Parigi.\nLa XKSS.\nNegli ultimi anni di produzione ne venne realizzata una versione stradale biposto denominata XKSS. Questa, visto l'utilizzo al quale era destinata, era dotata di due porte di accesso, un parabrezza che copriva tutta la larghezza dell'auto e di una, bench\u00e9 primitiva, copertura per l'abitacolo. Furono prodotte 16 XKSS.\nVeicoli derivati.\nImpiegando come base la D-Type, l'ingegnere John Tojeiro realizz\u00f2 per il team Ecurie Ecosse la Tojeiro Jaguar, vettura da competizione che corse nella 24 Ore di Le Mans del 1959."}
{"id": "132541", "revid": "125436210", "url": "https://it.wikipedia.org/wiki?curid=132541", "title": "Macaronesia", "text": "Il termine Macaronesia (in spagnolo \"Macaronesia\", in portoghese \"Macaron\u00e9sia\") \u00e8 un nome collettivo moderno utilizzato per indicare diversi arcipelaghi dell'oceano Atlantico settentrionale situati al largo delle coste africane. Le isole della Macaronesia fanno parte di Portogallo, Spagna e Capo Verde.\nEtimologia.\nIl nome \"Macaronesia\" deriva dal greco \u03bc\u03b1\u03ba\u03ac\u03c1\u03c9\u03bd \u03bd\u1fc6\u03c3\u03bf\u03b9 (\"mak\u00e0r\u014dn n\u00easoi\") e significa Isole Fortunate, espressione utilizzata dagli antichi geografi greci per riferirsi ad alcune isole che si trovavano al di l\u00e0 dello Stretto di Gibilterra. In tali isole si riteneva che fossero accolti degli eroi e immortali di natura straordinaria.\nDescrizione.\nLe isole della Macaronesia sono di origine vulcanica, e si pensa siano il prodotto di alcuni punti caldi geologici.\nIl clima delle isole varia da subtropicale a tropicale. Le Azzorre e Madeira hanno generalmente un clima pi\u00f9 fresco e piovoso rispetto alle Canarie e a Capo Verde.\nLe isole hanno una biogeografia unica e ospitano alcune distinte comunit\u00e0 di animali e piante. Nessuna delle isole macaronesiane ha mai fatto parte di un continente, cos\u00ec che le piante e gli animali qui presenti non hanno potuto raggiungere le isole che attraverso una dispersione a lunga distanza. Le foreste di alloro, chiamate \"laurisilva\", coprivano un tempo gran parte delle Azzorre, Madeira, le Selvagge, e parti delle Canarie. Queste foreste assomigliano a quelle antiche che coprivano il bacino del Mediterraneo e l'Africa nord-occidentale prima dell'aridit\u00e0 e del freddo delle ere glaciali.\nIl disboscamento per ottenere legna da costruzione o da ardere, lo sviluppo dell'agricoltura e l'introduzione di specie esotiche di piante e animali da parte degli uomini ha poi ulteriormente distrutto o fortemente ridotto molta della vegetazione originaria, specialmente la laurisilva. Come risultato di ci\u00f2, molto del biota endemico delle isole \u00e8 in serio pericolo o estinto.\nLa Macaronesia \u00e8 cos\u00ec suddivisa:"}
{"id": "132542", "revid": "965226", "url": "https://it.wikipedia.org/wiki?curid=132542", "title": "Adriana Poli Bortone", "text": "Biografia.\nNel 1961 consegu\u00ec la maturit\u00e0 classica presso il liceo classico \"Giuseppe Palmieri\" di Lecce. Nel 1967 divenne docente di latino e greco presso il medesimo istituto, subito dopo aver conseguito la laurea in lettere. Nel 1968 divenne assistente alla cattedra di letteratura latina della facolt\u00e0 di lettere e filosofia dell'Universit\u00e0 di Lecce, quindi dal 1985 professore associato di letteratura latina presso il medesimo ateneo.\nCarriera politica.\nDeputata del Movimento Sociale Italiano.\nAderisce da giovane al Movimento Sociale Italiano. Nel 1967 fu eletta consigliere comunale del capoluogo salentino nella lista della fiamma e sempre riconfermata fino al 1998. \u00c8 stata segretario nazionale femminile dal 1981 al 1994 e componente dell'esecutivo nazionale del partito dal 1981.\nFu eletta deputata al Parlamento italiano per la prima volta nel 1983, per il MSI in Puglia. Fu riconfermata alla Camera nel 1987, 1992, 1994 e nel 1996. Durante il mandato come deputato al Parlamento italiano \u00e8 stata capogruppo in Commissione Cultura, componente della Commissione di Vigilanza RAI, Vicepresidente della Commissione speciale per le Telecomunicazioni, Vicepresidente della commissione d'inchiesta sulla Federconsorzi; componente della Commissione Agricoltura della Camera dei deputati, componente della Commissione Speciale Pensioni; membro dell'esecutivo della Commissione Interparlamentare; \u00e8 stata componente della Commissione Autorizzazioni a procedere e della Commissione Politiche dell'UE.\nNel 1995 al congresso di Fiuggi ader\u00ec ad Alleanza Nazionale, del cui esecutivo nazionale ha fatto parte fino al 2000. In AN \u00e8 stata anche responsabile delle politiche per il Mezzogiorno, delle relazioni con le categorie produttive e del Dipartimento di Agricoltura.\nMinistro delle Risorse Agricole.\nNel 1994 fu eletta vicepresidente della Camera dei deputati nominata, successivamente, Ministro delle risorse agricole, alimentari e forestali del Governo Berlusconi I (1994-1995). Sulla base di tale esperienza \u00e8 stata la presentatrice della proposta di legge di costituzione di una commissione parlamentare d'inchiesta sul dissesto della Federconsorzi.\nNel maggio del 1994 viene aspramente criticata dal WWF e da Greenpeace; la neo-ministro - a fronte di una moratoria delle Nazioni Unite sull'uso delle reti da pesca pelagiche derivanti (le cosiddette spadare) e di una direttiva dell'U.E. che poneva il limite di 2,5\u00a0km per ciascuna rete - invita le capitanerie di porto a \"\"non elevare verbali ai pescatori colti in situazioni illegali\"\".\nPresenta inoltre richiesta di deroga al Regolamento comunitario, al fine di consentire ai pescherecci operanti dalle acque territoriali italiane l'utilizzo di reti derivanti lunghe fino a 9\u00a0km e il contestuale rinvio dal 1997 al 2002 del bando totale delle stesse reti.\nSindaco di Lecce.\nFu eletta sindaco di Lecce il 24 maggio 1998, sconfiggendo il candidato di centro-sinistra, il sindaco uscente Stefano Salvemini. Il 26 maggio 2002 fu rieletta sindaco raccogliendo un largo consenso, pari al 68,7% dei voti, battendo Alberto Maritati. Dopo la costituzione degli Ambiti Territoriali Ottimali, nell'ottobre 2002 fu nominata presidente dell'ATO Le/1. Nel dicembre 2004 il Consiglio Nazionale dell'ANCI la nomin\u00f2 vice presidente vicario dell'Associazione e componente del Comitato Direttivo. Nel maggio 2007 termin\u00f2 il proprio secondo mandato di Sindaca del Comune di Lecce e fu eletta consigliere comunale nelle file di Alleanza Nazionale con 2240 preferenze. Da luglio 2007 fu vicesindaco e Assessore alla Cultura, Politiche Comunitarie e Fascia Costiera della giunta guidata da Paolo Perrone.\nEurodeputata di Alleanza Nazionale.\n\u00c8 stata eletta deputato al Parlamento europeo nel 1999 nella lista di Alleanza Nazionale per la circoscrizione Sud, aderendo al gruppo Unione per l'Europa delle Nazioni (UEN). \u00c8 stata membro della Commissione per le politiche regionali, trasporti e turismo e titolare della delegazione interparlamentare per le relazioni con il sud-est d'Europa. Nel giugno 2004, con 93\u00a0000 preferenze, \u00e8 stata rieletta con AN per la circoscrizione Sud, deputato al Parlamento europeo, aderendo al gruppo Unione per l'Europa delle Nazioni (UEN).\nNell'ambito del nuovo mandato europeo \u00e8 stata nominata Vicepresidente della Delegazione per l'Albania, Bosnia ed Erzegovina, Serbia e Montenegro; componente le Commissioni Ambiente e Politiche Regionali; componente dell'Assemblea Euromediterranea. Il 6 febbraio 2009, in un intervento a Radio 24, ha giustificato le sue assenze al 65% delle sedute del Parlamento Europeo, adducendo motivi di \"scomodit\u00e0 in quanto meridionale\" e un'otite cronica a causa della quale le risulta faticoso prendere l'aereo.\nNel luglio 2005 Gianfranco Fini la nomin\u00f2 coordinatrice regionale del partito in Puglia. Nel febbraio del 2007 le fu affidato il compito di costituire e dirigere la Scuola nazionale per la formazione dei quadri dirigenti di Alleanza Nazionale.\nSenatrice del Popolo della Libert\u00e0.\nSi dimise da europarlamentare nel 2008 per accettare la candidatura al Senato nella lista de Il Popolo della Libert\u00e0, dove \u00e8 stata eletta nella circoscrizione Puglia. Nel 2009 non partecip\u00f2 al primo congresso del PdL, lasci\u00f2 il gruppo e fond\u00f2 il movimento autonomista \"Io Sud\".\nIo Sud.\nIl 14 febbraio 2009 Adriana Poli Bortone, gi\u00e0 in dissenso con l'idea di sciogliere Alleanza Nazionale nel PdL di Silvio Berlusconi, fond\u00f2 il movimento politico \"Io Sud\". Al Senato pass\u00f2 al gruppo Misto, quindi dall'ottobre 2009 al gruppo UdC-SVP-Autonomie.\nGi\u00e0 dal 19 gennaio era al lavoro per creare una \"Lega del Sud\"; il 21 gennaio 2009 si dimise da coordinatrice regionale di AN in Puglia perch\u00e9, a suo dire, il governo Berlusconi IV non prestava la giusta attenzione al Mezzogiorno. Nel 2009 la Poli Bortone vot\u00f2 contro il federalismo fiscale, ritenuto un mezzo per tutelare l'economia del solo Nord del paese, e propose invece di territorializzare la fiscalit\u00e0 prodotta dalle imprese in base a dove queste producono e talvolta inquinano e non in base a dove risiede la ragione sociale.\nNe giugno 2009, la Poli Bortone, appoggiata da Io Sud a dall'UdC, si candid\u00f2 alla presidenza della provincia di Lecce, raccogliendo il 21,89% dei consensi.\nAlle elezioni regionali italiane del 2010 in Puglia present\u00f2 la propria candidatura con Io Sud, appoggiata da Unione di Centro, Movimento per le Autonomie, Rifondazione democristiana, Rinascita popolare, Democristiani e Libert\u00e0, Lista Per il Sud e Lega Meridionale. L'ufficializzazione pose fine a numerose voci che la volevano candidata per il Popolo della Libert\u00e0, che le prefer\u00ec Rocco Palese. Ottenne circa l'8% dei consensi.\nIl 26 febbraio 2011 annunci\u00f2 la propria adesione al gruppo parlamentare di Coesione Nazionale, a sostegno della maggioranza di governo e all'interno dell'area politica e culturale del centrodestra.\nNel settembre 2011 Io Sud si federa con Forza del Sud e Noi Sud nel nuovo partito meridionalista Grande Sud, guidato da Gianfranco Miccich\u00e9.\nAlle elezioni politiche del 2013 fu ricandidata al Senato della Repubblica come capolista di Grande Sud in regione Puglia, tuttavia non fu rieletta in quanto il partito non super\u00f2 la soglia di sbarramento del 3% a livello regionale (infatti ottenne solamente l'1,08% dei consensi).\nAdesione a Fratelli d'Italia.\nIl 9 aprile 2014 Adriana Poli Bortone ha annunciato la propria adesione e quella del suo movimento politico \"Io Sud\" a Fratelli d'Italia - Alleanza Nazionale.\nCandidata alla Presidenza della Regione Puglia nel 2015.\nL'11 aprile 2015 Forza Italia annunci\u00f2 che il proprio candidato presidente alle elezioni regionali in Puglia del 31 maggio era Adriana Poli Bortone. Tale annuncio segu\u00ec la rottura politica con Raffaele Fitto ed il ritiro del sostegno di Forza Italia a Francesco Schittulli quale candidato alla presidenza. L'ex ministro, il giorno successivo, accett\u00f2 la proposta di Forza Italia.\nLa sua candidatura, per\u00f2, non fu ben accolta dal suo partito, Fratelli d'Italia, che intese appoggiare Schittulli. Da parte sua, Poli Bortone afferm\u00f2 di essere pronta a lasciare il partito della Meloni.\nIl 15 aprile il partito di cui faceva parte Poli Bortone prese la decisione definitiva di sostenere la candidatura di Schitulli e non quella del suo esponente, che si ritrov\u00f2 cos\u00ec ad essere sostenuta da Forza Italia, Noi con Salvini, Partito Liberale Italiano e la lista \"Puglia Nazionale\".\nAlle elezioni del 31 maggio 2015, Poli Bortone, con il 14% dei voti, si piazz\u00f2 al quarto posto dietro a Michele Emiliano (Centro-sinistra), Antonella Laricchia (Movimento 5 Stelle) e proprio Schittulli.\nSospensione da Fratelli d'Italia, adesione a Forza Italia e ricandidatura a sindaco di Lecce.\nIl 16 maggio 2015 il partito di Giorgia Meloni decise per la sospensione di Poli Bortone dal movimento in attesa di una decisione sulla sua espulsione. Il 29 febbraio 2016 la politica ufficializz\u00f2 la propria adesione a Forza Italia, insieme al movimento da lei fondato, Io Sud.\nIl 23 giugno 2017 fu nominata assessore al comune di Matera, con delega all'identit\u00e0 euro-mediterranea e al turismo. Si dimise dall'incarico il 20 marzo 2018.\nAlle elezioni comunali di Lecce del 2019 Poli Bortone fu nuovamente candidata sindaco, sostenuta da quattro liste (Adriana Poli Bortone Sindaco, Movimento Popolare Leccese, Fiamma Tricolore e Giovane Lecce) e con il 9,61% si piazz\u00f2 terza dietro al sindaco uscente del centro-sinistra Carlo Salvemini (50,87%) e al candidato del centro-destra Saverio Congedo (33,10%).\nAdesione alla Fiamma Tricolore.\nIl 12 settembre 2019 lasci\u00f2 Forza Italia e ader\u00ec al Movimento Sociale Fiamma Tricolore.\nAlle elezioni regionali in Puglia dell'anno seguente il partito present\u00f2 un proprio candidato, Pierfranco Bruni, essendosi Poli Bortone rifiutata di sostenere il candidato della coalizione di centro-destra Raffaele Fitto."}
{"id": "132543", "revid": "104956911", "url": "https://it.wikipedia.org/wiki?curid=132543", "title": "Neper", "text": "Il neper, simbolo Np \u00e8 una unit\u00e0 di misura non-SI, ma il suo uso \u00e8 accettato all'interno del Sistema Internazionale, usata per esprimere un rapporto fra due grandezze dello stesso tipo. Il neper \u00e8 utile quando si devono confrontare valori molto diversi fra loro, poich\u00e9 sfruttando la scala logaritmica l'estensione dei valori \u00e8 minore. Il nome deriva da John Napier, l'inventore dei logaritmi.\nIl valore di un rapporto espresso in neper \u00e8 dato da:\ndove x1 e x2 sono i valori di interesse, e \"ln\" \u00e8 il logaritmo naturale ovvero in base \"e\", dove \"e\" indica il numero di Nepero e vale circa 2,718\u00a0281\u00a0828\u00a046...\nPer la conversione dal neper al decibel si usano le propriet\u00e0 dei logaritmi:\nIl neper \u00e8 spesso usato in elettronica per esprimere rapporti di tensioni, correnti elettriche o potenze."}
{"id": "132544", "revid": "1057320", "url": "https://it.wikipedia.org/wiki?curid=132544", "title": "Disney Village", "text": "Disney Village \u00e8 un grande complesso formato da negozi, ristoranti ed altri locali pubblici all'interno di Disneyland Paris situato a Marne-la-Vall\u00e9e, Francia e originariamente chiamato Festival Disney, che apr\u00ec il 12 aprile del 1992 in contemporanea con il parco a tema Euro Disneyland, oggi chiamato Disneyland Park. Modellato sui complessi \"Downtown Disney\" di Disneyland Resort, California e \"Disney Springs\" di Walt Disney World Resort, Florida, \u00e8 situato tra i due parchi a tema di Disneyland Paris: Disneyland Park e Walt Disney Studios. Al suo interno si trovano un cinema multisala, ristoranti esclusivi e molti negozi tematici Disney.\nStoria.\nConcetto iniziale.\nPer la progettazione fu scelto l'architetto canadese Frank Gehry il cui concetto per il distretto dedicato alla ristorazione e allo shopping era quello di una grande strada centrale piena di vita e musica, illuminata da tutti i lati, con un cielo stellato composto da 3.600 lampadine a bassa intensit\u00e0. \nLe colonne che sostenevano la ragnatela di lampadine erano state progettate ispirandosi a degli ipotetici resti di una vecchia centrale elettrica che l'architetto aveva immaginato come fosse stata abbandonata dopo che il sito venne convertito in un festival del modo di vita americano, da est alla costa occidentale.\nModifiche, cambiamenti ed espansioni.\nFin dall'inizio per\u00f2, il progetto \u00e8 stato accusato di dare una sensazione fredda, industriale e senz'anima. Il concetto di Frank Gehry, mutilato e frainteso, ha pertanto subito numerosi cambiamenti negli anni: il cielo stellato, i suoi piloni di supporto, le luci al neon e il palco centrale sono stati tutti rimossi e molti negozi e ristoranti a tema americano sono stati chiusi o sostituiti con altri pi\u00f9 generici.\nNel dicembre del 2004 l'espansione \u00e8 iniziata con l'apertura di un nuovo parcheggio multipiano, seguita dall'inaugurazione di un cinema IMAX compreso nel multisala Gaumont. Ulteriori espansioni includono un ristorante italiano, un ESPN Sports Bar ed un ingresso dedicato al resort della stazione ferroviaria ad alta velocit\u00e0 di Marne-la-Vall\u00e9e - Chessy.\nNel 2018 \u00e8 stato annunciato un piano di espansione e di rinnovo per tutta l'area del Disney Village che vedr\u00e0 anche la costruzione di un nuovo centro convegni.\nNel 2020, la zona di intrattenimento \u00e8 stata chiusa per diversi mesi a causa dell'emergenza per la pandemia di Covid-19. A causa della conseguente situazione economica precaria che si \u00e8 venuta a creare, la Disney ha pertanto deciso di chiudere definitivamente lo spettacolo \"Buffalo Bill's Wild West Show\" che, sin dall'apertura del resort nel 1992, era stata la principale attrazione del Disney Village."}
{"id": "132547", "revid": "838137", "url": "https://it.wikipedia.org/wiki?curid=132547", "title": "Vittorio Prodi", "text": "Biografia.\nFratello dell'economista e politico Romano Prodi, dello storico Paolo Prodi, del fisico Franco Prodi, del matematico Giovanni Prodi, dell'oncologo e scrittore Giorgio Prodi, dopo essersi laureato in fisica presso l'Universit\u00e0 di Bologna nel 1959, \u00e8 stato professore associato presso il Dipartimento di Fisica dell'Universit\u00e0 di Bologna e ricercatore in diversi istituti nazionali e internazionali. \u00c8 autore di numerose pubblicazioni (prevalentemente nell'ambito della geofisica) e di 5 brevetti internazionali. \u00c8 stato presidente dell'Azione Cattolica di Bologna dal 1986 al 1992.\nInizia a dedicarsi alla politica attiva verso la fine del 1992, in vista del referendum sulla legge elettorale diretto ad introdurre il sistema maggioritario. \u00c8 stato presidente della Provincia di Bologna (dal 1995 al 2004), espressione della Margherita, eletto con oltre il 60% dei voti.\n\u00c8 stato deputato del Parlamento europeo, eletto nel 2004, per la lista di Uniti nell'Ulivo nella circoscrizione nord-est, ricevendo 123.000 preferenze. \u00c8 stato iscritto al gruppo parlamentare dell'ALDE.\nAlle Elezioni europee del 2009 viene rieletto parlamentare europeo nella circoscrizione Italia nord-orientale tra le file del Partito Democratico, siedendo nel gruppo dell'Alleanza Progressista dei Socialisti e dei Democratici (S&amp;D) pur restando membro del PDE anzich\u00e9 del PSE.\n\u00c8 stato membro della Commissione parlamentare per l'ambiente, la sanit\u00e0 pubblica e la sicurezza alimentare (ENVI) dal 2004 al 2012 e della Commissione Industria, ricerca ed energia (ITRE) del 2012 al 2014. Ha anche fatto parte della Sottocommissione sui diritti umani dal 2009 al 2012 e delle delegazioni per i rapporti con i paesi del Mercosur (2009-2011) e con gli Stati Uniti (2011-2014). Dal 2008 al 2009 \u00e8 stato presidente della delegazione per le relazioni con il Sudafrica.\n\u00c8 sposato e padre di quattro figli: Marco, Luca, Matteo (sacerdote) e Giovanni."}
{"id": "132548", "revid": "7336", "url": "https://it.wikipedia.org/wiki?curid=132548", "title": "Composti chimici", "text": ""}
{"id": "132551", "revid": "543975", "url": "https://it.wikipedia.org/wiki?curid=132551", "title": "World of Disney", "text": "World of Disney \u00e8 una catena di negozi controllata e gestita dalla Walt Disney Company di Burbank, California, USA. Questa catena ha rimpiazzato la catena Disney Store, ceduta ad un'altra societ\u00e0, con l'obiettivo di aprire negozi in pochi punti strategici nel mondo.\nIl primo negozio World of Disney fu costruito nel complesso Downtown Disney come parte del Walt Disney World ad Orlando (Florida), USA nel 1998. Su un solo piano, ma con una superficie di 4,000 m\u00b2, il negozio fu ideato come un'unica speciale versione della catena internazionale conosciuta come Disney Stores, che vendeva articoli della Disney in varie parti del mondo. Visto che normalmente i Disney Stores sono piuttosto piccoli, i visitatori abituali di questi negozi non si sarebbero sentiti a loro agio tra l'immensa folla di Downtown Disney. Perci\u00f2 gli Imagineers Disney crearono un negozio che contenesse anche vere e proprie opere artistiche, proprio come se fosse una delle tante attrazioni di uno dei loro parchi a tema. In un normalissimo giorno feriale, il negozio riesce a raggiungere la cifra di 10.000 articoli venduti.\nIl secondo negozio World of Disney apr\u00ec a Downtown Disney nel Disneyland Resort, Anaheim, California, USA nel 2001. Questo negozio \u00e8 per\u00f2 pi\u00f9 piccolo del suo omonimo in Florida. Il 5 ottobre 2004, la Walt Disney Company apr\u00ec il suo primo negozio World of Disney fuori da un parco a tema a New York, New York, USA, sulla Fifth Avenue. Sebbene costruito su tre piani, anche questo negozio risulta essere pi\u00f9 piccolo. Questo negozio fu chiuso il 31 dicembre 2009, e gli interni furono smantellati il 4 gennaio 2010 per permettere la costruzione di un tradizionale Disney Store a Times Square, inaugurato nell'autunno del 2010, nella precedente location del Virgin Megastore.\nLa Disney ha pianificato l'espansione della catena in due dei suoi resort internazionali: il 12 luglio 2012 \u00e8 stato aperto il World of Disney presso il complesso Disney Village a Disneyland Resort Paris. Nell'area Ikspiari a Tokyo Disney Resort verr\u00e0 invece convertito l'attuale Disney Store."}
{"id": "132553", "revid": "1821847", "url": "https://it.wikipedia.org/wiki?curid=132553", "title": "Guido Sacconi", "text": "Stabilito a Firenze, \u00e8 stato segretario provinciale della FIOM-CGIL, segretario generale della Camera del Lavoro di Firenze dal 1981 al 1990 e segretario regionale della CGIL Toscana. Dal 1992 \u00e8 stato segretario regionale del Partito Democratico della Sinistra. In questa veste propose un partito a carattere federale e inclusivo delle forze che parteciperanno poi alla fondazione dei Democratici di Sinistra Gi\u00e0 vicepresidente del Consiglio regionale, \u00e8 esponente del Partito Democratico, a cui aderisce dopo iniziali perplessit\u00e0.\nEletto eurodeputato nel 1999 per i DS, \u00e8 stato riconfermato nel 2004 per la lista di Uniti nell'Ulivo nella circoscrizione centro, ricevendo 72\u00a0000 preferenze. \u00c8 iscritto al gruppo parlamentare del Partito del Socialismo Europeo.\n\u00c8 membro della Commissione per l'ambiente, la sanit\u00e0 pubblica e la sicurezza alimentare; della Commissione per l'agricoltura e lo sviluppo rurale; della Delegazione per le relazioni con la Repubblica popolare cinese; della Delegazione per le relazioni con i paesi dell'Europa sudorientale."}
{"id": "132555", "revid": "1318658", "url": "https://it.wikipedia.org/wiki?curid=132555", "title": "Matteo Salvini", "text": "Iscritto alla Lega Nord dal 1990, \u00e8 stato consigliere comunale di Milano (1993-1998, 2006-2008), europarlamentare (2004-2006 e, per due mandati consecutivi, 2009-2018), ed \u00e8 stato eletto alla Camera dei deputati alle elezioni politiche italiane del 2008 e del 2013, preferendo tuttavia cessare dalla carica in entrambe le occasioni per mantenere l'incarico da eurodeputato.\nEletto segretario federale della Lega Nord nel dicembre 2013 e riconfermato nel maggio 2017, la sua segreteria ha segnato un marcato ricollocamento del partito verso la destra e l'estrema destra, abbandonando progressivamente il tema della secessione della Padania e abbracciando una nuova linea nazionalista italiana, xenofoba ed euroscettica. Forte di un'ampliata base elettorale in virt\u00f9 dell'apertura al Mezzogiorno, il suo partito \u00e8 cos\u00ec risultato essere il terzo pi\u00f9 votato alle elezioni politiche del 2018 e il primo all'interno della coalizione di centrodestra; in tale occasione Salvini \u00e8 stato anche eletto Senatore della Repubblica. Dal 2018 in poi Salvini ha affiancato alla vecchia Lega Nord un nuovo partito, la Lega per Salvini Premier, rinunciando definitivamente al tema dell'indipendentismo padano e significativamente alla parola \"Nord\" nel simbolo. Questo diverso indirizzo ha consentito alla nuova Lega di affermarsi come primo partito alle elezioni europee del 2019.\nA seguito delle elezioni politiche del 2018, grazie all'accordo tra Lega e Movimento 5 Stelle che ha portato alla nascita del governo Conte I, Salvini ha ricoperto le cariche di Ministro dell'interno e Vicepresidente del Consiglio nel suddetto esecutivo, durato circa 15 mesi. Nell'agosto 2019, per\u00f2, Salvini ha svolto un ruolo cruciale nell'aprire una crisi, determinando l'uscita della Lega dalla maggioranza e sancendo cos\u00ec la caduta dell'esecutivo; di conseguenza, ha fatto ritorno alla tradizionale alleanza di centrodestra ed \u00e8 passato all'opposizione al nuovo governo Conte II (M5S-PD-LeU). Dopo la fine del secondo governo Conte e la formazione del governo Draghi, come auspicato da Salvini stesso, la Lega ha preso parte a questo governo di unit\u00e0 nazionale, appoggiato da quasi tutti i partiti presenti nel Parlamento italiano.\nBiografia.\nNasce a Milano da genitori milanesi, figlio di Ettore, dirigente d'azienda e di una casalinga. Nel 1988, a 15 anni, partecip\u00f2 a \"Doppio slalom\" condotto da Corrado Tedeschi su Canale 5 vincendo circa 900\u00a0000 lire.\nSalvini frequent\u00f2 il Liceo ginnasio statale Alessandro Manzoni di Milano, dove si diplom\u00f2 nel 1992, con una valutazione di 48/60.\nSi iscrisse alla facolt\u00e0 di Scienze politiche presso l'Universit\u00e0 degli Studi di Milano, per poi trasferirsi l'anno successivo alla facolt\u00e0 di Lettere (indirizzo Scienze storiche). Durante il primo anno di studi storici, Salvini\u00a0\u2013 per potersi pagare gli studi e le vacanze \u2013 lavor\u00f2 presso la catena di \"fast food\" Burghy.\nIn seguito, decise di abbandonare l'Universit\u00e0 a cinque esami dalla conclusione del ciclo di studi, senza aver conseguito la laurea dopo dodici anni fuoricorso.\nVi sono versioni contrastanti sulle sue frequentazioni giovanili presso il centro sociale \"Leoncavallo\". Su quel periodo ha inizialmente affermato: \u00abChi non ha mai frequentato un centro sociale? Io s\u00ec, dai 16 ai 19 anni, mentre frequentavo il liceo, il mio ritrovo era il \"Leoncavallo\". L\u00e0 stavo bene, mi ritrovavo in quelle idee, in quei bisogni\u00bb; tuttavia nella sua autobiografia afferma: \u00abIo nello storico centro sociale milanese avevo messo piede una sola volta. Per un concerto. Quando la politica ancora non mi interessava\u00bb. Le frequentazioni da parte di Salvini dei centri sociali milanesi sono state molto ridimensionate da un'approfondita inchiesta redatta dalla testata \"Jacobin.\"\nNel 1994, in qualit\u00e0 di consigliere comunale del Comune di Milano, pronunci\u00f2 il suo primo discorso pubblico per difendere il centro sociale \"Leoncavallo\" dallo sgombero disposto dal sindaco leghista Marco Formentini.\nAttivit\u00e0 politica (1990-2013).\nNel 1990 si iscrive alla Lega Nord, divenendone militante dall'anno successivo. Il 20 giugno 1993 venne eletto consigliere comunale di Milano a seguito della vittoria alle elezioni comunali del candidato sindaco Marco Formentini.\nMembro del Movimento Giovani Padani, \u00e8 stato il coordinatore degli studenti leghisti milanesi nel 1992, il responsabile dei giovani di Milano dal 1994 al 1997, per poi divenire segretario cittadino e in seguito, dal 1998 fino al 2004, segretario provinciale.\nNel 1997 incomincia l'attivit\u00e0 giornalistica e lavora come cronista per il quotidiano \"la Padania\" (questo periodo sar\u00e0 in seguito definito dallo stesso Salvini come \u00abun'esperienza affascinante\u00bb).\nDal 1999 lavora inoltre per l'emittente radiofonica leghista \"Radio Padania Libera\" diventandone successivamente direttore. Nel luglio 2003 ottiene l'iscrizione all'albo dei giornalisti nell'elenco dei giornalisti professionisti.\nNelle elezioni del Parlamento della Padania del 1997 \u00e8 candidato capolista della corrente dei \"Comunisti Padani\", che ottiene 5 seggi su 210, corrente di cui fu tra i fondatori. L'anno successivo \u00e8 eletto segretario provinciale di Milano della Lega Nord (1998-2004).\nNel luglio 1999, a seguito della decisione del prefetto di rimuovere il sindaco di Lazzate, Cesarino Monti, il gruppo leghista in consiglio comunale propose una mozione a sostegno del sindaco, la quale venne per due volte respinta, al che Salvini coordin\u00f2 in fondo all'aula il coro \u00abPrefetto italiano, via da Milano!\u00bb; l'idea anti-prefetto verr\u00e0 poi ripresa dallo stesso Salvini in qualit\u00e0 di segretario federale nel 2013.\nPochi mesi dopo, durante una visita ufficiale a Palazzo Marino del Presidente della Repubblica Carlo Azeglio Ciampi, si rifiut\u00f2 di stringere la mano al capo dello Stato; in una nota egli afferm\u00f2 di avergli detto: \u00abNo grazie, dottore, lei non mi rappresenta\u00bb.\nDal 2004 al 2006 \u00e8 stato deputato del Parlamento europeo, eletto per la lista della Lega Nord nella circoscrizione nord-ovest (con circa 14\u00a0000 preferenze). Successivamente Salvini sceglie come proprio assistente parlamentare Franco Bossi, fratello di Umberto. In occasione delle elezioni amministrative del 2006 \u00e8 rieletto consigliere comunale a Milano, ricevendo oltre 3\u00a0000 preferenze; lasciato il seggio al Parlamento europeo, gli subentra Gian Paolo Gobbo. Sempre nel 2006 viene nominato vicesegretario nazionale della Lega Lombarda.\nAlle elezioni politiche del 2008 \u00e8 stato eletto parlamentare alla Camera dei deputati nella circoscrizione Lombardia 1.\nIl 7 giugno 2009 viene eletto al Parlamento europeo, con 70\u00a0000 preferenze; un mese dopo si dimette da parlamentare italiano, scegliendo l'incarico europeo.\nIl 2 giugno 2012 \u00e8 eletto nuovo segretario della Lega Lombarda con 403 voti contro i 129 dell'altro candidato, Cesarino Monti. A seguito dell'elezione, il 12 ottobre ha deciso di lasciare l'incarico di capogruppo e consigliere comunale della Lega Nord a Milano dopo 19 anni. Il sindaco Giuliano Pisapia, dopo il suo discorso dimissionario, ha commentato: \u00abCi mancherai, Matteo\u00bb.\nAlle elezioni politiche del 2013 viene eletto deputato, ma cessa il mandato il primo giorno della legislatura, sostituito da Marco Rondini, per mantenere l'incarico di europarlamentare.\nNel settembre 2013, a seguito del sequestro all'azienda metallurgica \"Ilva\" di Taranto che avrebbe causato l'esubero di dipendenti di sette fabbriche nel Nord Italia, Salvini (come altri deputati, senatori e consiglieri leghisti) appoggia e sostiene gli operai e\u00a0\u2013 dichiarandosi \u00abpronto a tutto\u00bb per difenderli\u00a0\u2013 partecipa con loro a un sit-in che blocca per quasi due ore la circolazione sulla strada statale 42 a Ceto, in Val Camonica.Il 23 novembre 2013, in occasione del \"No Euro Day\" (la giornata contro l'euro organizzata dalla Lega Nord) Salvini ha ospitato un convegno all'Hotel dei Cavalieri di Milano per discutere sull'uscita dell'Italia dall'euro con gli economisti Claudio Borghi, Antonio Maria Rinaldi e Alberto Bagnai. In quell'occasione, Salvini ha affermato che:\nSegretario federale della Lega Nord.\nIl 7 dicembre 2013 vince le primarie degli iscritti contro Umberto Bossi e, con 8\u00a0162 voti (pari all'82% delle preferenze), viene eletto segretario federale della Lega Nord. La proclamazione ufficiale \u00e8 avvenuta al congresso federale straordinario tenutosi al Lingotto di Torino il 15 dicembre, dove \u00e8 stato eletto a maggioranza dai delegati del partito.\nIn un articolo su \"La Padania\", scritto poco dopo la sua elezione a segretario, Salvini ha delineato la sua visione del futuro del partito, il quale dovr\u00e0 collocarsi in un'alleanza con la estrema destra europea, in nome dell'euroscetticismo. Nel testo si legge:\nIl 22 dicembre 2013, durante una manifestazione a Milano, Salvini ha definito l'euro una \u00abmoneta farlocca\u00bb (paragonandolo alle banconote del gioco \"Monopoly\") e, in merito all'abolizione delle province, ha affermato che \u00abper la Lega gli enti inutili da tagliare non sono le province, ma le prefetture [\u2026]: non rappresentano niente e nessuno, costano un \"botto\", non sono elette e, come diceva Einaudi settant'anni fa, sono contro la democrazia\u00bb.\nIl giorno seguente, in un'intervista ad \"Ai Radio\", ha dichiarato che, in occasione delle elezioni europee del 2014, la Lega Nord correr\u00e0 \u00abda sola\u00bb presentandosi \u00abin tutte e venti le regioni italiane\u00bb.\nNel 2014 Salvini ha proposto di lanciare una consultazione referendaria in Lombardia per chiedere l'indipendenza della regione dalla Repubblica Italiana.\nNel marzo 2014 Salvini ha dichiarato che la Lega Nord \u00e8 \u00abl'unico interlocutore italiano del \"Front National\" di Marine Le Pen\u00bb e ha poi aggiunto:\nIl mese successivo, \u00e8 candidato alle elezioni europee del 2014 come capolista della Lega Nord in tutte le cinque circoscrizioni elettorali e ottiene un totale di 387\u00a0361 preferenze (223\u00a0288 nel Nordovest, 108\u00a0847 nel Nordest, 32\u00a0424 nel Centro, 12\u00a0688 nel Mezzogiorno e 10\u00a0114 nelle isole).\nIl 18 ottobre 2014 a Milano viene organizzata dalla Lega Nord una manifestazione contro l'immigrazione clandestina. Secondo il partito, al corteo, partito dai Bastioni di Porta Venezia per poi arrivare in piazza Duomo dove si \u00e8 tenuto il comizio degli esponenti, avrebbero partecipato 100\u00a0000 persone, tra cui anche un migliaio di militanti di CasaPound. Secondo fonti della Polizia, invece erano presenti alla manifestazione quarantamila persone.\nIl 19 dicembre, Salvini fonda \"Noi con Salvini\", lista leghista per il Centro e Sud Italia, frutto di una strategia di radicamento che vada oltre lo storico secessionismo padano che ha caratterizzato la Lega Nord sin dalla sua fondazione.Il 28 febbraio 2015 Salvini organizza una manifestazione a Roma contro il premier Matteo Renzi cui oltre alla Lega prendono parte Fratelli d'Italia e CasaPound.\nNello stesso mese, Flavio Tosi ha avanzato la possibilit\u00e0 di candidarsi alla presidenza della regione Veneto. Ci\u00f2 ha portato a forti contrasti tra Tosi e Salvini. Quest'ultimo ha ventilato la possibilit\u00e0 di espulsione di Tosi dalla Lega che \u00e8 avvenuta il successivo 10 marzo.\nNelle elezioni regionali del 2015 il suo partito conferma, con Luca Zaia, la guida della Regione Veneto e conquista, in coalizione con Forza Italia e Fratelli d'Italia, la presidenza della Regione Liguria. In Toscana, Umbria e Marche, invece, la Lega \u00e8 secondo e terzo partito, raddoppiando i consensi rispetto alle precedenti consultazioni.\nIl 20 giugno 2016 viene confermato per il tredicesimo anno di fila consigliere comunale a Milano nell'opposizione guidata dall'ex candidato sindaco alle elezioni comunali Stefano Parisi.\nCon le primarie degli iscritti del maggio 2017 si riconferma segretario del partito con voti contro il suo unico avversario, Gianni Fava, che ne ottiene .\nPolitiche 2018 ed elezione a senatore.\nIl suo partito prende parte alle elezioni politiche del 2018, coalizzandosi con Forza Italia, Fratelli d'Italia e Noi con l'Italia - UDC, diventando il primo partito all'interno della coalizione di centro-destra.\nEletto senatore con il proporzionale in Calabria, ha rassegnato contemporaneamente le dimissioni da europarlamentare.\nMinistro dell'Interno e Vicepresidente del Consiglio.\nIl 1\u00ba giugno 2018 viene ufficialmente nominato Ministro dell'interno e Vicepresidente del Consiglio dei ministri del governo Conte I, un esecutivo nato con l'appoggio della Lega e del Movimento 5 Stelle.\nAll'assunzione dell'incarico, dichiara che il suo scopo principale \u00e8 quello di ridurre drasticamente il numero di immigrati clandestini verso l'Italia e favorirne il pi\u00f9 possibile i rimpatri. Peraltro, nei primi sei mesi del 2019 sono effettuati 3\u00a0299 rimpatri, contro i 3\u00a0048 dello stesso periodo del 2017 e i 3\u00a0414 del 2018.\nIl 7 giugno, data l'assenza del premier Giuseppe Conte in partenza per il G7 del Canada, presiede il primo consiglio dei ministri del Governo Conte in qualit\u00e0 di Vicepresidente del Consiglio pi\u00f9 anziano.\nIl 9 giugno, rifiuta lo sbarco sulle coste italiane della nave da soccorso Aquarius, con a bordo 632 migranti salvati in mare, scatenando reazioni contrastanti provenienti da tutta Europa; in tal senso, il presidente francese Emmanuel Macron definisce il Governo italiano \"irresponsabile\". Il giorno seguente il premier spagnolo Pedro S\u00e1nchez si offre di accogliere in Spagna la nave, la quale sbarcher\u00e0 nel porto di Valencia otto giorni pi\u00f9 tardi. In seguito Salvini dichiara che dall'episodio dell'Aquarius in poi lo sbarco nei porti italiani di imbarcazioni trasportanti migranti sar\u00e0 permesso soltanto alle navi della Marina Militare italiana.\nIl 24 settembre 2018, il Consiglio dei ministri approva il cosiddetto \"Decreto Sicurezza\", contenente una serie di misure rigorose volte ad abolire la protezione per motivi umanitari ai migranti, oltre a renderne pi\u00f9 facile l'espatrio. Il decreto inoltre prevede la sospensione del processo di richiesta di stato di rifugiato per coloro che sono considerati \"socialmente pericolosi\" o che sono stati condannati per determinati delitti.Il 27 settembre si reca a Tunisi per incontrare il presidente Beji Caid Essebsi e il suo omologo ministro dell'interno Hichem Fourati.\nIl 29 ottobre, d\u00e0 le dimissioni da consigliere comunale di Milano.\nIl 24 gennaio 2019 \u00e8 indagato per sequestro di persona aggravato. Il tribunale dei ministri di Catania dispone la trasmissione degli atti al procuratore della Repubblica di Catania, affinch\u00e9 ne curi la trasmissione al presidente del Senato per la richiesta di autorizzazione a procedere. L'ipotesi di reato formulata nei confronti di Salvini \u00e8 quella di sequestro di persona aggravato dall'abuso di potere, poich\u00e9, avendo bloccato la procedura di sbarco della nave \"Diciotti\" il precedente 20 agosto, avrebbe privato della libert\u00e0 personale i 177 migranti a bordo della nave. Nell'aprile 2019 la rivista \"Time\" lo annovera tra le 100 persone pi\u00f9 influenti del mondo, inserendolo nella classifica Time 100.\nL'11 giugno, il Consiglio dei ministri approva il \"Decreto Sicurezza bis\" che prevede onerose multe per ONG che violano il divieto di accesso in acque territoriali, arresto obbligatorio in flagranza del comandante o dell'ufficiale della nave che commetta il delitto di resistenza o di violenza contro una nave da guerra (art. 1100 del codice della navigazione), il sequestro immediato e la successiva confisca della nave. \nIl 17 e 18 giugno 2019 incontra a Washington il vicepresidente degli Stati Uniti Mike Pence e il segretario di Stato Mike Pompeo.\nIl 9 agosto 2019, dopo numerose tensioni all'interno della maggioranza, la Lega presenta una mozione di sfiducia nei confronti del Governo. Il 20 agosto, Conte si presenta nell'aula del Senato e, nel corso del dibattito, accusa Salvini di essere un opportunista politico e di aver aperto la crisi al solo scopo di rincorrere interessi personali e di partito. Lo stesso 20 agosto, la Lega ritira la mozione di sfiducia precedentemente presentata; a seguito del dibattito, nondimeno, Conte decide ugualmente di rassegnare le dimissioni. Resta in carica fino al 5 settembre 2019, giorno del giuramento del governo Conte II.\nL'opposizione al governo Conte II.\nCon l'uscita della Lega dall'esecutivo, Salvini assieme all'alleata Giorgia Meloni guida l'opposizione al neocostituito esecutivo di coalizione tra Movimento Cinque Stelle e Partito Democratico.\nDopo l'inizio della pandemia di COVID che ha colpito l'Italia a partire dal febbraio del 2020, Salvini ha pi\u00f9 volte criticato la gestione dell'emergenza da parte dell'esecutivo giallorosso, accusato dal leader della Lega di scarsa trasparenza nella comunicazione con i presidenti di regione e con l'opposizione e di una gestione eccessivamente centralista.\nIl governo Draghi.\nA seguito della crisi e della caduta del secondo governo Conte, Salvini ha manifestato il proprio appoggio al nascente governo Draghi, un governo di unit\u00e0 nazionale sostenuto da una maggioranza allargata a quasi tutti i partiti presenti in Parlamento, Lega inclusa.\nPosizioni e idee politiche.\nImmigrazione.\nSalvini si \u00e8 fermamente opposto all'immigrazione irregolare in Italia e in Europa e ha pesantemente criticato la politica di accoglienza portata avanti dai governi di centro-sinistra. La sua visione politica \u00e8 stata definita di estrema destra dai quotidiani britannici \"The Guardian\" e \"The Independent\" e dalla rivista \"Politico\" per via di alcune sue posizioni e proposte quali, ad esempio, la necessit\u00e0 di un censimento della comunit\u00e0 Rom in Italia e conseguente espulsione di tutti i nomadi presenti illegalmente sul territorio nazionale.\nPolitica economica.\nSalvini viene considerato un euroscettico, avendo egli spesso espresso posizioni estremamente critiche nei confronti dell'Unione europea e specialmente dell'euro, che ha definito \"un crimine contro l'umanit\u00e0\". \nSul piano delle proposte politiche in campo economico Salvini si \u00e8 pi\u00f9 volte espresso contro il libero mercato, definendolo un \"caos totale\", e a favore del protezionismo. Nonostante ci\u00f2, \u00e8 un convinto sostenitore di misure di stretta osservanza neoliberista come l'introduzione dell'aliquota unica o tassa piatta (\"flat tax\"), oltre a essere, in continuit\u00e0 con i precedenti leader leghisti, a favore del federalismo fiscale. Sotto la sua direzione, la Lega ha proceduto a sviluppare al suo interno due diverse correnti di pensiero economico, tra le cui diverse visioni la segreteria Salvini \u00e8 oscillata: una, facente riferimento principalmente agli esponenti della vecchia guardia e al leader della Lega Lombarda Giancarlo Giorgetti, maggiormente focalizzata sulle misure tradizionalmente sostenute dal Carroccio in campo fiscale ed economico, di matrice liberale; l'altra, animata dagli economisti Alberto Bagnai, Claudio Borghi e Antonio Maria Rinaldi, gli esponenti pi\u00f9 euroscettici all'interno del Carroccio eletti tra il 2018 e il 2019, rispettivamente, al Senato, alla Camera e al Parlamento europeo, di impronta keynesiana, favorevole all'abolizione delle regole sul pareggio di bilancio e all'utilizzo dei poteri di spesa pubblica dello Stato per creare investimenti e occupazione.\nPolitiche sociali e diritti civili.\nSul fronte del sociale, Salvini \u00e8 estremamente contrario alle unioni civili, al matrimonio omosessuale, all'adozione da parte di coppie gay e anche alle misure di prevenzione/contrasto dell'omo-transfobia. Si dichiara inoltre fortemente contrario anche alla legalizzazione delle droghe leggere (tra cui la cannabis light), all'eutanasia e allo ius soli (sia puro sia temperato sia \u201cculturae\u201d). Si dichiara invece favorevole alla legalizzazione della prostituzione e alla riapertura delle case di tolleranza. \nSi dichiara contrario alla legge Mancino (legge che contrasta razzismo e nazifascismo) e al reato di tortura dell'ordinamento giuridico italiano, proponendone la sua abolizione.\nIn un'intervista del 1998 alla rivista \"Il Sole delle Alpi\" Salvini si dichiarava favorevole alla legalizzazione delle droghe leggere. Il 6 ottobre 2014, ospite a \"Coffee Break\" su La7, si dichiarava aperto a un dibattito sulla legalizzazione. Successivamente, tuttavia, si \u00e8 schierato su posizioni fortemente contrarie alla liberalizzazione di qualsiasi tipo di droga.\nPolitica estera.\nIn politica estera, Matteo Salvini si \u00e8 schierato contro le sanzioni internazionali contro la Russia del 2014, ed \u00e8 un convinto sostenitore della cooperazione economica con i Paesi dell'Europa orientale e dell'Estremo Oriente come la Corea del Nord. In quest'ultimo Paese Salvini si rec\u00f2 con un gruppo di parlamentari, guidato dal senatore abruzzese Antonio Razzi, nell'agosto 2014 e ha consegnato a Kim Yong-nam, presidente della Suprema Assemblea del Popolo, una lettera destinata al leader massimo, Kim Jong-un.In seguito al caso dell'Enrica Lexie, Salvini propose l'espulsione dall'Italia dell'ambasciatore indiano e un blitz militare per estrarre e riportare in Italia i due fucilieri di marina del Reggimento \"San Marco\" detenuti in India.\nDurante tutto il corso della sua segreteria, Salvini ha indicato in Israele un ulteriore punto di riferimento. Durante un viaggio del 2016 nello Stato ebraico il segretario leghista ha definito Israele un \"modello\" per le politiche adottate in termini di sicurezza e contrasto al terrorismo, ritenendo il Paese un punto di riferimento per l'Occidente in Medio Oriente. Inoltre, nel 2020 si \u00e8 espresso a favore del riconoscimento internazionale di Gerusalemme come capitale del Paese. Salvini ha dichiarato che \"chi odia Israele odia l'umanit\u00e0\".\nSalvini ha inoltre espresso la sua simpatia e il suo sostegno nei confronti del candidato repubblicano alle elezioni presidenziali negli Stati Uniti d'America del 2016, Donald Trump, che ha incontrato nell'aprile 2016 a Filadelfia, prima che diventasse Presidente degli Stati Uniti. Molti osservatori internazionali e giornalisti hanno, tra l'altro, accomunato le posizioni politiche di Trump con quelle di Salvini. \nAllineandosi alle politiche dell'amministrazione Trump Salvini, specie dopo l'ascesa della Lega a forza trainante nel centro-destra italiano, ha indicato nell'Iran e nella Cina degli avversari strategici, approvando le mosse degli USA nei confronti del primo Paese in occasione del raid di inizio 2020 in cui le forze speciali statunitensi hanno ucciso il comandante dei Pasdaran, generale Qasem Soleimani (da Salvini definito \"uno degli uomini pi\u00f9 pericolosi e spietati al mondo\") e attaccando duramente la seconda per l'influenza ottenuta nell'economia italiana. \nConsiderando, al pari dell'amministrazione Trump la Cina un rivale strategico tra il 2019 e il 2020 Salvini ha polemizzato con Pechino per quanto riguarda la presenza di Huawei nel 5G italiano, per le modalit\u00e0 di gestione delle proteste a Hong Kong e per le presunte reticenze nell'informare il mondo sulla diffusione della COVID-19. In precedenza, in ogni caso, durante l'esperienza di governo di coalizione con il Movimento Cinque Stelle la Lega aveva approvato la firma del memorandum di adesione dell'Italia alla \"Nuova via della seta\", il progetto geoeconomico di connettivit\u00e0 infrastrutturale e commerciale a trazione cinese fortemente contestata dagli Stati Uniti, il cui principale negoziatore era stato il sottosegretario del Ministero dello Sviluppo Economico ed ex docente universitario nella Repubblica Popolare Michele Geraci, considerato molto vicino al Carroccio.\nNel settembre 2018, Salvini ha espresso il proprio supporto a \"The Movement\", il raggruppamento europeo di sovranisti, antiglobalisti ed euroscettici fondato da Steve Bannon, il precedente responsabile della comunicazione di Trump.\nSalvini \u00e8 un sostenitore del leader russo Vladimir Putin, che ha pi\u00f9 volte elogiato, e vede nella Russia un partner per l'Italia. Ha infatti siglato un accordo fra la Lega Nord e Russia Unita (il partito del presidente russo) e, relativamente alle esercitazioni militari della NATO nei Paesi baltici ha affermato: \"Io penso che oggi il nemico non sia la Russia ma l'estremismo islamico, il fanatismo, perci\u00f2 schierare carri armati e uomini ai confini con la Russia mi sembra poco produttivo\".\nNel settembre 2018, Salvini appoggi\u00f2 ufficialmente il candidato nazionalista e conservatore Jair Bolsonaro alle elezioni presidenziali del Brasile di quell'anno, poi effettivamente vinte dal candidato di destra di origini italiane.\nNel 2019 Salvini si \u00e8 schierato a favore del riconoscimento di Juan Guaid\u00f3 come legittimo presidente del Venezuela, definendo Nicol\u00e1s Maduro \"un dittatore\".\nProcedimenti giudiziari.\nOltraggio a pubblico ufficiale.\nNel 1999 viene denunciato e successivamente condannato a 30 giorni di reclusione con la condizionale per oltraggio a pubblico ufficiale, per un lancio di uova all'allora Presidente del Consiglio, Massimo D'Alema.\nVilipendio delle istituzioni costituzionali.\nIl 28 luglio 2016 Salvini viene denunciato per vilipendio alle istituzioni costituzionali dal parlamentare di Sinistra Ecologia Libert\u00e0 Franco Bordo, dopo che il leader della Lega, alla vista di una bambola gonfiabile alla festa della Lega di Soncino, in provincia di Cremona, aveva asserito che si trattasse della sosia della Presidente della Camera dei Deputati Laura Boldrini. Il 9 ottobre 2018 il Ministro della Giustizia Alfonso Bonafede concede l'autorizzazione a procedere contro Salvini.\nCori anti-napoletani e la condanna per razzismo.\nSalvini ha sollevato molte critiche per un coro che ha intonato con offese verso Napoli e i napoletani. Accadde alla festa di Pontida del 2009 dove venne ripreso in un video. A seguito delle conseguenti polemiche Salvini si scus\u00f2 ufficialmente per l'accaduto sottolineando il fatto che si trattava di semplici cori da stadio ma nonostante questo venne comunque denunciato per diffamazione da due cittadini napoletani e condannato dal tribunale al pagamento di 5\u00a0700 euro a titolo di risarcimento.\nVilipendio alla magistratura.\nIl 14 febbraio 2016 Salvini insulta la magistratura italiana, definendola \"una schifezza\", in seguito al rinvio a giudizio dell'esponente leghista Edoardo Rixi, accusato di peculato e di falso per il processo sulle \"spese pazze\" dei consiglieri regionali della Liguria; Salvini viene cos\u00ec denunciato per il reato di vilipendio delle istituzioni. Il 16 luglio 2018 dopo quattro solleciti e 30 mesi il Procuratore di Torino Armando Spataro chiede al Ministro della Giustizia Alfonso Bonafede l'autorizzazione a procedere contro Salvini, che verr\u00e0 concessa il 9 ottobre 2018.\nIl 19 giugno 2019 sarebbe dovuto cominciare il processo. Tuttavia, il suo avvocato invoca per due volte il legittimo impedimento e l'udienza viene cos\u00ec rinviata, dapprima al 5 luglio per via di una colazione di lavoro con il Presidente della Repubblica Sergio Mattarella, e successivamente al 5 novembre, in ragione di un impegno istituzionale a Trieste. Nella prima udienza il legale di Salvini, chiede di riqualificare il fatto da vilipendio a diffamazione, ma il giudice respinge la richiesta. Il 10 dicembre l'avvocato chiede un nuovo rinvio per legittimo impedimento, ma il giudice lo respinge. La successiva udienza si \u00e8 tenuta il 4 febbraio 2020, mentre quella del 2 marzo \u00e8 slittata a causa dell'emergenza COVID-19. Dapprima prevista per il 20 aprile, \u00e8 stata rinviata al 19 ottobre e poi ancora a gennaio 2021 per via della nuova emergenza COVID-19.\nLa truffa dei rimborsi elettorali.\nIl 24 settembre 2017 il tribunale di Genova dispone la confisca di 49 milioni di euro dai fondi della Lega Nord: ai vertici del partito (l'allora segretario Umberto Bossi e il tesoriere Francesco Belsito) viene contestato il reato di truffa ai danni dello Stato, in ragione dei rimborsi elettorali utilizzati sia per acquistare oro e diamanti in Tanzania, sia per destinarli in fondi d'investimento speculativi. Il 13 aprile 2018 la suprema Corte d\u00e0 parere favorevole al ricorso presentato dalla procura di Genova che chiede di estendere il blocco dei fondi anche alle somme che arriveranno in futuro alla Lega. Il 3 luglio 2018 la Corte suprema di cassazione estende la possibilit\u00e0 dell'Italia di rivalersi su ogni possibile conto o bene ricollegabile al partito per recuperare il danno erariale.\nIl 6 settembre 2018 il tribunale di Genova conferma il ricorso rendendo esigibile dal partito i 49 milioni di euro sottratti al pubblico erario. \nIl 6 agosto 2019 la Cassazione conferma la confisca di 49 milioni di euro.\nSequestro di persona.\nIl 7 settembre 2018 la Procura di Palermo indaga Salvini per sequestro di persona e abuso d'ufficio per non avere permesso lo sbarco dei migranti della nave \"Diciotti\" nei porti italiani durante l'estate del 2018. Il 1\u00ba novembre 2018 la Procura chiede l'archiviazione del caso.\nIl 24 gennaio 2019 il Tribunale dei Ministri respinge la richiesta di archiviazione e chiede al Senato della Repubblica l'autorizzazione a procedere contro Salvini. In una lettera al \"Corriere della Sera\" del 29 gennaio 2019 Salvini dichiara di aver agito negli interessi del Paese e chiede al Senato di negare l'autorizzazione a procedere. Il 20 marzo 2019 il Senato della Repubblica nega l'autorizzazione a procedere in giudizio ai sensi dell'art. 96 della Costituzione con 237 voti favorevoli e 61 contrari.\nIl 31 luglio 2019, l'associazione ambientalista Legambiente presenta un esposto nella procura di Siracusa per la vicenda della nave militare \"Gregoretti\", alla quale \u00e8 stata negata l'autorizzazione a far sbarcare i 116 migranti presenti a bordo, non prima che gli altri Paesi europei si fossero presi l'impegno ad accoglierli.\nLa procura di Catania il 21 settembre 2019 ha chiesto l'archiviazione del caso. A inizio dicembre il Tribunale dei Ministri, che aveva a disposizione 90 giorni per decidere, chiese al Senato l'autorizzazione a procedere. Il 12 febbraio 2020, dopo che il 20 gennaio la Giunta per le immunit\u00e0 del Senato con i voti determinanti dei leghisti aveva bocciato la relazione tesa a respingere la richiesta di autorizzazione, l'Aula del Senato ha votato a favore della richiesta di autorizzazione a procedere secondo le forme ordinarie.\nIl 20 agosto 2019 il procuratore di Agrigento, dopo un'ispezione a bordo della nave Open Arms da giorni ancorata fuori del porto di Lampedusa, avendo constatato una situazione di emergenza, dispone il sequestro preventivo d'urgenza della nave, l'attracco e l'evacuazione immediata dei migranti a bordo. Nel contempo vengono aperti tre fascicoli di indagine a carico di ignoti per favoreggiamento dell'immigrazione clandestina, per sequestro di persona e per abuso e omissione di atti di ufficio.\nA fine novembre 2019 la procura di Palermo, ricevuti gli atti da quella di Agrigento, invia il fascicolo intestato a Matteo Salvini al Tribunale dei Ministri con l'indicazione di portare avanti l'indagine sull'operato dell'ex ministro dell'interno per le ipotesi di reato di sequestro di persona e di omissione di atti d'ufficio.\nLa Giunta per le immunit\u00e0 del Senato, ricevuta la richiesta del Tribunale dei Ministri di Palermo per l'autorizzazione a procedere, la respinge con voto del maggio 2020. In aula, per\u00f2, il voto viene ribaltato e, nella seduta del 30 luglio 2020, la maggioranza dei senatori concede l'autorizzazione a procedere.\nIl 20 marzo 2021 la Procura di Palermo rinvia a giudizio Salvini per la vicenda Open Arms.\nIl 14 maggio 2021 il GUP di Catania, Nunzio Sarpietro, proscioglie Salvini dall'accusa di sequestro di persona in merito alla vicenda Gregoretti, emettendo una sentenza di non luogo a procedere.\nViolazione di copyright.\nIl 12 agosto 2019 il tribunale di Francoforte ha condannato Matteo Salvini per violazione di copyright, per aver utilizzato su Twitter, senza autorizzazione, una foto scattata da un giornalista tedesco a un componente della ONG Mission Lifeline. Salvini, che dovr\u00e0 togliere la foto, rischia fino a 250\u00a0000 euro di multa e sei mesi di reclusione.\nDiffamazione.\nA seguito della denuncia presentata da Carola Rackete, comandante della nave Sea-Watch 3, per alcune frasi rivoltele da Salvini nel giugno 2019, il leader della Lega \u00e8 indagato per diffamazione.\nPresunto uso illegittimo dei voli di Stato.\nDopo aver disposto l'archiviazione la Procura regionale della Corte dei conti del Lazio ha trasmesso gli atti sui voli di Stato del segretario della Lega Matteo Salvini ai colleghi della sezione penale. Secondo i magistrati contabili il segretario della Lega ed ex Ministro dell'interno avrebbe usato i voli di Stato non solo per attivit\u00e0 istituzionali, ma anche per attivit\u00e0 di partito. L'ex ministro non avrebbe comunque arrecato alcun danno erariale.\nCritiche e controversie.\nDa secessionista a nazionalista.\nPrima di trasformare la Lega Nord da un partito secessionista a uno nazionalista Salvini ha pi\u00f9 volte espresso il suo distacco dalla bandiera italiana: \"\"Il tricolore non mi rappresenta, non la sento come la mia bandiera, a casa mia ho solo la bandiera della Lombardia e quella di Milano\" e \"Il tricolore \u00e8 solo la Nazionale di calcio, per cui non tifo\"\" (2011). Tuttavia, in occasione dei Mondiali di calcio 2014, dichiara di tifare proprio per la Nazionale di calcio dell'Italia; ospite a \"La gabbia\" nel 2015, dopo aver citato la ricorrenza del centesimo anniversario dell'intervento dell'Italia nella prima guerra mondiale ha indossato al collo un foulard con il tricolore, sottolineando che \"In questo momento non riconoscere che i problemi di disoccupazione e immigrazione sono problemi italiani, nazionali, a Milano, a Roma e a Taranto, \u00e8 sciocchezza\".\nImmigrazione.\nAlcune fonti giornalistiche hanno criticato il ruolo svolto nel campo dell'immigrazione da Salvini mentre era Ministro dell'interno, sostenendo che il numero dei rimpatri di migranti era rimasto sostanzialmente lo stesso rispetto a quello dei governi precedenti. Inoltre il calo degli sbarchi nella rotta del Mediterraneo pi\u00f9 volte ricordato da Salvini non tiene conto di altre rotte migratorie in aumento, come quella balcanica.\nEuro ed Europa.\nNonostante Salvini sia molto critico nei confronti dell'Unione europea e dell'euro, in passato invece aveva pi\u00f9 volte ribadito che apprezzava tale moneta specialmente nei riguardi del Nord Italia: \u00ab\"I meridionali?\" \"L'euro non se lo meritano, la Lombardia e il Nord l'euro se lo possono permettere. Io a Milano lo voglio, perch\u00e9 qui siamo in Europa. Il Sud invece \u00e8 come la Grecia e ha bisogno di un'altra moneta\"\u00bb e \u00ab\"L'Unione cos\u00ec com'\u00e8 non funziona per questo presentiamo un referendum consultivo, per arrivare ad un'Europa con un vero potere politico, dove l'euro \u00e8 la moneta delle sole regioni che hanno i requisiti di bilancio per tenerla\"\u00bb.\nIl 19 dicembre 2013 Salvini, con una quarantina di amministratori locali della Lega, si \u00e8 recato a Bruxelles per manifestare contro l'Unione europea davanti alla sede del Parlamento europeo. In quell'occasione ha dichiarato che \u00abi sindaci della Lega Nord si stanno organizzando per mettere in atto azioni di disobbedienza civile alle regole assassine di Bruxelles e allo scellerato Patto di stabilit\u00e0 che ha messo in ginocchio i nostri Comuni\u00bb. Altre volte Salvini aveva criticato duramente l'Unione Europea, definendola un \u00abregime\u00bb o paragonandola all'Unione Sovietica e ai \"gulag.\"\nPresenza al Ministero dell'interno.\nTra la primavera e l'estate 2019 fonti giornalistiche parlano di una scarsa presenza di Salvini negli uffici del Ministero dell'interno. Secondo tali fonti, Salvini avrebbe trascorso da gennaio a maggio 2019 solo 17 giornate lavorative al Ministero, con 95 giorni di assenza dalla sede e partecipando a 211 eventi, dedicando quindi la maggior parte della sua attivit\u00e0, durante la carica di ministro, a impegni istituzionali fuori dal Ministero, cerimonie e comizi. \nTeorie del complotto.\nSalvini ha dichiarato verosimile l'esistenza di un piano d'incentivazione dell'immigrazione africana e asiatica verso l'Europa al fine di rimpiazzarne le popolazioni autoctone. Tale posizione \u00e8 stata messa in relazione con la teoria del complotto sul piano Kalergi. Altre sue affermazioni fanno riferimento alla teoria del gender (credenza secondo cui gli studi di genere nasconderebbero un progetto predefinito mirante alla distruzione della famiglia e di una eventuale \"legge morale naturale\" su cui fondare la societ\u00e0, presunto progetto denunciato a met\u00e0 degli anni 1990 dall'attivista cattolica dell'Opus Dei Dale O'Leary).\nSalvini inoltre si \u00e8 detto concorde con don Aldo Bonaiuto nel merito di una presunta invocazione di Satana da parte di Virginia Raffaele al Festival di Sanremo 2019, e sulla necessit\u00e0 di non sottovalutare il problema delle sette sataniche.\nPolemiche con il mondo cristiano.\nLe posizioni di Salvini sul cristianesimo sono state pi\u00f9 volte criticate da esponenti del mondo cattolico, tra cui il quotidiano \"Avvenire\", il settimanale \"Famiglia Cristiana\" e il bisettimanale \"La Civilt\u00e0 Cattolica\", che hanno accusato Salvini di strumentalizzare la religione per fini politici. Le posizioni di Salvini sono state per\u00f2 difese da altre pubblicazioni cattoliche, come i mensili \"Il Timone\" e \"Tempi\".\nMedicina.\nVaccini.\nSalvini si \u00e8 dichiarato favorevole alle vaccinazioni, ma allo stesso tempo ha affermato che una decina di vaccini siano \"un enorme rischio per un bambino\". Tale presa di posizione, non avendo fondamento scientifico, ha suscitato diverse critiche, tra cui quella del medico del San Raffaele Roberto Burioni.\nCOVID-19.\nDurante la pandemia di COVID-19 ha dichiarato che l'idrossiclorochina sia un farmaco utile alla cura del paziente e che grazie a esso si possono salvare \u201cmigliaia di vite\u201d nonostante la totale assenza di una qualsiasi prova medica in tal senso. Anche successivamente alle smentite da parte di esperti del settore medico-sanitario relative alle sue affermazioni ha continuato a perorare le medesime affermazioni, insinuando che sarebbe un'alternativa maggiormente economica rispetto alle cure normalmente utilizzate.\nInoltre ha affermato in molte occasioni di come il suddetto virus non avrebbe un'origine naturale (tramite il salto di specie) ma che esso sarebbe derivato da un laboratorio di Wuhan e che sarebbe di origine artificiale, senza per\u00f2 fornire alcuna prova per questa teoria.\nVita privata.\nSi \u00e8 sposato nel 2003 con Fabrizia Ieluzzi, giornalista presso una radio privata, di origini pugliesi: da lei ha avuto un figlio, Federico, nato il 3 aprile dello stesso anno.\nDopo aver divorziato dalla moglie, Salvini ha convissuto con l'avvocata Giulia Martinelli, comasca, classe 1979 dalla quale ha avuto una figlia, Mirta, nata nel dicembre 2012.\nAll'inizio del 2015 la rivista \"Novella 2000\" svela la storia tra Salvini e la conduttrice televisiva Elisa Isoardi, confermata in seguito da entrambi e che termina ufficialmente nel novembre 2018.\nDall'aprile 2019 Salvini \u00e8 fidanzato ufficialmente con Francesca Verdini, figlia del politico Denis Verdini."}
{"id": "132557", "revid": "253269", "url": "https://it.wikipedia.org/wiki?curid=132557", "title": "Kim Basinger", "text": " \nAttrice sex symbol degli anni ottanta, esordisce nel 1978 con il film TV \"Il fantasma del volo 401\", seguendo partecipazioni a film in ruoli secondari. Nel 1983 recita a fianco di Robert Redford e Glenn Close ne \"Il migliore\" di Barry Levinson, pellicola che la porta alla candidatura ai Golden Globe come \"migliore attrice non protagonista\" e in \"Follia d'amore\" di Robert Altman.\nIl successo arriva coi ruoli di Elizabeth McGraw nel film \"cult\" \"9 settimane e \u00bd\" di Adrian Lyne e di Vicki Vale in \"Batman\" di Tim Burton. Ha ottenuto il culmine del successo grazie al ruolo di Lynn Bracken in \"L.A. Confidential\", pellicola grazie a cui vince ai Premi Oscar 1998 la statuetta come miglior attrice non protagonista, un Golden Globe e uno Screen Actors Guild nella medesima categoria, venendo nominata ai BAFTA come miglior attrice protagonista.\nBiografia.\nTerza di cinque fratelli, Kim Basinger \u00e8 nata in una famiglia di artisti (il padre Donald Wade Basinger era musicista e sua madre Ann Cordell era una modella) e, come per molti statunitensi, di ascendenza multietnica (ha origini inglesi, scozzesi, irlandesi, svedesi e tedesche); frequent\u00f2 l'accademia di arte drammatica, ma nel 1980 si trasfer\u00ec a New York, dove intraprese con successo la professione di modella. Nel 1983 divenne famosa per aver posato nuda su \"Playboy\" e nello stesso anno ebbe il suo primo ruolo importante in un film, recitando in \"Mai dire mai\". \nFu molto apprezzata dal regista Blake Edwards che la volle con s\u00e9 in due sue pellicole, \"I miei problemi con le donne\" (1983) e successivamente come protagonista in \"Appuntamento al buio\" (1987). Nel (1984) per la direzione di Barry Levinson aveva interpretato ne \"Il migliore\" un ruolo che le valse la \"nomination\" ai Golden Globe come miglior attrice non protagonista. \nInsieme a Mickey Rourke acquist\u00f2 fama mondiale con \"9 settimane e \u00bd\" (1986), diretto da Adrian Lyne: grazie alle scene del film, caratterizzate da un erotismo appena accennato, la Basinger divenne il \"sex symbol\" per eccellenza degli anni ottanta. Le fu proposto di partecipare anche al \"sequel\", ovvero \"9 settimane e \u00bd - La conclusione\" (1997), ma rifiut\u00f2 adducendo motivi personali.\nDopo una serie di film commerciali, raggiunse l'approvazione della critica con il \"noir\" \"L.A. Confidential\" (1997) di Curtis Hanson, dove interpretava una squillo di lusso modellata sulle fattezze della diva degli anni quaranta Veronica Lake: dopo una buona interpretazione vinse l'Oscar alla miglior attrice non protagonista, il Golden Globe per la migliore attrice non protagonista e lo Screen Actors Guild Award per la migliore attrice non protagonista cinematografica.\nNel 2002 ha recitato accanto a Eminem nel film \"8 Mile\" nel ruolo di sua madre, di nuovo con Curtis Hanson alla regia. Grazie al buon successo di questa pellicola, ricevette negli anni successivi molte proposte; nel 2004 fu protagonista di ben tre film: il drammatico \"The Door in the Floor\" - tratto dal romanzo \"Vedova per un anno\" di John Irving - (in cui interpreta Marion Cole, una donna cinquantenne che inizia una relazione con un ragazzo appena maggiorenne), il \"thriller\" \"Cellular\" e la commedia romantica \"Se ti investo mi sposi?\". \nNel 2017 \u00e8 nel \"cast\" della pellicola \"Cinquanta sfumature di nero\", accanto a Jamie Dornan e Dakota Johnson, dove ricopre il ruolo di Elena Lincoln.\nVita privata.\nDopo aver avuto una relazione con il fotografo Dale Robinette, ha sposato nel 1980 il truccatore Ron Snyder, conosciuto sul \"set\" di \"Paese selvaggio\" (1981); hanno divorziato nel 1989. \nSul set di \"Bella, bionda... e dice sempre s\u00ec\", ha conosciuto l'attore Alec Baldwin, con cui \u00e8 stata sposata dal 1993 al 2002. Terminato il matrimonio con una separazione, la coppia fu al centro di una battaglia legale, legata all'affidamento della loro figlia Ireland Eliesse Baldwin (nata il 23 ottobre 1995).\nDal 2014 \u00e8 fidanzata con l'acconciatore Mitch Stone. \nDifficolt\u00e0 finanziarie.\nAlcuni membri della famiglia raccomandarono nel 1989 alla Basinger di acquistare l'intero piccolo villaggio di Braselton, in Georgia, per 20 milioni di dollari, da rilanciare come attrazione turistica, come sede di studi cinematografici e di un festival cinematografico. Tale investimento si rivel\u00f2 invece problematico, causandole difficolt\u00e0 finanziarie e infine costringendola a vendere parti della propriet\u00e0. Attualmente Braselton (dove la Basinger risiede) \u00e8 una citt\u00e0 in rapida crescita ed \u00e8 un noto centro residenziale con una importante comunit\u00e0 di sport motoristici.\nLe difficolt\u00e0 finanziarie dell'attrice si sono accentuate per via del controverso film \"Boxing Helena\". Infatti, dopo il rifiuto della cantante Madonna, la Main Line (casa di produzione del film) propose alla Basinger il ruolo dell'amputata Helena. L'artista accett\u00f2 verbalmente di interpretare il ruolo ma in seguito, dopo una pi\u00f9 attenta lettura del copione, declin\u00f2 l'offerta, convinta che la pellicola proponesse agli spettatori troppe scene di sesso e violenza. La Main Line decise di portare l'attrice in tribunale, ottenendo in primo grado un'ingiunzione di pagamento di 8 milioni di dollari pi\u00f9 3 di spese legali; non essendo in grado di pagare queste somme, Basinger dichiar\u00f2 bancarotta e fece ricorso.\nIl secondo grado di giudizio le diede ragione; intanto Kim Basinger e la Main Line erano giunti a un accordo extragiudiziale che riduceva il risarcimento a 3,8 milioni di dollari. Subito dopo la vicenda, in un'intervista, l'artista dichiar\u00f2:\n\u00abSono estremamente compiaciuta della decisione della Corte, continuo a sostenere che non c'era alcun contratto, verbale o altro, contrariamente alle affermazioni della Main Line, e io ho semplicemente pensato che un contratto verbale non fosse legalmente vincolante.\u00bb\nAttivismo.\nLa Basinger \u00e8 vegetariana e sostenitrice dei diritti degli animali: ha posato per la PETA per una campagna anti-pellicce e ha inoltre scritto a stilisti come Yohji Yamamoto per chiedere loro che s'interrompesse l'uso della pelliccia nella moda.\nDoppiatrici italiane.\nNelle versioni in italiano dei suoi film, Kim Basinger \u00e8 stata doppiata da:\nDa doppiatrice \u00e8 sostituita da:"}
{"id": "132560", "revid": "1318658", "url": "https://it.wikipedia.org/wiki?curid=132560", "title": "Amalia Sartori", "text": "Biografia.\nInfanzia e formazione.\nNata a Valdastico, figlia e nipote di emigranti, ha trascorso i primi anni della sua infanzia in Venezuela. Rientrata in Italia, frequenta l'Istituto Santa Dorotea di Thiene, per poi laurearsi in Materie Letterarie presso l'Universit\u00e0 di Padova\nTra gli inizi degli anni settanta e la prima met\u00e0 degli anni ottanta \u00e8 insegnante di lettere. Nello stesso periodo inizia il suo impegno politico.\nCarriera politica.\nPolitica locale nel Partito Socialista e in Forza Italia.\nDopo un'esperienza come consigliere comunale, diventa esponente del Partito Socialista Italiano nel Veneto.\n\u00c8 stata la prima donna e la pi\u00f9 giovane a ricoprire l'incarico di assessore regionale, di Vicepresidente della Giunta regionale e di Presidente del Consiglio regionale del Veneto.\nCome assessore alla viabilit\u00e0 e ai trasporti \u00e8 stata nel 1986-1987 primo presidente della Aeroporto Marco Polo (Save) s.p.a. di Venezia, dopo la privatizzazione.\nEurodeputata di Forza Italia e PdL.\nEletta parlamentare europea nel 1999, \u00e8 stata riconfermata per le liste di Forza Italia (2004) e del PdL (2009) nella circoscrizione nord-est.\nDal 2004 al 2009 ha ricoperto in Parlamento europeo gli incarichi di vicepresidente della delegazione per i rapporti con la NATO e di membro delle delegazioni per i rapporti con il Mercosur, l'America Latina e Israele.\n\u00c8 iscritta al gruppo parlamentare del Partito Popolare Europeo, dove ha ricoperto la carica di vicepresidente della delegazione di Forza Italia.\nFino al giugno 2008 \u00e8 stata coordinatrice delle donne del Partito Popolare Europeo all'interno della commissione per i diritti delle donne e l'uguaglianza di genere e, fino al marzo 2007, membro della commissione trasporti e turismo.\nAlle elezioni amministrative italiane del 2008 si \u00e8 candidata per il centrodestra alla carica di sindaco di Vicenza. Al primo turno \u00e8 stata votata da quasi il 40% degli aventi diritto, mentre al turno di ballottaggio \u00e8 stata battuta dal candidato di centrosinistra Achille Variati.\nNel 2009 \u00e8 stata rieletta al Parlamento Europeo. \nDal 2009 \u00e8 vicepresidente dell'Assemblea Parlamentare Euro-latinoamericana e membro della Delegazione per le relazioni con i paesi della Comunit\u00e0 andina e della Delegazione per le relazioni con gli Stati Uniti d'America. Nel 2012 \u00e8 stata nominata presidente della Commissione per l'industria, la ricerca e l'energia del Parlamento europeo.\n\u00c8 stata inoltre membro delle commissioni su: Mercato interno e protezione dei consumatori, Crisi finanziaria, economica e sociale, Commissione speciale per l'attuazione della strategia di Lisbona, Commissione temporanea sul cambiamento climatico.\nRicandidata per le Elezioni europee del 2014 in Italia nella Circoscrizione Italia nord-orientale (che comprende i collegi di Emilia Romagna, Veneto, Trentino-Alto Adige e Friuli-Venezia-Giulia) per Forza Italia, con 19.900 preferenze non \u00e8 stata rieletta dopo 15 anni.\n\u00c8 stata presidente delle \u201cSettimane musicali al Teatro Olimpico\" di Vicenza e del Centro Internazionale di Studi di Architettura Andrea Palladio (CISA). A seguito dell'inchiesta MOSE ha lasciato entrambi gli incarichi.\nVicende giudiziarie.\nIl 4 giugno 2014, nell'ambito dell'inchiesta MOSE (coinvolti tra gli altri il Sindaco di Venezia Giorgio Orsoni del Pd e l'ex Presidente del Veneto Giancarlo Galan di FI) \u00e8 stata fatta richiesta al Parlamento Europeo della liberatoria necessaria al fine di condannare agli arresti domiciliari l'europarlamentare Amalia Sartori. Decaduta dalla sua carica e quindi persa l'immunit\u00e0, viene messa agli arresti domiciliari il 2 luglio 2014 con l'accusa di finanziamento illecito ai partiti. \u00c8 indagata per aver ricevuto 25.000 euro non dichiarati dal Consorzio Venezia Nuova, che foraggiava politici di destra e di sinistra, e da una impresa implicata negli affari per finanziare le sue campagne elettorali favorendo la stessa grazie ai suoi ruoli verticistici nella politica veneta come vicepresidente della regione, presidente del consiglio regionale ed europarlamentare del Veneto.\nIl 14 settembre 2017 \u00e8 stata assolta nel merito, con formula piena. \u00c8 stata prosciolta dall'accusa di finanziamento illecito perch\u00e9 il fatto non costituisce reato e perch\u00e9 non sussiste."}
{"id": "132561", "revid": "76963", "url": "https://it.wikipedia.org/wiki?curid=132561", "title": "Ally Sheedy", "text": "Biografia.\nFiglia di John J. Sheedy Jr., un pubblicista statunitense di religione cattolica e di origini irlandesi, e di Charlotte Baum, un'agente letteraria statunitense, nata da una famiglia ebraica di origini russe ed ucraine, in passato attivista per i diritti civili, i suoi genitori divorziarono nel 1971. All'et\u00e0 di sei anni, cominci\u00f2 a dedicarsi alla danza presso l'American Ballet Theatre, e a 12 scrisse un libro per bambini, \"She Was Nice to Mice\", che fu pubblicato da McGraw-Hill e divenne un best seller. In seguito si dedic\u00f2 alla recitazione, nell'interno di produzioni di ambito locale.\nDopo essere apparsa in diversi film per la televisione, debutt\u00f2 al cinema in \"Bad Boys\" (1983), con Sean Penn. Gli anni ottanta furono il suo periodo d'oro, con ruoli in \"Wargames - Giochi di guerra\" (1983), il cult movie \"Breakfast Club\" (1984), \"Corto circuito\" (1986), e l'apparizione in tre episodi della serie televisiva \"Hill Street giorno e notte\" nel 1983. Nel 1987 interpret\u00f2 la commedia \"A servizio ereditiera offresi\".\nNegli anni novanta Ally Sheedy entr\u00f2 in terapia per una dipendenza da farmaci, esperienza che troviamo in qualche modo evocata nel ruolo di una fotografa tossicomane, interpretato nel film \"High Art\" (1998). Dovette anche battersi contro una forma di bulimia, che cominci\u00f2 a manifestarsi dopo una visita alla Ford Modeling Agency, durante la quale Eileen Ford disse alla giovane attrice che, se avesse voluto farsi rappresentare dall'agenzia, avrebbe dovuto perdere 7 chili. \"High Art\" fu un film importante nella carriera di Sheedy. Si identific\u00f2 a tal punto nel personaggio della fotografa Lucy Berliner che prese un aereo a sue spese per partecipare al casting. L'attrice ha dichiarato che questo personaggio \u00e8 quello che sente pi\u00f9 vicino a s\u00e9, tra quelli che ha interpretato.\nNel 1999 ebbe il ruolo di protagonista nella produzione off-Broadway di \"Hedwig and the Angry Inch\". Le rappresentazioni furono per\u00f2 interrotte a causa delle cattive recensioni e dell'instabile comportamento dell'attrice. Il 10 marzo 2010 sal\u00ec sul palco del Kodak Theatre di Los Angeles, alla cerimonia dei Premi Oscar 2010, assieme agli attori Matthew Broderick, Jon Cryer, Anthony Michael Hall, Macaulay Culkin, Molly Ringwald e Judd Nelson per un \"John Hughes Tribute\" al regista John Hughes, scomparso da poco.\nVita privata.\nDal 1992 al 2009 \u00e8 stata sposata con l'attore David Lansbury, nipote dell'attrice Angela Lansbury e figlio di Edgar Lansbury, produttore della versione originale di \"Godspell\". Da Lansbury ha avuto una figlia nata nel 1994.\nDoppiatrici italiane.\nDa doppiatrice, Ally Sheedy \u00e8 stata sostituita da:"}
{"id": "132562", "revid": "547034", "url": "https://it.wikipedia.org/wiki?curid=132562", "title": "Mora (fonologia)", "text": "In fonologia, una mora (dal latino \"m\u014fra\", 'ritardo, indugio'; plurale \"m\u014frae\") \u00e8 un'unit\u00e0 di suono che determina la quantit\u00e0 di una sillaba, la quale a sua volta, in alcune lingue, determina l'accento.\nNella metrica classica, \u00e8 l'unit\u00e0 di misura della durata delle sillabe (sulla cui alternanza, tra brevi e lunghe, si basa appunto il ritmo) e vale un \u201ctempo\u201d, ossia una sillaba breve (\u02d8), mentre la sillaba lunga (\u207b) vale due tempi.\nLo stesso in prosodia, in cui si distingue tra sillaba \"monomoraica\" (= una mora) e sillaba \"bimoraica\" (= due more).\nCaratteristiche.\nIn generale, le more si computano come segue:\nIn generale, le sillabe monomoraiche sono definite \"sillabe brevi\", le bimoraiche \"sillabe lunghe\", e le trimoraiche \"sillabe extralunghe\". Si ritiene che nessuna lingua usi sillabe che contengono quattro o pi\u00f9 more.\nIl giapponese \u00e8 una lingua famosa per le sue quantit\u00e0 moraiche. La maggior parte delle sue variet\u00e0, inclusa la lingua standard, usano le more alla base del sistema fonetico piuttosto che le sillabe. Per esempio, l'haiku in giapponese moderno non segue lo schema 5 sillabe/7 sillabe/5 sillabe, come comunemente creduto, ma piuttosto quello 5 more/7 more/5 more."}
{"id": "132563", "revid": "486946", "url": "https://it.wikipedia.org/wiki?curid=132563", "title": "Tupparello", "text": ""}
{"id": "132564", "revid": "1540383", "url": "https://it.wikipedia.org/wiki?curid=132564", "title": "Luciana Sbarbati", "text": "Biografia.\nLaureata in filosofia e psicologia nella Libera Universit\u00e0 Maria Santissima Assunta, assistente universitaria, preside di scuola media, \u00e8 un'esponente del Partito Repubblicano Italiano, membro della direzione nazionale e presidente del gruppo parlamentare. E per la prima volta Deputata alla Camera nel 1992 con il PRI, \u00e8 stata vice presidente della Commissione Cultura.\nNel 1994 \u00e8 eletta nella coalizione dei Progressisti, collegata alla lista di Rifondazione Comunista, nelle Marche, nel collegio di Senigallia e aderisce al gruppo misto con un altro esponente repubblicano (Denis Ugolini) facendo opposizione al Governo Berlusconi I e sostenendo poi il Governo Dini.\nNel 1996 partecipa alle elezioni col Partito Repubblicano Italiano che si presentava nel maggioritario con L'Ulivo e nel proporzionale in una lista con il Partito Popolare Italiano di Gerardo Bianco e l'Unione Democratica di Antonio Maccanico. Viene eletta nel maggioritario e entra nel gruppo misto, poi (sempre come repubblicana e fedele al centrosinistra) aderisce al gruppo di Rinnovamento Italiano e quindi forma una componente autonoma nel gruppo misto denominata Federalisti Liberaldemocratici e Repubblicani (con Giorgio La Malfa, Gianantonio Mazzocchin, Paolo Manca, Luigi Negri e Giovanni Marongiu). In questa legislatura \u00e8 vice presidente della Commissione Istruzione.\nNel 1999 \u00e8 stata eletta deputata europea del PRI, eletta nella circoscrizione dell'Italia centrale.\nIn seguito alla decisione del PRI di allearsi con la Casa delle Libert\u00e0 di Silvio Berlusconi alle elezioni politiche del 2001, la Sbarbati ha assunto la guida del fronte di opposizione alla nuova linea del segretario del partito, favorevole a continuare l'alleanza con l'Ulivo.\nPerso il confronto nel partito, ne esce e viene cos\u00ec fondato lo stesso anno il Movimento Repubblicani Europei, che la elegge segretaria nazionale. La coalizione di centrosinistra comunque non candida alle elezioni la Sbarbati, che quindi scende in campo nel collegio di Senigallia sostenuta dal MRE e raccoglie il 20,9% senza essere eletta.\nLa Sbarbati nelle elezioni europee del 2004 viene candidata nella lista Uniti nell'Ulivo nella circoscrizione centro, e viene eletta al Parlamento europeo ricevendo 113\u00a0000 preferenze. \u00c8 iscritta al gruppo parlamentare dell'ALDE.\n\u00c8 membro della Commissione per le libert\u00e0 civili, la giustizia e gli affari interni; della Commissione per le petizioni; della Commissione per i bilanci; della Delegazione alla commissione parlamentare mista UE-Romania; della Delegazione per le relazioni con Israele.\nPer le elezioni politiche del 2006 ha partecipato alla campagna elettorale dell'Ulivo e della sua lista unitaria, comprendente anche l'MRE, ed \u00e8 stata candidata capolista per i Repubblicani europei, non riuscendo per\u00f2 a raccogliere un numero di voti sufficiente per la propria elezione.\nDal 23 maggio 2007 \u00e8 uno dei 45 membri del Comitato nazionale per il Partito Democratico.\nIl 14 aprile del 2008 \u00e8 stata eletta al Senato della repubblica nelle liste del PD e il 20 giugno dello stesso anno l'assemblea costituente nazionale del Partito democratico l'ha eletta componente del direttivo nazionale del partito.\nIl 28 aprile 2010 lascia il gruppo del Partito Democratico e diventa membro del gruppo Unione di Centro, SVP e Autonomie.\nNel 2011, con la riunificazione di PRI e MRE, sancita dal congresso del PRI tenutosi a Roma il 25, 26 e 27 febbraio, Luciana Sbarbati torna nel PRI e nella Direzione Nazionale.\nAlle elezioni regionali del 31 maggio 2015 si \u00e9 schierata con il presidente uscente Gian Mario Spacca, sostenendo la lista Marche 2020-Area Popolare.\nNel 2020, in seguito a scontri interni al Partito Repubblicano Italiano riguardanti in particolare l'appoggio dato dal PRI al candidato di Fratelli d'Italia Francesco Acquaroli alle elezioni regionali nelle Marche, rilancia il MRE; il partito presenta quindi un proprio candidato (Graziano Fioretti, ex segretario della UIL Marche) nella lista \"Mangialardi Presidente\", a sostegno del candidato governatore del centrosinistra. Fioretti ottiene 652 preferenze, senza essere eletto."}
{"id": "132565", "revid": "851598", "url": "https://it.wikipedia.org/wiki?curid=132565", "title": "SDI", "text": ""}
{"id": "132567", "revid": "647919", "url": "https://it.wikipedia.org/wiki?curid=132567", "title": "Presa di corrente", "text": ""}
{"id": "132568", "revid": "106456", "url": "https://it.wikipedia.org/wiki?curid=132568", "title": "Statistica bayesiana", "text": "La statistica bayesiana \u00e8 un sottocampo della statistica in cui l'evidenza su uno stato vero del mondo \u00e8 espressa in termini di gradi di credibilit\u00e0 o pi\u00f9 specificamente di probabilit\u00e0 bayesiana.\nTale interpretazione \u00e8 solamente una delle tante interpretazioni di probabilit\u00e0 e ci sono molte altre tecniche statistiche che non sono basate sul grado di credibilit\u00e0. Prende il nome dal matematico britannico Thomas Bayes, che ha formulato il teorema omonimo.\nInferenza statistica.\nL'inferenza bayesiana \u00e8 un approccio all'inferenza statistica, che \u00e8 distinta dall'inferenza frequentista neo-tradizionale (il termine neo-tradizionale denota i metodi bayesiani prima dei metodi di inferenza frequentista che dominano gli ultimi lavori scientifici).\nSi basa specificatamente sull'uso di probabilit\u00e0 bayesiane per riassumere le prove.\nModellizzazione statistica.\nLa formulazione di modelli statistici per l'uso di statistiche bayesiane \u00e8 la caratteristica aggiuntiva, non presente in altri tipi di tecniche statistiche, che richiedono una formulazione di un insieme di distribuzioni a priori per ogni parametro sconosciuto.\nLe distribuzioni a priori sono la parte predominante del modello statistico, come parte che esprime la distribuzione di probabilit\u00e0 delle osservazioni date nei parametri del modello.\nLe specifiche di un insieme di distribuzioni a priori per un problema potrebbe coinvolgere iperparametri e iperdistribuzioni a priori.\nProgettazione degli esperimenti.\nLe considerazioni abituali nella progettazione di esperimenti sono estese, nel caso di progettazioni bayesiane di esperimenti, per includere l'influenza della credibilit\u00e0 a priori. Un aspetto importante \u00e8 che l'applicazione delle tecniche di analisi sequenziale permette che il risultato degli esperimenti precedenti abbia un'influenza sulla progettazione degli esperimenti successivi, in base all'aggiornamento della credibilit\u00e0 espressa dalla distribuzione a priori e a posteriori.\nNella progettazione degli esperimenti occorrerebbe fare buon uso di tutti i tipi di risorse: un esempio di progettazione bayesiana di esperimenti mirati a ottimizzare l'efficienza si ha nel caso del problema del bandito dalle molte braccia, generalizzazione del concetto di slot machine."}
{"id": "132569", "revid": "8897", "url": "https://it.wikipedia.org/wiki?curid=132569", "title": "Irene M. Giblin", "text": ""}
{"id": "132572", "revid": "965226", "url": "https://it.wikipedia.org/wiki?curid=132572", "title": "Francesco Speroni", "text": "Studi e attivit\u00e0 lavorative.\nDopo il diploma di maturit\u00e0, si laurea in scienze politiche nel 1975. Speroni ha lavorato come tecnico di volo per l'Alitalia dal 1970 al 1997, restando in aspettativa sin dal 1989. Ha dichiarato di essere andato in pensione a 50 anni.\nNel 1999 ha conseguito una seconda laurea in giurisprudenza a Milano e nel maggio 2011, dopo 12 anni, ha passato l'esame da avvocato in Belgio, \"perch\u00e9 in Italia \u00e8 molto pi\u00f9 difficile mentre in Belgio l'esame, non dico sia all'acqua di rose, ma insomma \u00e8 certamente pi\u00f9 facile\". \u00c8 iscritto all'ordine francofono del foro di Bruxelles ed \u00e8 socio dello studio legale di famiglia dell'eurodeputata e avvocato Isabella Tovaglieri.\nGrande appassionato di aeronautica, fa parte del comitato scientifico di Volandia, il parco-museo del volo fondato negli edifici delle storiche Officine Caproni 1910.\nCarriera politica.\nSperoni \u00e8 stato presidente nazionale della Lega Lombarda dal 1991 al 1993, succedendo a Franco Castellazzi, ed \u00e8 oggi un esponente della Lega Nord. Dal 1997 al 2001 \u00e8 il primo presidente del Parlamento del Nord. In precedenza ha ricoperto anche l'incarico di \"primo ministro della Padania\" succedendo a Mario Borghezio. Alla riapertura del Parlamento il 4 dicembre 2011 sotto il Governo Monti \u00e8 nominato Ambasciatore del Parlamento del Nord (carica che sostituisce quella di \"primo ministro della Padania\" gi\u00e0 ricoperta in passato).\nIncarichi locali.\n\u00c8 stato consigliere comunale di Albizzate (1986), Samarate (1987-1990) e Busto Arsizio (dal 1990); a Busto Arsizio ha ricoperto anche la carica di presidente del Consiglio comunale, dal 1993 al 2011.\nEurodeputato della Lega Lombarda (1989-1994).\nNel 1989 \u00e8 eletto per la prima volta europarlamentare, assieme a Luigi Moretti, per la lista Lega Lombarda - Alleanza Nord, primo passo del processo federativo che nel mese di novembre dello stesso anno sfocer\u00e0 nella creazione della Lega Nord, di cui \u00e8 uno dei dieci padri fondatori. \u00c8 stato capogruppo della Lega Nord al Parlamento europeo dal 1989 al 1992 (succeduto da Luigi Moretti).\nViene eletto consigliere regionale alle elezioni regionali in Lombardia del 1990.\nDa consigliere regionale lombardo sposta la residenza da Busto Arsizio a Roma per ottenere il rimborso di trasferta (un milione di lire), sostenendo di averlo fatto \"per far cambiare la norma in vigore\" Lascia il consiglio regionale nel 1991.\nSenatore della Lega Nord (1992-1999).\nAlle elezioni politiche italiane del 1992 \u00e8 eletto senatore della Lega Nord. In seguito \u00e8 nominato membro dell'Assemblea parlamentare del Consiglio d'Europa e dell'Unione Europea Occidentale (1994-1995) e (1996-2000). Speroni \u00e8 stato capogruppo della Lega Nord al Senato dal 1992 al 1993 (succeduto da Francesco Tabladini) e dal 1996 al 1998 (succeduto da Luciano Gasperini).\nDal 1997 al 1999 Speroni \u00e8 anche consigliere provinciale a Varese.\nMinistro del governo Berlusconi I (1994-1995).\nNel 1994 entra a far parte del Governo Berlusconi I come Ministro senza portafoglio per le riforme istituzionali e la devoluzione, una posizione a cui aveva fortemente aspirato Gianfranco Miglio. Tra i progetti a cui ispirarsi, Speroni cita le costituzioni svizzera, tedesca e statunitense, ma anche quella degli Emirati Arabi Uniti.\nNel luglio 1994 Berlusconi lo nomina alla testa di un comitato di studio sulle riforme istituzionali, elettorali e costituzionali, composto da 16 accademici (cosiddetto \"Comitato Speroni\"). Il comitato approva un testo di revisione costituzionale composto da 50 articoli, ma la caduta del Governo, nel dicembre del 1994, non consente di aprire una discussione sulle proposte.\nSperoni ha presentato il progetto al Senato (AS n. 1403) nella XII legislatura sotto forma di iniziativa parlamentare, tuttavia il Senato non ha mai avviato l'esame della proposta.\nIl 23 aprile 1995 \u00e8 il candidato della Lega Nord per la Presidenza della Regione Lombardia, per la quale ottiene il 17,7% dei voti.\nEurodeputato Lega Nord (1999-2014).\nNel 1999, 2004 (32.045 preferenze) e 2009 (19.700 preferenze) \u00e8 eletto deputato al Parlamento europeo per la lista della Lega Nord nella circoscrizione Nord-ovest. Nell'occasione, sceglie come proprio assistente parlamentare Riccardo Bossi, primogenito di Umberto.\n\u00c8 di nuovo capogruppo della Lega Nord al Parlamento europeo dal 1999 al 2004 (succeduto da Mario Borghezio), e ancora a partire dal 2009.\nNel 2002-2003, \u00e8 nominato rappresentante del governo Berlusconi II alla Convenzione europea.\nSperoni, a Strasburgo, \u00e8 membro della Commissione giuridica, della Commissione per gli affari esteri, della Sottocommissione per i diritti dell'uomo, della Delegazione alla commissione parlamentare mista UE-Messico, della Delegazione per le relazioni con la Penisola coreana, della Delegazione per le relazioni con i paesi della Comunit\u00e0 andina, della Delegazione per le relazioni con il Mercosur, della Delegazione all'Assemblea parlamentare paritetica ACP-UE e della Delegazione all'Assemblea parlamentare Euromediterranea.\n\u00c8 stato eletto presidente, con Nigel Farage, del gruppo Europa della Libert\u00e0 e della Democrazia il 1\u00ba luglio 2009.\nIn seguito alla vittoria dei \"no\" al referendum costituzionale del 2006, che ha impedito l'entrata in vigore della riforma costituzione sulla \"devolution\", ha dichiarato il suo \"schifo\" per gli italiani e l'Italia che \"non vuole essere moderna\".\nNel 2011, in linea con Roberto Castelli, propone di sparare sui barconi provenienti da Tunisia e Libia, ma si dichiara anche a favore dell'intervento militare in Libia Sul massacro di Ut\u00f8ya, a difesa di Mario Borghezio, ha sostenuto che \"le idee di Breivik sono a difesa della civilt\u00e0 occidentale\".\nHa dichiarato di guadagnare, come europarlamentare, \"tra i 7 e gli 8 mila euro netti al mese\".\nNon \u00e8 ricandidato alle Elezioni europee del 2014.\nVicende giudiziarie.\nSperoni \u00e8 stato imputato a Verona insieme a Roberto Maroni e ad altri 44 leghisti, con le accuse di attentato contro la Costituzione e l'integrit\u00e0 dello Stato e creazione di struttura paramilitare fuorilegge. Ma i primi due reati sono stati ampiamente ridimensionati dalla Legge 24 febbraio 2006, n. 85 varata dal centrodestra allo scadere della legislatura. Anche il divieto di associazioni di carattere militare previsto dal Decreto Legislativo 14 febbraio 1948, n. 43 \u00e8 stato poi abrogato dal Decreto Legislativo 15 marzo 2010, n. 66 (art. 2268, c. 1, punto 297).\nSperoni \u00e8 stato inoltre coinvolto nella vicenda degli assegni 'protestati' legati alla Fondazione Stati Generali del Nord onlus."}
{"id": "132573", "revid": "1590006", "url": "https://it.wikipedia.org/wiki?curid=132573", "title": "Cinture di sicurezza", "text": "Le cinture di sicurezza, nella meccanica automobilistica, sono un dispositivo di sicurezza passivo ancorato all'interno del veicolo che, in caso di urto, trattiene il corpo degli occupanti legato al sedile, evitandone l'impatto contro le strutture interne e la proiezione fuori dall'abitacolo. Sono uno dei dispositivi pi\u00f9 importanti nel campo della sicurezza automobilistica.\nStoria.\nLe cinture di sicurezza furono concepite dal canadese Gustave Desir\u00e8 Lebeau nel 1903, con il nome \"bretelle di sicurezza\". Le velocit\u00e0 non altissime delle vetture di quei tempi e i rischi di soffocamento che esse davano (all'epoca erano in cuoio) causarono la mancata diffusione dell'accorgimento.\nLa prima automobile ad essere progettata con cinture di sicurezza di serie fu la Tucker Torpedo realizzata nel 1948, ma sfortunatamente la fabbrica venne chiusa per evitare la concorrenza che tale automobile (rivoluzionaria sotto molti aspetti) avrebbe sviluppato nel confronti delle maggiori case automobilistiche dell'epoca.\nNel 1957, facendo seguito all'esperienza degli sport automobilistici, nei quali rivestivano anche un carattere di ausilio nel sostegno del corpo per le accelerazioni laterali, esse furono per\u00f2 introdotte in qualche automobile, anche se furono usate pi\u00f9 come test che per reale convinzione nei confronti dell'utilit\u00e0 dell'oggetto. I risultati della sperimentazione furono comunque ritenuti positivi e nel 1960 vennero messe in commercio le prime cinture di sicurezza di serie. In particolare si sostenne che le cinture, se montate in maniera corretta, avrebbero ridotto drasticamente la pericolosit\u00e0 dell'impatto del torace col volante in caso di brusca frenata.\nLa prima nazione al mondo a rendere obbligatorie per legge le cinture di sicurezza fu la Cecoslovacchia nel 1969. Segu\u00ec la Francia nel 1973; seguirono poi gli altri paesi europei. Negli Stati Uniti d'America il primo stato a dichiararle obbligatorie fu il Massachusetts nel 1975, tuttavia, ancora oggi, non sono obbligatorie in tutti gli stati della federazione.\nL'Italia rese obbligatori gli attacchi delle stesse a partire dal 15 giugno 1976 tramite l'articolo 72, comma 2 del Codice della Strada, e la Circolare D.G. n. 76/77 del 9 dicembre 1977, mentre le cinture divennero obbligatorie nel 1988 tramite la legge 111 del 1988 (obbligo che comprese i veicoli immatricolati dal 1\u00ba gennaio 1978), introducendo anche l'obbligo d'uso per i posti anteriori, mentre dal 14 aprile 2006 chiunque deve indossare le cinture di sicurezza, il 30 luglio 2010 questo vincolo venne imposto anche a quadricicli leggeri (minicar), autobus (eccetto quelli urbani), camion, e, in generale a qualunque veicolo dotato di cinture di sicurezza.\nBisogna per\u00f2 tenere conto che le cinture non solo trattengono il corpo dell'occupante al fine di non farlo impattare contro il parabrezza o contro la plancia, ma servono anche a porre l'occupante nella postura pi\u00f9 corretta possibile al fine di ridurre la violenza dell'impatto di esso contro l'airbag (si recupera il cosiddetto Out of Position). Servono anche ad evitare l'impatto di eventuali passeggeri posteriori verso chi occupa la parte anteriore del veicolo.\nCaratteristiche e componenti.\nPer evitare di graffiare i passeggeri, esse sono preferibilmente realizzate con materiali morbidi ma resistenti al taglio e alla scalfittura.\nLe cinture di sicurezza, a norma di legge, sono costituite da:\nTutte le cinture di sicurezza devono essere di tipo approvato e avere il marchio di omologazione secondo le normative stabilite dal Ministero dei Trasporti.\nEtichetta di omologazione.\nL'etichetta di omologazione applicata a ogni cintura che sia in regola con la legge italiana deve comprendere, tra l'altro:\nLa cintura di sicurezza pu\u00f2 contenere altri optional, ma essi ovviamente non sono obbligatori per legge.\nTipi di cinture di sicurezza.\nI tipi di cinture di sicurezza che si possono utilizzare a norma di legge sono le seguenti.\nObbligo di utilizzo.\nCon il decreto legislativo del 13 marzo 2006, n. 150, dal 14 aprile 2006 hanno l'obbligo di indossare le cinture di sicurezza i conducenti e i passeggeri dei veicoli delle seguenti categorie di veicoli:\nL'obbligo vale anche per chi \u00e8 seduto dietro, oltre che per i sedili anteriori dei veicoli, escluse alcune eccezioni valide fino l'8 maggio 2009. In caso di incidente, \u00e8 stimato che aumenta del 20% la probabilit\u00e0 di lesioni a chi \u00e8 seduto davanti, se i passeggeri di dietro non indossano le cinture di sicurezza, perch\u00e9 non sono \"trattenuti\" dalle cinture e per inerzia vanno a colpire chi si trova davanti \"alla velocit\u00e0 del veicolo\" (al momento dell'urto dopo l'inizio della frenata, che \u00e8 ben pi\u00f9 alta della velocit\u00e0 di percorrenza). In un urto frontale fra due veicoli anche solo a 50\u00a0km/h, senza cintura di sicurezza un corpo impatterebbe contro il volante o il cruscotto con una decelerazione che pu\u00f2 arrivare fino a 100 volte l'accelerazione di gravit\u00e0: \u00e8 come se il peso del corpo si moltiplicasse per 100 volte.\nDopo l'introduzione della patente a punti in Italia, chi (conducente, ma anche passeggero) non indossa correttamente le cinture di sicurezza (o le manomette) deve subire la decurtazione di cinque punti dalla patente (dieci se l'ha ottenuta da meno di tre anni) e 80 euro di sanzione; in caso di recidiva nel biennio successivo alla prima infrazione, vi \u00e8 anche la sospensione della patente per un lasso di tempo compreso da 15 giorni a due mesi.\nIn caso di incidente con danni alle persone, il conducente che non ha imposto l'uso delle cinture ai passeggeri (rifiutandosi di farli salire o di iniziare la marcia), risponde del reato di lesioni aggravate o di concorso in omicidio colposo.\nSalvo diversi accordi, le polizze RC Auto non pagano i danni subiti dai terzi trasportati, se il trasporto non \u00e8 effettuato in conformit\u00e0 alle disposizioni vigenti o alle indicazioni della carta di circolazione.\nEsenzioni (Italia).\nIn Italia sono esentati dall'obbligo di indossare le cinture di sicurezza:\nLa direttiva comunitaria 76/115/CEE recepita con D.M. 26.2.1976 ha introdotto l'obbligo di dotare le autovetture (categoria M1) omologate dal 1.1.1978 di ancoraggi per le cinture di sicurezza sia nei posti anteriori che in quelli posteriori.\nIl Ministero dei Trasporti con nota n. B053/2000/MOT del 22.6.2000 ha chiarito che l'obbligo di installare le cinture di sicurezza, sia nei posti anteriori che in quelli posteriori, riguarda i veicoli appartenenti alla categoria M1 immatricolati dal 15.6.1976 e muniti sin dall'origine di appositi ancoraggi. Pertanto tutti i proprietari di veicoli immatricolati prima del 1976 non sono obbligati all'installazione e, conseguentemente, all'uso dei sistemi di ritenuta, atteso che non sono sicuri i punti di ancoraggio eventualmente posti sul veicolo.\nIn questo caso, non \u00e8 obbligatorio montare le cinture, ma si \u00e8 obbligati comunque all'uso se sono montate.\nAllo stesso modo non sono soggetti ad alcun obbligo coloro che hanno veicoli immatricolati dopo il 1976 ma sulla base di omologazioni antecedenti il 1976 e sui veicoli non siano presenti gli appositi punti di attacco sin dall'origine.\nSegnalazione in vettura.\nI rischi comportati dalla guida senza cinture di sicurezza hanno portato le case automobilistiche a inserire nella plancia delle vetture una spia rossa (colore del pericolo), raffigurante una figura umana che indossa correttamente le cinture, che si accende se le cinture anteriori sono slacciate o non correttamente inserite. Nelle vetture pi\u00f9 recenti, alla spia si accompagna un segnale acustico di avviso (un cicalino intermittente o un bip insistente), che si protrae fino a quando le cinture non sono state allacciate correttamente.\nAccorgimenti.\nPer migliorare l'uso delle cinture di sicurezza e migliorare la comodit\u00e0 d'utilizzo sono stati usati diversi accorgimenti:"}
{"id": "132575", "revid": "125381484", "url": "https://it.wikipedia.org/wiki?curid=132575", "title": "Inferenza bayesiana", "text": "L'inferenza bayesiana \u00e8 un approccio all'inferenza statistica in cui le probabilit\u00e0 non sono interpretate come frequenze, proporzioni o concetti analoghi, ma piuttosto come livelli di fiducia nel verificarsi di un dato evento. Il nome deriva dal teorema di Bayes, che costituisce il fondamento di questo approccio.\nIl teorema di Bayes prende a sua volta il nome dal reverendo Thomas Bayes. Ad ogni modo non \u00e8 chiaro se Bayes stesso sottoscriverebbe l'interpretazione della teoria della probabilit\u00e0 che oggi chiamiamo \"bayesiana\".\nPrincipi e strumenti dell'approccio bayesiano.\nEvidenza empirica e metodo scientifico.\nGli statistici bayesiani sostengono che i metodi dell'inferenza bayesiana rappresentano una formalizzazione del metodo scientifico, che normalmente implica la raccolta di dati (\"evidenza empirica\"), che corroborano o confutano una data ipotesi. In questo senso, non si possono mai avere certezze riguardo a un'ipotesi, ma con l'aumentare della disponibilit\u00e0 di dati il grado di fiducia cambia; con sufficiente evidenza empirica, diventer\u00e0 molto alto (per esempio, tendente a 1) o molto basso (tendente a 0).\nQuesto esempio \u00e8 ripreso da una nota argomentazione di Pierre Simon Laplace, che pare sia giunto in maniera indipendente al risultato del teorema di Bayes.\nGli statistici bayesiani sostengono inoltre che l'inferenza bayesiana costituisca la base pi\u00f9 logica per discriminare tra ipotesi alternative/in conflitto. Tramite tale approccio, si usa una stima del grado di fiducia in una data ipotesi prima dell'osservazione dei dati, al fine di associare un valore numerico al grado di fiducia in quella stessa ipotesi successivamente all'osservazione dei dati. Dal momento che si fonda su livelli di fiducia soggettivi, per contro, l'inferenza bayesiana non \u00e8 interamente riducibile al concetto di induzione; si veda anche metodo scientifico.\nTeorema di Bayes.\nIn termini pi\u00f9 semplici, il teorema di Bayes fornisce un metodo per modificare il livello di fiducia in una data ipotesi, alla luce di nuova informazione. Denotando con formula_1 l'ipotesi nulla, e con formula_2 il dato empirico osservato, il teorema di Bayes pu\u00f2 essere enunciato come:\nTralasciando l'origine dell'ipotesi nulla (che potr\u00e0 essere stata formulata \"ab initio\", o dedotta da precedenti osservazioni), essa dovr\u00e0 comunque essere formulata \"prima\" dell'osservazione formula_2. Nella terminologia della statistica bayesiana, inoltre:\nIl fattore di scala formula_13 pu\u00f2 essere interpretato come una misura dell'impatto che l'osservazione di formula_2 ha sul grado di fiducia del ricercatore nell'ipotesi nulla, rappresentato a sua volta dalla probabilit\u00e0 a priori formula_5; se \u00e8 altamente inverosimile che formula_2 sia osservato, a meno che formula_6 non sia proprio vera, il fattore di scala sar\u00e0 elevato. La probabilit\u00e0 (fiducia) a posteriori, di conseguenza, combina le convinzioni che il ricercatore ha a priori con quelle derivanti dall'osservazione del dato empirico.\n\u00c8 facile mostrare che formula_10 \u00e8 sempre minore o al pi\u00f9 uguale a 1, cos\u00ec che le consuete propriet\u00e0 della probabilit\u00e0 sono soddisfatte; infatti:\ndunque se formula_20, formula_21, e in qualunque altro caso la probabilit\u00e0 a posteriori sar\u00e0 strettamente minore di 1.\nProbabilit\u00e0 oggettiva e soggettiva.\nAlcuni statistici bayesiani ritengono che se fosse possibile assegnare alle probabilit\u00e0 a priori un valore \"oggettivo\", il teorema di Bayes potrebbe essere impiegato per fornire una misura oggettiva della probabilit\u00e0 di un'ipotesi. Per altri, tuttavia, non sarebbe possibile assegnare probabilit\u00e0 \"oggettive\"; in effetti, ci\u00f2 sembrerebbe richiedere la capacit\u00e0 di assegnare probabilit\u00e0 a tutte le possibili ipotesi.\nIn alternativa (e pi\u00f9 spesso, nel contesto della statistica bayesiana), le probabilit\u00e0 si considerano una misura del grado \"soggettivo\" di fiducia da parte del ricercatore, e si suppone che restringano le potenziali ipotesi a un insieme limitato, inquadrato in un modello di riferimento. Il teorema di Bayes dovrebbe allora fornire un criterio razionale per valutare fino a che punto una data osservazione dovrebbe alterare le convinzioni del ricercatore; in questo caso tuttavia la probabilit\u00e0 rimane soggettiva: dunque \u00e8 possibile usare il teorema per giustificare razionalmente una qualche ipotesi, ma alle spese di rifiutare l'oggettivit\u00e0 delle affermazioni che ne derivano.\n\u00c8 inoltre improbabile che due individui muovano dallo stesso grado di fiducia soggettiva. I sostenitori del metodo bayesiano argomentano che, anche con probabilit\u00e0 a priori molto differenti, un numero sufficiente di osservazioni possa condurre a probabilit\u00e0 a posteriori molto vicine. Ci\u00f2 presuppone che i ricercatori non rifiutino \"a priori\" le ipotesi della loro controparte, e che assegnino probabilit\u00e0 condizionate (funzioni di verosimiglianza) simili.\nLa scuola della statistica italiana ha dato importanti contributi allo sviluppo della concezione soggettiva della probabilit\u00e0, tramite il lavoro di Bruno de Finetti. Sulla distinzione tra probabilit\u00e0 \"oggettiva\" e \"soggettiva\", si veda anche l'articolo sulla probabilit\u00e0.\nRapporto di verosimiglianza.\nSpesso l'impatto dell'osservazione empirica pu\u00f2 essere sintetizzato da un rapporto di verosimiglianza. Quest'ultimo pu\u00f2 essere combinato con la probabilit\u00e0 a priori, per rappresentare il grado di fiducia \"a priori\" e qualunque precedente risultato empirico. Per esempio, si consideri il rapporto di verosimiglianza:\nSi pu\u00f2 riscrivere l'enunciato del teorema di Bayes come:\nSulla base di due risultati empirici indipendenti formula_24, formula_25, quanto sopra pu\u00f2 essere sfruttato per computare la probabilit\u00e0 a posteriori sulla base di formula_24, e utilizzare quest'ultima come nuova probabilit\u00e0 a priori per calcolare una seconda probabilit\u00e0 a posteriori basata su formula_25. Questo procedimento \u00e8 algebricamente equivalente a moltiplicare i rapporti di verosimiglianza. Dunque:\nimplica:\nFunzione di perdita.\nLa statistica bayesiana presenta importanti collegamenti con la teoria delle decisioni; una decisione basata sul fondamento dell'inferenza bayesiana \u00e8 determinata da una funzione di perdita ad essa associata. La funzione di perdita essenzialmente riflette le conseguenze negative associate alla decisione \"sbagliata\". Un esempio piuttosto comune, e che porta a risultati assai vicini a quelli dell'inferenza classica o frequentista, \u00e8 quello della funzione di perdita quadratica.\nParticolari distribuzioni a priori e a posteriori.\nLa v.c. Beta nell'inferenza bayesiana.\nLa v.c. Beta svolge un importante ruolo nell'ambito dell'inferenza bayesiana\nin quanto per alcune v.c. \u00e8 sia la distribuzione a priori che la distribuzione a posteriori (con parametri diversi) dei parametri di tali v.c.\nPriori coniugati e la v.c. Binomiale.\nSe X \u00e8 distribuita come una v.c. Binomiale\ncon parametri \"n\" e \u03c0\ne il parametro \u03c0 \u00e8 distribuito a priori come una v.c. Beta con i parametri \"a\" e \"b\"\nallora il parametro \u03c0 \u00e8 distribuito a posteriori anch'esso come una v.c. Beta, ma con parametri \"a+x\" e \"b+n-x\"\nQualora la distribuzione a priori sia una variabile casuale rettangolare nell'intervallo [0;1] (ovvero ipotizzando a priori tutti i possibili valori di \u03c0 equiprobabili), e pertanto \"a=1\" e \"b=1\", allora la distribuzione a posteriori \u00e8 una Beta con parametri \"x+1\" e \"n-x+1\"\nche ha come valore modale \"p\" (e dunque come valore pi\u00f9 probabile)\nmentre il valore atteso, ovvero la media, coincide con il valore che minimizza lo scarto quadratico: esso \u00e8\nV.c. Beta, Binomiale e Beta-Binomiale.\nNel caso di una v.c Binomiale formula_37 con prior coniugate Beta(a,b) della formula_38, la v.c. che descrive la probabilit\u00e0 di ottenere x eventi positivi su \"n\" \u00e8 distribuita come una variabile casuale beta-binomiale formula_39.\nLa v.c. beta-binomiale entra cos\u00ec nella formula con la quale si determina in modo bayesiano la probabilit\u00e0 posteriori di un modello.\nPriori coniugati e la v.c. Binomiale Negativa.\nSe X \u00e8 distribuita come una v.c. binomiale negativa\ncon parametri \"m\" e \u03b8\ne il parametro \u03b8 \u00e8 distribuito a priori come una v.c. Beta con i parametri \"a\" e \"b\"\nallora il parametro \u03b8 \u00e8 distribuito a posteriori anch'esso come una v.c. Beta, ma con parametri \"a+m\" e \"b+x\"\nQualora la distribuzione a priori sia una variabile casuale rettangolare nell'intervallo [0;1] (ovvero ipotizzando a priori tutti i possibili valori di \u03b8 equiprobabili), e pertanto \"a=1\" e \"b=1\", allora la distribuzione a posteriori \u00e8 una Beta con parametri \"m+1\" e \"x+1\"\nche ha come valore modale \"t\" (e dunque come valore pi\u00f9 probabile)\nLa v.c. Gamma nell'inferenza bayesiana.\nLa v.c. Gamma svolge un importante ruolo nell'ambito dell'inferenza bayesiana\nin quanto per alcune v.c. \u00e8 sia la distribuzione a priori che la distribuzione a posteriori (con parametri diversi) dei parametri di tali v.c.\nPriori coniugati e la stessa v.c. Gamma.\nSe X \u00e8 distribuita come una v.c. Gamma\ncon parametri \u03b1 e \u03b8\ne il parametro \u03b8 \u00e8 distribuito a priori a sua volta come una v.c. Gamma con i parametri \"a\" e \"b\"\nallora il parametro \u03b8 \u00e8 distribuito a posteriori anch'esso come una v.c. Gamma, ma con parametri \"a+\u03b1\" e \"b+x\"\nPriori coniugati e la v.c. Poissoniana.\nSe X \u00e8 distribuita come una v.c. poissoniana\ncon parametro \u03bb\ne il parametro \u03bb \u00e8 distribuito a priori come una v.c. Gamma con i parametri \"a\" e \"b\"\nallora il parametro \u03bb \u00e8 distribuito a posteriori anch'esso come una v.c. Gamma, ma con parametri \"a+x\" e \"b+n\"\nV.c. Poissoniana, Gamma e Poisson-Gamma.\nNel caso che la prior coniugate di una v.c Poissoniana sia una v.c. Gamma, allora la probabilit\u00e0 che si realizzino \"x\" eventi \u00e8 distribuita come una variabile casuale Poisson-Gamma. La Poisson-Gamma entra cos\u00ec nella formula con la quale si determina in modo bayesiano la probabilit\u00e0 di un modello dopo aver conosciuto i dati.\nV.c. esponenziale, Gamma e Gamma-Gamma.\nNel caso che la prior coniugate di una variabile casuale esponenziale sia una v.c. Gamma, allora la funzione di densit\u00e0 di probabilit\u00e0 \u00e8 distribuita come una variabile casuale Gamma-Gamma.\nPriori coniugati e la v.c. Normale.\nV.c. Gamma come priori coniugati della v.c. normale.\nSe X \u00e8 distribuita come una v.c. normale\ncon parametr \u03bc e 1/\u03b8\ne il parametro \u03b8 \u00e8 distribuito a priori come una v.c. Gamma con i parametri \"a\" e \"b\"\nallora il parametro \u03b8 \u00e8 distribuito a posteriori anch'esso come una v.c. Gamma, ma con parametri \"a+1/2\" e \"b+(\u03bc-x)2/2\"\nPriori coniugati normale di una normale.\nSe X \u00e8 distribuita come una v.c. normale\ncon parametri \"m\" e \u03c32\ne il parametro \"m\" \u00e8 distribuito a priori come una v.c. normale con i parametri \"\u03bc\" e \"\u03c32\"\nallora il parametro \"m\" \u00e8 distribuito a posteriori anch'esso come una v.c. Normale, ma con parametri formula_54 e formula_55\nLa v.c. Dirichlet come priori coniugata della multinominale.\nSe X \u00e8 distribuita come una variabile casuale multinomiale\ne la distribuzione a priori di \u03b8 \u00e8 una variabile casuale di Dirichlet\nallora la distribuzione a posteriori di \u03b8 \u00e8 anch'essa una v.c. di Dirichlet, ma con nuovi parametri\nL'uniforme discreta nel caso di estrazione semplice.\nSe X \u00e8 distribuita come in seguito ad una estrazione semplice di una popolazione dicotomica\ne il parametro \u03b8 \u00e8 distribuito apriori come una variabile casuale uniforme discreta\nallora la distribuzione a posteriori con la funzione di probabilit\u00e0\nPopolarit\u00e0 dell'inferenza bayesiana.\nL'inferenza bayesiana ha a lungo rappresentato una corrente minoritaria nella teoria della statistica. Ci\u00f2 \u00e8 in larga parte dovuto alle difficolt\u00e0 algebriche che essa pone; la computazione delle probabilit\u00e0 a posteriori \u00e8 basata sul calcolo di integrali, per i quali spesso non si hanno espressioni analitiche.\nQueste difficolt\u00e0 hanno fino a pochi anni fa limitato la capacit\u00e0 della statistica bayesiana di produrre modelli realistici della realt\u00e0. Al fine di evitare di incorrere in problemi algebrici, gran parte dei risultati erano basati sulla teoria delle coniugate, particolari famiglie di distribuzioni per cui la probabilit\u00e0 a posteriori risulta avere la stessa forma di quella a priori. Chiaramente un approccio di questo tipo non andava d'accordo con l'ambizione dei bayesiani di fare statistica a partire da ipotesi meno restrittive di quelle dell'inferenza classica.\nGrazie alla maggiore disponibilit\u00e0 di risorse informatiche a partire dagli anni novanta, \u00e8 stato possibile superare tali difficolt\u00e0. \u00c8 infatti possibile risolvere gli integrali in via numerica, aggirando i problemi algebrici, nella maggior parte delle applicazioni su un qualsiasi personal computer. Questa possibilit\u00e0 ha inoltre stimolato l'applicazione alla statistica Bayesiana di metodi numerici sviluppati in altri contesti, come quelli basati sulla simulazione (metodo Monte Carlo, algoritmi del \"campionamento di Gibbs\" e Metropolis-Hastings), nonch\u00e9 lo sviluppo di metodi nuovi nell'ambito della statistica bayesiana stessa (ad esempio i popolari metodi basati sulla \"Catena di Markov Monte Carlo\", o MCMC). Ci\u00f2 ha notevolmente incrementato la popolarit\u00e0 dell'inferenza bayesiana tra gli statistici; sebbene i bayesiani costituiscano ancora una minoranza, si tratta di una minoranza in rapida crescita.\nAl di l\u00e0 delle difficolt\u00e0 numeriche che hanno a lungo reso impopolare l'inferenza bayesiana o delle problematiche epistemologiche che i metodi bayesiani sollevano, l'approccio bayesiano ha il merito di aver stimolato, nella statistica come in altre discipline (un recente esempio \u00e8 dato dall'economia), la riflessione su cosa sia un modello e su che lettura un ricercatore ne deve dare."}
{"id": "132577", "revid": "15732", "url": "https://it.wikipedia.org/wiki?curid=132577", "title": "Francesco Enrico Speroni", "text": ""}
{"id": "132583", "revid": "125835499", "url": "https://it.wikipedia.org/wiki?curid=132583", "title": "Antonio Tajani", "text": "\u00c8 stato dal 18 giugno 2008 al 1\u00ba luglio 2014 Commissario europeo, dapprima ai Trasporti e poi, dal 9 febbraio 2010, all'Industria e presidente del Parlamento europeo dal 17 gennaio 2017 al 3 luglio 2019.\nBiografia.\nFiglio unico di Augusta Nardi, insegnante di Ferentino, in provincia di Frosinone, e di Raffaele Tajani, ufficiale dell\u2019Esercito di Vietri sul Mare, in provincia di Salerno. Tajani ha frequentato il liceo ginnasio Torquato Tasso di Roma e si \u00e8 laureato alla facolt\u00e0 di giurisprudenza all'Universit\u00e0 degli Studi di Roma \"La Sapienza\"; \u00e8 stato ufficiale di complemento dell'Aeronautica Militare Italiana. Dopo aver frequentato il corso di alta specializzazione della difesa aerea presso Borgo Piave di Latina, \u00e8 stato controllore della difesa aerea presso la base radar di San Giovanni Teatino.\nOltre all'italiano, parla correntemente inglese, francese e spagnolo. Molto riservato riguardo la sua vita privata, \u00e8 sposato dal 1989 con Brunella Orecchio e ha due figli.\nPartecipa, da oltre vent\u2019anni, alle opere di volontariato della Comunit\u00e0 \u201cin Dialogo\u201d di Trivigliano (FR), per il recupero e il reinserimento sociale dei giovani tossicodipendenti. A questa realt\u00e0, dal 2018, devolve anche la sua pensione come ex Vicepresidente della Commissione europea.\nAttivit\u00e0 giornalistica.\nGiornalista professionista dal 1980, \u00e8 stato cronista parlamentare (ricordato a Montecitorio, tra cui Alfredo Pazzaglia, come un collega d\u2019assalto) e redattore de \"Il Settimanale\", conduttore televisivo in Rai del Gr1 e infine responsabile della redazione romana del quotidiano \"Il Giornale\" sotto la direzione di Indro Montanelli. \u00c8 stato inviato speciale in Libano, Unione Sovietica e Somalia.\nCarriera politica.\nAnni '80 e '90.\nNella sua giovent\u00f9 fu un militante del \"Fronte Monarchico Giovanile\", movimento giovanile dell'Unione Monarchica Italiana, nata come organizzazione studentesca separata da quest'ultima, in cui ricopriva la carica di vicesegretario. \nCon la discesa in campo nella politica di Silvio Berlusconi, \u00e8 stato uno dei fondatori di Forza Italia nel 1994, diventandone quindi membro del consiglio direttivo e coordinatore regionale del partito nel Lazio, incarico che mantiene fino al 2005. Parallelamente \u00e8 stato portavoce della presidenza del Consiglio dei ministri nel primo governo Berlusconi.\nAlle elezioni europee di giugno 1994 viene eletto europarlamentare nella lista di Forza Italia, entrando a luglio nel Parlamento europeo.\nIn virt\u00f9 delle sue origini ciociare (di Ferentino), alle elezioni politiche del 1996 \u00e8 stato candidato nel collegio uninominale di Alatri, nella circoscrizione Lazio 2 per la Camera dei Deputati, sostenuto dalla coalizione del Polo per le Libert\u00e0 in quota Forza Italia, ma venendo tuttavia sconfitto di stretta misura dal candidato de L'Ulivo Giuseppe Alveti e restando cos\u00ec europarlamentare. Nello stesso anno \u00e8 stato autore di un\u2019interrogazione parlamentare in cui scriveva che i figli di genitori omosessuali subiscono \u201c\"gravi problemi psicologici e di inserimento nella societ\u00e0\"\u201d.\nAlle elezioni europee del 1999, con il grande successo di Forza Italia alla tornata elettorale, viene confermato al Parlamentare europeo nelle sue liste, diventandone capodelegazione di Forza Italia e facendo parte di varie commissioni, tra cui Affari esteri, Difesa e Sicurezza.\nAnni 2000.\nAlle elezioni amministrative del 2001 \u00e8 stato candidato a sindaco di Roma per la coalizione di centro-destra la \"Casa delle Libert\u00e0\", risultando sconfitto per\u00f2 al ballottaggio dal candidato della coalizione di centro-sinistra \"L'Ulivo\", nonch\u00e9 segretario dei Democratici di Sinistra Walter Veltroni, con il 47,8% dei voti. Verr\u00e0 comunque eletto al consiglio comunale di Roma.\nDal 2002 (anno del congresso di Estoril) Tajani \u00e8 uno dei 10 vicepresidenti del Partito Popolare Europeo. \u00c8 stato riconfermato al congresso di Roma nel 2006 e poi ancora al congresso di Bonn nel 2009 e a quello di Bucarest nel 2012.\nAlle elezioni europee del 2004 \u00e8 stato eletto con la lista di Forza Italia nella circoscrizione Italia centrale, ricevendo pi\u00f9 di 123.000 preferenze. \u00c8 stato iscritto al gruppo del Partito Popolare Europeo ed \u00e8 rinominato presidente della delegazione di Forza Italia al Parlamento europeo fino a maggio 2008.\n\u00c8 stato componente della Convenzione europea, che ha elaborato il testo della Costituzione europea che non \u00e8 mai entrata in vigore.\nL'8 maggio 2008 \u00e8 subentrato a Franco Frattini, che \u00e8 stato nominato da Silvio Berlusconi ministro degli affari esteri nel suo quarto governo, come Commissario europeo dell'Italia nella Commissione Barroso I, di cui \u00e8 stato uno dei 5 vicepresidenti e assumendo il ruolo di Commissario europeo per i Trasporti, ufficialmente entrato in carica il 18 giugno. In questo ruolo, si schier\u00f2 a favore del piano di salvataggio di Alitalia, attraverso l'inserimento di capitali privati nella compagnia aerea. Il suo piano non ha avuto successo e Alitalia \u00e8 ancora nell'amministrazione del terminal supportata solo da aiuti di Stato illegali.\nPromosse inoltre l'adozione del nuovo Regolamento comunitario in materia di trasporti, che istitu\u00ec regole comuni di tutela dei diritti dei passeggeri nel trasporto aereo. Grazie a questo regolamento, entrato in vigore nel dicembre 2009, i passeggeri ricevono assistenza e un rimborso in caso di negato imbarco, di cancellazione del volo o di ritardo prolungato e si applica ai passeggeri in partenza da un aeroporto dell'Unione europea e a quelli in partenza da un aeroporto extracomunitario ma con destinazione uno stato europeo.\nCommissario europeo per l'industria e l'imprenditoria.\nNel 2010 \u00e8 stato riconfermato come membro di nazionalit\u00e0 italiana della Commissione Barroso II ottenendo l'incarico di commissario europeo per l'industria e l'imprenditoria e rimanendo uno dei vice-presidenti della Commissione. La conferma di Tajani \u00e8 seguita al declino della candidatura di Massimo D'Alema come alto rappresentante per la politica estera. Per Tajani si sarebbe prefigurata in alternativa la candidatura come presidente della Regione Lazio alle elezioni regionali nel Lazio.\nDurante il suo mandato nel 2009 \u00e8 stato creato il programma Erasmus per giovani imprenditori. Iniziativa di Antonio Tajani, il progetto \"50.000 turisti\", lanciato il 1\u00ba giugno 2011, \u00e8 volto a favorire il turismo di bassa stagione tra l'America Latina e l'Europa, servendosi di una solida cooperazione tra i governi europei, l'industria turistica e le compagnie aeree.\nTra le iniziative del portafoglio del turismo si annovera il decalogo del viaggiatore dell'agosto 2012, una serie di regole da rispettare per viaggiare in totale sicurezza, mentre sempre in tema di turismo nel novembre 2009, in collaborazione con la Commissaria per gli affari interni Cecilia Malmstr\u00f6m, Tajani ha presentato la Comunicazione per esaminare come l'attuazione e lo sviluppo della politica comune in tema di visti potrebbe agevolare la crescita nell'UE offrendo maggiori occasioni di viaggio a visitatori stranieri intenzionati a visitare l'Unione.\nNell'ottobre 2012 Antonio Tajani ha lanciato una campagna sulla \"nuova rivoluzione industriale\" in Europa al fine di invertire la tendenza della crisi economica e rilanciare l'industria Gli obiettivi erano portare il peso dell'industria a oltre il 20% del PIL dell'Unione europea entro il 2020, creare posti di lavoro e crescita sostenibile.\nLa nuova Direttiva 2011/7/UE, che ha come scopo combattere i ritardi di pagamento nelle transazioni commerciali, \u00e8 stata adottata nel 2011. Dopo l'adozione, Tajani ha sollecitato un rapido recepimento in tutti gli Stati membri, anche prima della scadenza ufficiale del 16 marzo 2013. Per accelerare ulteriormente il processo ha lanciato una campagna di informazione nei 27 Stati membri e in Croazia che si svolge da ottobre 2012 a dicembre 2014. Nel marzo 2013, in una dichiarazione congiunta, Tajani e il Commissario Olli Rehn si sono detti pronti a riconoscere \"fattori attenuanti\" sulla valutazione di conformit\u00e0 del bilancio, nell'ottica di un piano di smaltimento dei debiti pregressi della pubblica amministrazione verso le imprese.\nNel corso del 2012 Tajani \u00e8 stato artefice di una proposta di semplificazione delle procedure per l'immatricolazione dei veicoli in un altro Stato membro dell'Unione europea. La proposta, che dovrebbe entrare in vigore nel 2014, prevede che le formalit\u00e0 amministrative per la reimmatricolazione di un'automobile, cos\u00ec come di furgoni, camion e autobus, in un altro paese europeo siano ridotte al minimo. Inoltre diventer\u00e0 impossibile immatricolare in un altro paese un veicolo rubato grazie alla cooperazione accentuata tra le autorit\u00e0 nazionali competenti in materia d'immatricolazione.\nPer favorire la competitivit\u00e0 e lo sviluppo sostenibile dell'industria automobilistica europea Tajani ha presentato nel novembre 2012 il Piano d'azione CARS2020, che prevede una transizione verso maggiore efficienza energetica e fonti alternative e tecnologie e materiali avanzati per la produzione.\nA sostegno della lotta europea contro la contraffazione dei prodotti industriali a dicembre 2012 Tajani ha lanciato una campagna di sensibilizzazione per i cittadini, in collaborazione con la Guardia di Finanza e l'Agenzia delle dogane e dei monopoli. Nel febbraio 2013, la Commissione europea ha rafforzato ulteriormente la sorveglianza del mercato attraverso l'adozione di un pacchetto per rafforzare i controlli sui prodotti nel mercato interno. In particolare, il \"Made in\" rientra nelle discussioni anti-contraffazione, soprattutto nel settore tessile in Italia. I prodotti alla moda e di alta gamma rappresentano infatti il 60 percento dei casi di contraffazione. Il pacchetto presentato da Tajani e dal commissario Tonio Borg introduce tra le altre cose l'obbligatoriet\u00e0 del 'Made In' sia per prodotti fabbricati nell'Ue che non, in modo da sorvegliare meglio quanto viene immesso nel mercato europeo.\nTra le azioni promosse da Tajani per sostenere la crescita e tornare a livelli pi\u00f9 elevati di occupazione, si include la presentazione di un piano d'azione rivolto al sostegno degli imprenditori, attraverso misure specifiche destinate ad agevolare il trasferimento di imprese, a migliorare l'accesso ai finanziamenti e a dare una seconda opportunit\u00e0 dopo un fallimento d'impresa.\nA marzo 2013 il Presidente della Commissione europea Jos\u00e9 Barroso ha incaricato Tajani di presiedere il nuovo gruppo di lavoro UE-Brasile, di cui faranno parte anche il Commissario europeo per il commercio Karel De Gucht e il Commissario europeo per la ricerca, l'innovazione e la scienza M\u00e1ire Geoghegan-Quinn, dove si occuperanno di valutare le opportunit\u00e0 di cooperazione industriale tra UE e Brasile, specie nei settori pi\u00f9 tecnologici. L'11 giugno successivo Tajani presenta il primo Piano d'Azione per l'Industria Siderurgica dal 1977 per aiutare il settore a fronteggiare le sfide contingenti e a porre le basi per riconquistare quella competitivit\u00e0 necessaria grazie all'innovazione e agli stimoli per la crescita e l'occupazione. L'obiettivo della Commissione \u00e8 quello di sostenere la domanda sia interna che estera di acciaio prodotto in Europa grazie a interventi che permettano alle imprese siderurgiche di ottenere accesso ai mercati nei paesi terzi con pratiche commerciali leali.\nIl 16 novembre 2013, con la sospensione delle attivit\u00e0 del Popolo della Libert\u00e0, Tajani aderisce alla nuova Forza Italia, e il successivo 24 marzo 2014 diventa membro del Comitato di Presidenza di Forza Italia.\nRitorno al Parlamento europeo e Vicepresidente vicario.\nIl 16 aprile 2014 viene ufficialmente candidato alle elezioni europee come capolista di Forza Italia nella Circoscrizione Italia centrale (che raccoglie i 14 collegi elettorali della Toscana, dell'Umbria, delle Marche e del Lazio). Durante la campagna elettorale ha sostenuto che sia stato \"\"un errore eliminare Gheddafi\", lodando l'accordo Italia-Libia come \"soluzione\"\" all'\"emergenza immigrazione\", sebbene la Corte europea dei diritti dell'uomo abbia condannato l'Italia nel 2012 nel caso \"Hirsi Jamaa e altri c. Italia\" per violazione dei diritti umani a seguito della politica di respingimento dei migranti in acque internazionali da parte delle autorit\u00e0 italiane. Viene confermato con 109.611 preferenze risultando il primo eletto nella Circoscrizione Centro per FI.\nViene quindi eletto con 453 voti come nuovo vicepresidente del Parlamento europeo in quota FI-PPE, con delega alla sicurezza, al dialogo interreligioso e alla Casa della storia europea.\nA novembre 2014 ha rinunciato all'indennit\u00e0 transitoria di fine mandato che gli sarebbe spettata in quanto ex vicepresidente della Commissione: un ammontare di circa 13.000 euro al mese per tre anni, quindi 468.000 euro totali che Tajani ha scelto di non ricevere per una \"scelta di coscienza\". Tutti i commissari europei, quando concludono il loro mandato, hanno diritto all'indennit\u00e0 transitoria per compensare le difficolt\u00e0 che potrebbero avere nel trovare lavoro, dal momento che non possono esercitare in ambiti inerenti al lavoro svolto precedentemente. Quando un commissario diventa eurodeputato pu\u00f2 continuare a ricevere l'indennit\u00e0 transitoria, poich\u00e9 non vi \u00e8 incompatibilit\u00e0 con il salario che percepisce. Tajani ha comunicato la sua rinuncia con una lettera al Presidente della Commissione uscente, Jos\u00e9 Manuel Dur\u00e3o Barroso. Tajani ha \u201critenuto fosse opportuno dare una prova di sobriet\u00e0 e solidariet\u00e0 in questo momento di grande difficolt\u00e0 per i cittadini europei\".\nPresidente del Parlamento europeo.\nAlla fine del mandato di Martin Schulz come presidente del Parlamento europeo (per candidarsi alle elezioni federali in Germania del 2017), la presidenza sarebbe dovuta passare per convenzione a un membro del PPE. Tuttavia, l'accordo PPE-S&amp;D \u00e8 apparso rotto, rendendo meno certo che Tajani, che \u00e8 stato selezionato come candidato del PPE, sarebbe stato eletto presidente. Gli altri contendenti erano il socialdemocratico Gianni Pittella, il liberale Guy Verhofstadt, la conservatrice Helga Stevens, la sinistra Eleonora Forenza e il verde Jean Lambert. Il 17 gennaio 2017 viene eletto al 4\u00ba scrutinio con 351 voti, a seguito del ritiro di Verhofstadt e del sostegno al candidato del PPE da parte dell'ALDE e dell'UKIP di Nigel Farage, contro i 282 di Pittella come nuovo presidente del Parlamento europeo; \u00e8 stato il primo italiano a ricoprire la carica dopo 38 anni d\u2019assenza, dai tempi del democristiano Emilio Colombo (1977-79). Durante il suo discorso d'insediamento ha voluto dedicare la vittoria alle vittime del terremoto che ha colpito l'Italia tra il 2016 e 2017 e alle persone in difficolt\u00e0.\nPrima e durante la campagna elettorale delle elezioni politiche del 2018, viene considerato e indicato pi\u00f9 volte dal leader di Forza Italia, Silvio Berlusconi, come possibile candidato alla presidenza del Consiglio dei ministri. Il 1\u00ba marzo accetta pubblicamente la designazione offertagli del partito.\nVicepresidente e coordinatore unico di Forza Italia.\nIl 5 luglio successivo Berlusconi lo nomina vicepresidente di Forza Italia ed entra a fa parte del Coordinamento di Presidenza del partito.\nIl 12 aprile 2019 annuncia di ricandidarsi alle elezioni europee del 26 maggio successivo tra le liste di Forza Italia, venendo messo come capolista nella circoscrizione Italia centrale (unica circoscrizione dove Berlusconi non \u00e8 presente come capolista). Il 26 maggio 2019 viene rieletto con 68.840 preferenze.Il 3 luglio, dopo aver deciso di non ricandidarsi alla carica di presidente del Parlamento europeo, cessa tale carica e viene sostituito dal neoeletto David Sassoli del Partito Democratico. Eletto Presidente della Commissione per gli Affari Costituzionali (AFCO), a fine mese viene anche eletto Presidente della Conferenza dei presidenti di commissione.\nIl 21 novembre 2019 viene eletto poi vicepresidente del Partito Popolare Europeo.\nIn seguito alla nascita del governo Draghi, rimasto fuori dalla rosa dei neo ministri forzisti, il 15 febbraio 2021 viene nominato da Berlusconi: coordinatore unico nazionale di Forza Italia, affiancato da Anna Maria Bernini (anche lei rimasta fuori dalla rosa dei neo ministri forzisti) come vice-coordinatrice nazionale, con l'obiettivo di coordinare lo sviluppo di Forza Italia sul territorio.\nIl 26 gennaio 2022 viene rieletto per acclamazione alla presidenza della Commissione per gli Affari Costituzionali del Parlamento europeo.\nPosizioni politiche.\nMonarchia.\nAttivista monarchico in giovent\u00f9, in seguito si \u00e8 costantemente dichiarato favorevole al rientro dall'esilio dei membri maschi del ramo principale di Casa Savoia in Italia (che erano banditi dalla Costituzione italiana fino al 2002, quando il Parlamento italiano ha revocato il divieto).\nSostenitore della teoria del passaggio.\nVolontario presso le comunit\u00e0 di recupero per tossicodipendenti, Tajani sostiene in materia di stupefacenti la controversa teoria del passaggio, infatti verso la fine del 2019 si \u00e8 dichiarato contrario alla cannabis, affermando: \"\"Tutti coloro che fanno uso di droghe pesanti hanno iniziato facendosi una canna\".\nEutanasia.\nIn seguito alla decisione della Corte Costituzionale della bocciare il referendum sull\u2019eutanasia proposto dall'associazione Luca Coscioni, afferma a RTL 102.5: \"Io sono sempre rispettoso di chi soffre, ma sono convinto che nessuno abbia il diritto di togliere e togliersi la vita. Anche se si soffre. Ci sono terapie del dolore, c\u2019\u00e8 tanto da fare\".\nControversie.\nDichiarazione contro i rom.\nAd ottobre 2018, Tajani ha dichiarato in un'intervista a Rai News che il piano del governo italiano per il reddito di cittadinanza \"non sta andando nella giusta direzione\", aggiungendo che \"finir\u00e0 nelle tasche dei rom, dei cittadini stranieri - dell'UE ed extracomunitari - e certamente non in quelli di tanti cittadini italiani\". Il European Roma Rights Centre ha criticato Tajani per i suoi commenti contro i rom.\nDichiarazione su Mussolini.\nNel marzo 2019, intervistato ai microfoni di Radio 24, nel corso del programma radiofonico \"La Zanzara\" condotto da Giuseppe Cruciani e David Parenzo, ha dichiarato:\nA seguito delle polemiche scaturite nel Parlamento Europeo (di cui parte ne richieder\u00e0 le dimissioni da Presidente) e nella politica italiana a causa di queste sue affermazioni, Tajani si scuser\u00e0 affermando: \"Da convinto antifascista mi scuso con tutti coloro che possano essersi sentiti offesi dalle mie parole, che non intendevano in alcun modo giustificare o banalizzare un regime antidemocratico e totalitario. Ho sempre ribadito che Mussolini e il fascismo sono stati la pagina pi\u00f9 buia della storia del secolo passato\"\"."}
{"id": "132586", "revid": "466539", "url": "https://it.wikipedia.org/wiki?curid=132586", "title": "Hugh Laurie", "text": "In Gran Bretagna ottenne i primi successi come membro del duo comico \"Fry and Laurie\" (formato con Stephen Fry), e successivamente per la sua partecipazione alla serie della BBC \"The Black Adder\" (nella quale ha interpretato George), con protagonista Rowan Atkinson.\nHa vinto, rispettivamente nel 2006 e nel 2007, il Golden Globe per il miglior attore in una serie drammatica per \"Dr. House - Medical Division\" e nel 2017 il Golden Globe per il miglior attore non protagonista in una serie, miniserie o film tv per \"The Night Manager\".\nBiografia.\nGiovent\u00f9 e studi.\nNato nel 1959 a Oxford da una famiglia molto ricca, \u00e8 il minore di quattro figli (ha un fratello di sei anni maggiore di lui e due sorelle). Sua madre, Patricia Laidlaw, mor\u00ec di sclerosi laterale amiotrofica nel 1988. Il padre, Ran Laurie, era un medico ed un atleta: vinse la medaglia d'oro di canottaggio alle Olimpiadi del 1948 a Londra.\nSebbene educato in un nucleo familiare presbiteriano, ora si dichiara ateo. \u00c8 cresciuto a Oxford, dove si \u00e8 formato alla Dragon School. Successivamente ha frequentato l'Eton College e poi il Selwyn College di Cambridge, alla facolt\u00e0 di antropologia ed archeologia, dove ottiene un Third-Class Honours degree.\nCome il padre, \u00e8 stato un canottiere sia al college che all'universit\u00e0; nel 1977 ha vinto le Nazionali Britanniche nella categoria juniores, prima di rappresentare, con il suo co-partner, il Britain Youth Team al Campionato Mondiale Giovanile del '77. Nel 1980 col suo partner di canottaggio, J.S. Palmer, ha gareggiato con il team degli Eton Vikings per i Silver Goblets. Successivamente ha vinto un Blue durante la gara di canottaggio fra Cambridge e Oxford del 1980, che Cambridge perse solo per un metro e mezzo. Hugh \u00e8 membro del Leander Club, uno dei club di canottaggio pi\u00f9 antichi e prestigiosi.\nCostretto ad abbandonare il canottaggio perch\u00e9 ammalatosi di mononucleosi, decide di unirsi alla compagnia teatrale dei Footlights di Cambridge. L\u00ec incontra Emma Thompson, con cui ha una breve relazione: \u00e8 lei a presentargli il suo futuro amico Stephen Fry.\nNel 1980-81, durante il suo ultimo anno all'universit\u00e0, Laurie viene eletto presidente dei \"Footlights\", con Emma Thompson come vice; il loro spettacolo di fine corso, \"The Cellar Tapes\", vince il Perrier Award all'Edinburgh Fringe. Scritto principalmente da Laurie e Fry, il cast era formato anche dalla Thompson, da Tony Slattery, Paul Shearer e Penny Dwyer.\nPrimi ruoli.\nIl sodalizio fra Hugh Laurie e Stephen Fry continua negli anni successivi con gli sketch di \"A Bit of Fry and Laurie\" e la serie televisiva \"Jeeves e Wooster\", adattamento delle storie di P. G. Wodehouse, dove Laurie interpreta Bertie Wooster, un ruolo che gli ha permesso di mettere in luce le sue doti musicali di pianista e cantante.\nNegli anni successivi \u00e8 impegnato in alcuni film: \"Gli amici di Peter\" (1992), \"Ragione e sentimento\" (\"Sense and Sensibility\") (1995), \"La maschera di ferro\" (1998), \"Maybe Baby\" (2000) e nella serie degli \"Stuart Little\".\nNel 1998, ha partecipato ad un episodio della sitcom \"Friends\" come il \"gentiluomo dell'aeroplano\" che nell'episodio \"Il matrimonio di Ross (2)\" tratta con cinismo e incomprensione la vicina di posto sull'aereo, Rachel.\nNel 2004, nel film \"Il volo della fenice\", remake dell'omonimo film del 1965, interpreta Ian, lo scorbutico e irrispettoso dirigente di una compagnia petrolifera che, insieme al suo staff, rimane vittima di un incidente di volo, precipitando nel deserto del Gobi.\nIl successo.\nConosciuto soprattutto per aver interpretato personaggi inglesi prevalentemente comici, Laurie ha ottenuto un vero riconoscimento con la serie della Fox \"Dr. House - Medical Division\" (\"House M.D.\"), nella parte del geniale e misantropo dottor Gregory House. All'apparenza irascibile e poco socievole, in realt\u00e0 nel succedersi delle puntate il personaggio si rivela molto pi\u00f9 complesso.\nQuesta parte gli ha fruttato la vittoria del Golden Globe come miglior attore per serie televisive drammatiche per due anni consecutivi (2006 e 2007), la TCA Award e una nomination agli Emmy Awards.\nDal 2015 al 2019 interpreta il personaggio ricorrente del senatore Tom James nella serie televisiva dell'HBO \"Veep - Vicepresidente incompetente\".\nTra il 2016 ed il 2017 \u00e8 il protagonista della serie televisiva \"Chance\", in cui interpreta il neuropsichiatra Eldon Chance.\nNel 2017 \u00e8 co-protagonista della miniserie televisiva \"The Night Manager\", che lo porter\u00e0 a vincere il Golden Globe per il miglior attore non protagonista in una serie nel 2017.\nVita privata.\nDal 1989 \u00e8 sposato con l'architetto e amministratrice teatrale Joanna Green. Hanno tre figli: Charles (1988), Bill (1991) e Rebecca (1993). Fa parte della Band from TV.\nNel maggio 2007 \u00e8 stato insignito dalla Regina Elisabetta II della decorazione Most Excellent Order of the British Empire. \nLaurie ha dichiarato di sentirsi \"abbandonato dal suo Paese\". Infatti, in relazione al fatto che nella serie \"Dr. House\" il suo personaggio parla con accento statunitense, ha affermato: \"Non mi offrono pi\u00f9 copioni; a quanto pare gira l'idea che mi sia venduto\".\nCome il suo personaggio House, Laurie \u00e8 ateo: \nScrittore.\nNel 1996 esordisce anche come romanziere, pubblicando il thriller comico \"Il venditore di armi\" (\"The Gun Seller\"), pubblicato da Marsilio Editori.\nDopo il primo romanzo, \u00e8 stato annunciato che Laurie stesse scrivendo un sequel intitolato \"The Paper Soldier\". Amazon.com ha annunciato settembre 2007 come data di uscita, aprendo le prevendite. Oltrepassata quella data, l'uscita del secondo romanzo \u00e8 stata spostata a settembre 2009. Quando, oltrepassata anche questa data, il libro non era ancora uscito, \u00e8 Hugh Laurie stesso ad affermare di non aver mai cominciato a scrivere.\nPremi e candidature.\nL'attore ha vinto 3 Golden Globe su un totale di 7 nomination, e ricevuto 9 candidature agli Emmy.\nGolden Globe\nPremio Emmy\nDoppiatori italiani.\nNelle versioni in italiano dei suoi film, Hugh Laurie \u00e8 stato doppiato da: \nDa doppiatore \u00e8 sostituito da:"}
{"id": "132587", "revid": "155634", "url": "https://it.wikipedia.org/wiki?curid=132587", "title": "Salvatore Tatarella", "text": "Biografia.\nNato a Cerignola l'11 ottobre del 1947, sin da giovanissimo entra nella organizzazione del MSI il Fronte della Giovent\u00f9, di cui sar\u00e0 coordinatore regionale e componente dell'esecutivo nazionale.\nEsponente del Movimento Sociale Italiano - Destra Nazionale, membro del comitato centrale e della direzione nazionale.\nEletto consigliere comunale di Cerignola ininterrottamente dal 1970 sino alla sua elezione a sindaco nel 1993\nConsigliere provinciale di Foggia con il MSI-DN dal 1980 al 1985, viene eletto consigliere regionale della Puglia per il MSI nel 1990 e rester\u00e0 in carica fino al 1994, quando \u00e8 diventato sindaco della sua citt\u00e0 natale nel 16 dicembre 1993.\nNel giugno del 1994 viene eletto deputato al Parlamento europeo con circa 150.000 preferenze. Dal 1995 \u00e8 componente della direzione nazionale di Alleanza Nazionale.\nSi dimette dall'Europarlamento e da sindaco per candidarsi alle suppletive della Camera dei Deputati del 1999 di Bari, nella collegio rimasto vacante per la morte del fratello Pinuccio.\nViene quindi eletto deputato per il Polo per le Libert\u00e0 e dal 1999 \u00e8 anche coordinatore regionale del partito in Puglia.\nNel 1999 viene eletto consigliere comunale di Bari e dal 2003 al 2004 ne \u00e8 vicesindaco.\nNel 2004 viene rieletto deputato al Parlamento europeo con la lista di Alleanza Nazionale nella circoscrizione sud con oltre 52.000 preferenze. Iscritto al gruppo parlamentare Unione per l'Europa delle Nazioni, \u00e8 stato membro della delegazione alla commissione parlamentare mista UE-Romania, della delegazione per le relazioni con i paesi dell'Europa sudorientale, della delegazione all'assemblea parlamentare euromediterranea.\nNel 2009 aderisce insieme ad AN al neonato Popolo della Libert\u00e0, venendo nominato nella Direzione nazionale dello stesso.\nSi ripresenta alle elezioni europee del 2009 con il Popolo della Libert\u00e0 come vice capolista dopo Silvio Berlusconi nella Circoscrizione Sud e viene rieletto con oltre 92.000 preferenze, aderendo poi al Gruppo del Partito Popolare Europeo. Nel PE \u00e8 membro della commissione per l'ambiente, la sanit\u00e0 pubblica e la sicurezza alimentare e membro sostituto della commissione per i trasporti e il turismo.\n\u00c8 stato inoltre vicepresidente Regionale dell'ANCI-Puglia, direttore politico del settimanale \"I moderati\" e del bisettimanale \"Puglia d'Oggi\", fondato negli anni sessanta dal fratello Pinuccio.\n\u00c8 stato membro del Cda della Fondazione Giuseppe Tatarella fino alla morte nel gennaio 2017."}
{"id": "132593", "revid": "125856417", "url": "https://it.wikipedia.org/wiki?curid=132593", "title": "Patrizia Toia", "text": "Biografia.\nNata a Pogliano Milanese, in Provincia di Milano, si \u00e8 diplomata al Liceo Classico di Legnano e laureata in scienze politiche all'Universit\u00e0 Statale di Milano, per poi specializzarsi in \"\"Pianificazione Strategica\" all'Universit\u00e0 commerciale Luigi Bocconi, e in seguito lavora come dirigente del \"Servizio Programmazione\" della Regione Lombardia.\nCarriera politica.\nIntraprende la carriera politica nella Democrazia Cristiana, assumendo le cariche di consigliere comunale di Vanzago (Lombardia), consigliere e assessore regionale della Lombardia, con incarichi di giunta in diversi periodi: Assessore al Coordinamento per i Servizi Sociali, Assessore alla Sanit\u00e0, Assessore al Bilancio. Coinvolta nel 1995 in un'inchiesta sulla spartizione politica delle ASL lombarde, fu prosciolta per l'intervenuta abolizione del reato di abuso d'ufficio non patrimoniale.\nParlamentare del PPI e della Margherita.\nTra il 1995 e il 1996 \u00e8 stata deputata alla Camera per il Partito Popolare Italiano.\nAlle elezioni politiche del 1996 viene eletta senatrice della Repubblica, (collegio 12 - Cinisello), ed \u00e8 prima sottosegretario agli Affari esteri nei governi Prodi e D'Alema (con delega per i Diritti Umani, per i Rapporti con le Nazioni Unite, per le Relazioni culturali all'estero, per America Latina, Asia e Oceania, per l'Immigrazione e gli italiani all'estero) e in seguito ministro senza portafoglio per le Politiche comunitarie nel governo D'Alema II e per i Rapporti col Parlamento nel governo Amato II.\n\u00c8 rieletta senatrice nella regione Lombardia nel 2001, ma si dimette nel 2004 per incompatibilit\u00e0 e viene sostituita da Roberto Biscardini. Nel 2002 ha aderito alla Margherita, di cui ha svolto il ruolo di coordinatrice nella provincia di Milano.\nEuroparlamentare Uniti nell'Ulivo (ALDE).\nDeputata del Parlamento europeo, eletta nel 2004 per la lista di Uniti nell'Ulivo nella circoscrizione nord-ovest, ricevendo 113\u00a0000 preferenze. In questa legislatura \u00e8 stata iscritta al gruppo parlamentare dell'ALDE, di cui \u00e8 vicepresidente.\n\u00c8 membro della Commissione per l'industria, la ricerca e l'energia; della Commissione per l'occupazione e gli affari sociali; della Delegazione alla commissione parlamentare mista UE-Cile; della Delegazione alla commissione parlamentare mista UE-Messico. Ha scritto e portato all'approvazione del Parlamento europeo il 19 febbraio 2009 il suo Rapporto di Iniziativa sull'Economia sociale di mercato per un maggiore riconoscimento culturale e giuridico di tutte le realt\u00e0 del mondo associativo, delle imprese sociali, delle cooperative, delle fondazioni e delle mutue.\nAi referendum abrogativi del 2005 dichiara di astenersi \"per dire no\"\", in conformit\u00e0 con le indicazioni di voto della CEI volte a far fallire il referendum per mancanza di quorum, come poi avvenuto.\nIl 23 maggio 2007 fu designata tra i 45 membri del Comitato nazionale per il Partito Democratico, partito del quale \u00e8 tuttora esponente. Alle elezioni primarie del 2009 del PD ha sostenuto la candidatura del segretario uscente Dario Franceschini.\nEurodeputata PD (S&amp;D).\nDal 2009 \u00e8 riconfermata parlamentare europea eletta nelle liste del Partito Democratico e facente parte del Gruppo dell'Alleanza Progressista dei Socialisti e dei Democratici al Parlamento europeo (S&amp;D) di cui \u00e8 vicecapogruppo. Vicepresidente della Commissione per l'Industria, la Ricerca e l'Energia. Componente della Delegazione all'Assemblea parlamentare paritetica ACP-UE; membro sostituto della Commissione per lo sviluppo e la Delegazione per le relazioni con il Mercosur.\nNel 2013 si astiene nella votazione sul Rapporto Estrela sui diritti sessuali e riproduttivi, con altri 6 europarlamenti PD, in dissenso rispetto alle indicazioni di voto del gruppo parlamentare S&amp;D, facendo cos\u00ec passare una mozione del centro-destra (PPE, ECR, EFD), in quanto \"non c'era motivo di votare contro\" alla mozione del PPE.\nNel 2014 si candida alle elezioni europee ed il 25 maggio risulta di nuovo eletta, con 87.135 preferenze essendo la quarta eletta nella circoscrizione Italia nord-occidentale per il Pd.\nIl 22 luglio 2014 viene eletta con 19 voti capodelegazione al Parlamento europeo del PD, che, con 31 eurodeputati, \u00e8 la maggiore forza politica all'interno del gruppo europeo S&amp;D. Tale scelta ha suscitato qualche dissenso in alcune frange del partito per i suoi pareri contrari alle nozze gay.\nSi ricandida alle elezioni europee del 2019 con il PD nella circoscrizione Italia nord-occidentale con 79.795 voti viene eletta in quarta posizione."}
{"id": "132598", "revid": "404449", "url": "https://it.wikipedia.org/wiki?curid=132598", "title": "Riccardo Ventre", "text": "Biografia.\nLaureato in giurisprudenza, in scienze politiche e in filosofia con il massimo dei voti e la lode, si \u00e8 specializzato in Diritto Amministrativo presso l'Universit\u00e0 Cattolica del Sacro cuore di Milano. Ha percorso tutte le tappe della Magistratura Amministrativa TAR - Consiglio di Stato, lasciata la quale \u00e8 diventato professore Ordinario di Diritto Amministrativo della scuola superiore dell'Economia e della Finanza di Roma e professore di Diritto Processuale Amministrativo presso la Seconda Universit\u00e0 degli Studi di Napoli. Nel 2010, su proposta del Presidente del Consiglio dei Ministri Silvio Berlusconi e su conforme parere del Consiglio di Presidenza della Corte dei Conti, il Governo lo ha nominato Consigliere della Corte dei Conti.\nCarriera politica.\nIscritto alla Democrazia Cristiana, ha aderito al Partito Popolare Italiano e poi al CDU di Buttiglione, per confluire in Forza Italia e infine nel Popolo delle Libert\u00e0, partito di cui \u00e8 consigliere nazionale. \u00c8 stato Consigliere, Assessore comunale e Sindaco di Formicola, Consigliere comunale e Consigliere provinciale di Caserta.\nDal 1996 al 2005 ha ricoperto la carica di Presidente della Provincia di Caserta.\nDal 2004 \u00e8 Deputato del Parlamento europeo,risultando il primo eletto per la lista di Forza Italia nella circoscrizione sud, ricevendo 86\u00a0000 preferenze. \u00c8 iscritto al gruppo parlamentare del Partito Popolare Europeo.\n\u00c8 vicepresidente della Commissione per gli Affari Costituzionali contribuendo all'elaborazione della Costituzione Europea, \u00e8 membro della Commissione Esteri e della Commissione Affari Costituzionali del Comitato delle Regioni dell'Unione Europea a Bruxelles, membro della Commissione per lo sviluppo regionale, della Delegazione per le relazioni con i paesi del Mashrek e della Delegazione all'Assemblea parlamentare Euromediterranea.\nNel 2016 si \u00e8 candidato alla carica di sindaco di Caserta a capo di una coalizione di centro-destra, venendo sconfitto al secondo turno dallo sfidante di centro-sinistra Carlo Marino."}
{"id": "132599", "revid": "559473", "url": "https://it.wikipedia.org/wiki?curid=132599", "title": "Provincia di Forl\u00ec", "text": ""}
{"id": "132600", "revid": "125862312", "url": "https://it.wikipedia.org/wiki?curid=132600", "title": "Marcello Vernola", "text": "Biografia.\nFiglio di Nicola Vernola, avvocato, gi\u00e0 Sindaco di Bari, deputato e Ministro dei Beni Culturali.\nMarcello Vernola, laureato in giurisprudenza a Bari, \u00e8 avvocato amministrativista patrocinante in Cassazione, con studio in Bari e in Roma. Docente universitario, ha iniziato quale professore di Legislazione dei beni culturali presso l'Universit\u00e0 degli Studi di Bari e di legislazione dei lavori pubblici presso il Politecnico di Bari.\nDal 2000 al 2010, sposato con Giuditta Ileana Nitti, dirigente della Corte dei Conti, ed ex Console onorario della Repubblica di Macedonia. \nSposato successivamente con Benedetta Pezzella hanno due figli Priscilla Asia e Tommaso Giulio.\nAttualmente \u00e8 docente di Diritto Ambientale presso l'Universit\u00e0 di Cassino e presso la SNA-Scuola Nazionale dell'Amministrazione, nonch\u00e9 cultore della materia in Diritto Amministrativo presso l'Universit\u00e0 Roma Tre.\nDal 2010 \u00e8 Console Onorario della Macedonia a Bari.\nConsigliere di amministrazione di IPM spa, impresa portuale di Bari.\nMembro del comitato scientifico della Fondazione Sviluppo Sostenibile, della rivista Gazzetta Ambiente, nonch\u00e9 member of the advisory board of the EU-Ukraine Business Council, advisor del Presidente dell'ICE (Istituto Commercio Estero) dei Balcani Occidentali. Ha scritto numerose pubblicazioni scientifiche nel campo del Diritto Ambientale e svolge un'intensa attivit\u00e0 quale docente per l'Universit\u00e0 Roma Tre in corsi di alta formazione in Diritto Ambientale per le grandi aziende e, nello specifico, Master.\nIn passato ha svolto un'intensa attivit\u00e0 politica,nel Partito Popolare Europeo, iniziata quale dirigente regionale dei giovani DC in Puglia e poi dirigente nazionale per l'Universit\u00e0, fondatore del movimento studentesco europeo dei giovani DC e dirigente organizzativo nazionale dei giovani DC. Eletto consigliere comunale a Bari (1990-1995), a seguito dello scioglimento della DC ha aderito al Partito Popolare Italiano (PPI).\nNel 1999 \u00e8 stato eletto Presidente della Provincia di Bari. A seguito dello scioglimento del PPI, che nel 2002 conflu\u00ec nella Margherita, ha continuato il suo impegno nel Partito Popolare Europeo candidandosi alle elezioni europee del 2004 nelle liste di Forza Italia nella circoscrizione meridionale, in cui \u00e8 stato eletto con circa 61.000 voti.\nA Strasburgo \u00e8 stato membro titolare della commissione per l'ambiente, la sanit\u00e0 pubblica e la sicurezza alimentare; della sottocommissione per la sicurezza e la difesa; della delegazione per le relazioni con i paesi dell'Europa sudorientale; della delegazione per le relazioni con i paesi della Comunit\u00e0 andina. \u00c8 stato inoltre membro titolare della commissione per gli affari esteri; della delegazione alla commissione parlamentare mista UE-ex Repubblica Jugoslava di Macedonia. \u00c8 stato relatore ufficiale del PE per l'accordo ASA con il Montenegro e relatore ombra per il PPE su numerosi dossier in commissione Ambiente e in Commissione Esteri."}
{"id": "132601", "revid": "125411334", "url": "https://it.wikipedia.org/wiki?curid=132601", "title": "Lindau", "text": "Lindau, ufficialmente Lindau (Bodensee), letteralmente: \"Lindau (Lago di Costanza)\" (in dialetto svevo \"Lindou\") \u00e8 una citt\u00e0 di abitanti della Baviera, in Germania.\n\u00c8 capoluogo del circondario (\"Landkreis\") omonimo (targa LI).\nIn considerazione della sua importanza, Lindau possiede la qualifica di grande citt\u00e0 circondariale (\"Gro\u00dfe Kreisstadt\").\nGeografia fisica.\nIl centro storico si trova sull'omonima isola situata sulla costa settentrionale del Lago di Costanza collegata al continente tramite un ponte stradale ed uno ferroviario.\nStoria.\nIl nome \"Lindau\" fu per la prima volta nominato da un monaco di San Gallo in un documento dell'882, il quale decretava che Adalberto, conte di Rezia, aveva fondato un Convento sull'isola.\nRimane comunque un insediamento romano datato I secolo a.C. localizzato nel distretto di Aeschach.\nNel 1180 fu fondata la Chiesa di Santo Stefano. \nNel 1224 i Francescani fondarono un monastero sull'isola.\nNel 1274 Lindau divent\u00f2 una citt\u00e0 libera dell'Impero sotto Rodolfo I.\nNel 1430 circa 15 ebrei della citt\u00e0 furono bruciati vivi dopo essere stati accusati dell'omicidio di un bimbo cristiano.\nNel 1528 Lindau ader\u00ec alla Riforma protestante. La citt\u00e0 all'inizio segu\u00ec la fede tetrapolitana, poi quella di Augusta.\nDopo la Guerra dei trent'anni, nel 1655, fu inaugurata la \"Lindauer Kinderfest\" in memoria della guerra.\nDopo la dissoluzione del sacro Romano Impero, Lindau perse il suo status di Libera Citt\u00e0 Imperiale nel 1802.\nNel 1805 l'Austria restitu\u00ec la citt\u00e0 alla Baviera.\nNel 1853 fu costruita una diga per collegare la ferrovia proveniente da Monaco di Baviera all'isola.\nNel 1856 la citt\u00e0 fu dotata di un nuovo porto con la sua caratteristica entrata, la scultura di un leone, insieme all'unico faro presente in Baviera.\nDopo la seconda guerra mondiale, Lindau cadde sotto l'amministrazione francese.\nSolo nel 1955 Lindau torn\u00f2 nuovamente alla Baviera.\nLindau \u00e8 localizzata vicino al punto d'incontro dei confini austriaco, tedesco e svizzero ed \u00e8 conosciuta per la sua ottima posizione sul Lago di Costanza e per il suo caratteristico centro storico medievale.\nDal 1951 il \"Nobel Laureate Meeting\" attrae molti vincitori del Premio Nobel ogni anno ed \u00e8 anche un congresso di fisica medica.\nAltra attrazione \u00e8 il Casin\u00f2, di propriet\u00e0 del Bundesland della Baviera.\nAmministrazione.\nGemellaggi.\nLindau \u00e8 gemellata con:\nLindau in letteratura.\n\"Lindau\" \u00e8 il titolo di una poesia di Eugenio Montale nella raccolta \"Le occasioni\" (come segnal\u00f2 Arnaldo Di Benedetto al comune di Lindau)."}
{"id": "132602", "revid": "2056951", "url": "https://it.wikipedia.org/wiki?curid=132602", "title": "Dattilo (metrica)", "text": "Il dattilo (, a causa della somiglianza dello schema \u2014 \u222a \u222a alla forma del dito), \u00e8 un piede della poesia e .\nCaratteristiche.\nSi compone di un'arsi di una sillaba lunga e di una tesi di due sillabe brevi; di conseguenza appartiene al \"\u03b3\u03ad\u03bd\u03bf\u03c2 \u1f34\u03c3\u03bf\u03bd\" e il suo ritmo \u00e8 discendente. La sua durata \u00e8 di quattro \"morae\"; pu\u00f2 essere in genere liberamente sostituito dallo spondeo (\u2014 \u2014) la cui durata \u00e8 uguale e il cui ritmo pu\u00f2 essere discendente o ascendente a piacere; al contrario, l'anapesto ( \u222a \u222a \u2014), piede sempre di quattro more, ma di ritmo ascendente, e il proceleusmatico (\u222a \u222a \u222a \u222a), di quattro more senza ritmo definito, sono sostituiti al dattilo solo molto raramente, ed esclusivamente nei versi destinati alla poesia lirica.\nForme.\nSi distinguono due gruppi di versi dattilici:\n\"Cola\" e versi dattilici puri.\nI metri dattilici puri hanno due principali usi nella poesia greca:\nMonometro dattilico.\nIl suo schema base \u00e8: \u2014 \u222a \u222a : \u2014 \u222a \u222a. Questo \u00e8 lo schema puro: quando compare in questa forma, il monometro dattilico \u00e8 anche detto \"metrum hymenaicum\" (metro imeneo), in quanto usato nei canti delle processioni nuziali (imenei). La sostituzione con lo spondeo \u00e8 possibile in uno o in entrambi i piedi.\nEs. \u0394\u03b5\u03bd\u03b4\u03c1\u03bf\u03ba\u03cc\u03bc\u03bf\u03c5\u03c2 \u1f33\u03bd\u03b1 (Aristofane, Nuvole, 280; si tratta di un verso imenaico)\nDel monometro dattilico esiste anche una forma catalettica, dallo schema \u2014 \u222a \u222a ; X; (X sta per sillaba \"anceps\") che si incontra nelle strofe di dattilo epitriti.\nIn questo tipo di versi \u00e8 anche possibile una forma con anacrusi, del tipo:\n\u00c8 bene osservare che queste forme (ad eccezione dell\"'hymenaicum\") tendono a confondersi con altri schemi metrici e solo il contesto metrico complessivo consente di identificarli come dattili.\nTripodia dattilica.\nSi incontra come \u03ba\u1ff6\u03bb\u03bf\u03bd isolato o ripetuto pi\u00f9 volte. Il suo schema \u00e8:\nAd es. \u03c4\u03bf\u03b9\u03ac\u03b4\u03b5 \u03c3\u03ae\u03bc\u03b1\u03c4\u03b1, \u03b4\u03b5\u03af\u03bc\u03b1\u03c4\u03b1 \n\u2014 \u222a \u222a : \u2014 \u222a \u222a : \u2014 \u222a \u222a (Euripide, \u0395lettra, 456)\nTalvolta l'ultimo piede si presenta catalettico \"in duas syllabas\", ammettendo come soluzione tanto lo spondeo che il trocheo (\u2014 \u222a), in tal caso, la tripodia dattilica diviene indistinguibile dal ferecrateo.\nTripodia dattilica catalettica o \"hemiepes\".\nLa tripodia dattilica pu\u00f2 apparire anche nella forma catalettica \"in syllabam\":\n\u2014 \u222a \u222a : \u2014 \u222a \u222a X;\nTale struttura metrica \u00e8 pi\u00f9 nota con il nome di hemiepes o \"penthemimeres\" (mezzo piede), che le viene attribuito perch\u00e9 \u00e8 identica alla prima parte dell'esametro dattilico, diviso dalla cesura pentemimera.\n(Si veda esametro e pentametro per maggiori notizie).\nEs. \u03b1\u1f30\u1f72\u03bd \u1f00\u03bf\u03b9\u03b4\u03ad, \u03bc\u03ad\u03bb\u03bf\u03c2 (Alcmane, fr. 1 B)\nProsodiaco.\nUna tripodia dattilica catalettica \"in syllabam\" con anacrusi, (che corrisponde alla seconda met\u00e0 del verso esametrico tagliato dalla cesura pentemimere, supponendo il terzo piede spondaico) \u00e8 nota invece con il nome di \"prosodiaco\" (da \u03c0\u03c1\u03cc\u03c3\u03bf\u03b4\u03bf\u03c2, processione rituale in cui l'uso di questo verso era frequente). Il suo schema \u00e8 questo:\nX : \u2014 \u222a \u222a : \u2014 \u222a \u222a : X;\nEs. \u1f49 \u03c4\u1fb6\u03c2 \u03b8\u03b5\u03bf\u1fe6 \u1f43\u03bd \u03a8\u03b1\u03bc\u03ac\u03b8\u03b5\u03b9\u03b1 [sch. \u222a : \u2014 \u222a \u222a : \u2014 \u222a \u222a : X] (Pindaro, V Nemea, 13)\nIl prosodiaco, quando l'anacrusi si presenta lunga, non \u00e8 distinguibile dal \"paremiaco\" (dimetro anapestico catalettico) con primo piede spondaico: solo il contesto indica se ci si trova di fronte a un ritmo dattilico o anapestico. In sistemi prosodiaci, tanto la tripodia dattilica che l'hemiepes possono comparire, il primo come forma acefala del prosodiaco, il secondo come forma acefala e catalettica; sono anche possibili forme ipercatalettiche del prosodiaco piano e del prosodiaco acefalo, secondo gli schemi:\nX : \u2014 \u222a \u222a : \u2014 \u222a \u222a : \u2014 \u2014 : X\nEs. \u039d\u03b9\u03ba\u1fb7 \u03c3\u03c4\u03b5\u03c6\u03b1\u03bd\u03b1\u03c6\u03bf\u03c1\u03af\u03b1\u03bd \u03ba\u03c1\u03b5\u03af\u03c3\u03c3\u03c9 (Euripide, Elena, 862)\n\u2014 \u222a \u222a : \u2014 \u222a \u222a : \u2014 \u2014 : X\nEs. \u03bc\u1f72\u03bd \u03b2\u03ac\u03c3\u03b9\u03c2 \u1f00\u03b3\u03bb\u03b1\u0390\u03b1 \u1f00\u03c1\u03c7\u03ac (Pindaro, Pitica I, 2)\nNel prosodiaco, i dattili sono sostituiti solo eccezionalmente da spondei. Tanto il prosodiaco che l\"'hemiepes\" sono stati impiegati gi\u00e0 da Archiloco nei suoi asinarteti ed epodi; entrambi i versi si incontrano poi nella lirica corale.\nDimetro dattilico.\n\u00c8 il \u03ba\u1ff6\u03bb\u03bf\u03bd pi\u00f9 comune nei sistemi dattilici; si incontra anche nelle strofe dattiliche e negli asinarteti. Il suo schema base \u00e8:\nEs. \u039c\u1ff6\u03c3' \u1f04\u03b3\u03b5, \u039a\u03b1\u03bb\u03bb\u03b9\u03cc\u03c0\u03b1, \u03b8\u03cd\u03b3\u03b1\u03c4\u03b5\u03c1 \u0394\u03b9\u03cc\u03c2 (Alcmane, Fr. 45 B)\nQuando il dimetro dattilico compare con l'ultimo piede spondaico e gli altri dattilici, \u00e8 noto come\n\"metrum archilocheum\", perch\u00e9 Archiloco se ne \u00e8 servito nei suoi epodi.\nEs. \u03a6\u03b1\u03b9\u03bd\u03cc\u03bc\u03b5\u03bd\u03bf\u03bd \u03ba\u03b1\u03ba\u1f78\u03bd \u03bf\u1f34\u03ba\u03b1\u03b4' \u1f02\u03b3\u03b5\u03c3\u03b8\u03b1\u03b9 [schema \u2014 \u222a \u222a : \u2014 \u222a \u222a | \u2014 \u222a \u222a : \u2014 \u2014 ] (Archiloco, fr. 98 B.)\nIl dimetro dattilico pu\u00f2 anche comparire nella forma catalettica \"in duas syllabas\",:\n\u2014 \u222a \u222a : \u2014 \u222a \u222a | \u2014 \u222a \u222a : \u2014 X.\nma si tratta di un metro raro, e spesso non distinguibile dal dimetro dattilico normale.\nIl dimetro dattilico catalettico \"in syllabam\" \u00e8 pi\u00f9 frequente, ed \u00e8 normalmente designato come \"metrum alcmanium\" o alcmanio; si pu\u00f2 incontrare tanto in periodi eterogenei di versi misti, che in periodi di dattilo-epitriti o di dattili puri. Lo schema \u00e8:\n\u2014 \u222a \u222a : \u2014 \u222a \u222a | \u2014 \u222a \u222a : X\nEs. \u03c0\u03bf\u03bb\u03bb\u1f70 \u03b2\u03c1\u03bf\u03c4\u1ff6\u03bd \u03b4\u03b9\u03b1\u03bc\u03b5\u03b9\u03b2\u03bf\u03bc\u03ad\u03bd\u03b1 (Eschilo, Supplici, 543)\nNe esiste anche una forma con anacrusi, ma \u00e8 estremamente rara.\nPentapodia dattilica.\nLo schema \u00e8:\nQuesto metro si incontra talvolta nelle strofe dattiliche; prese il nome di \"metrum simieum\" dal poeta alessandrino Simia di Rodi, che scrisse un poemetto con questi versi. Negli esempi pi\u00f9 antichi le sostituzioni con lo spondeo non sono infrequenti, mentre in epoca alessandrina diventano pi\u00f9 rari.\nEs. \u03a7\u03b1\u1fd6\u03c1\u03b5, \u1f05\u03bd\u03b1\u03be, \u1f15\u03c4\u03b1\u03c1\u03b5 \u03b6\u03b1\u03c4\u03ad\u03b1\u03c2 \u03bc\u03ac\u03ba\u03b1\u03c1 \u1f2d\u03b2\u03b1\u03c2 (Simia, fr. 6 D.)\nLa forma catalettica \"in syllabam\" e la forma catalettica \"in syllabam\" con anacrusi sono possibili, ma rare. Questi gli schemi:\nTrimetro dattilico.\nIl suo schema \u00e8:\nQuando compare nella sua forma pura, il trimetro \u00e8 chiamato \"metrum ibyceum\" (dal poeta Ibico). Nella sua forma normale, il verso \"non\" ha cesura.\nEs. \u1f0c\u03b8\u03bb\u03b9\u03bf\u03bd \u1f67\u03b4\u03ad \u03c3\u03bf\u03b9 \u03bf\u1f50\u03ba\u03b5\u03c4\u03b9 \u03c7\u03c1\u03b7\u03c3\u03cc\u03bc\u03b5\u03bd\u03bf\u03bd \u03c4\u1f78 \u03bc\u03b5\u03b8\u03cd\u03c3\u03c4\u03b5\u03c1\u03bf\u03bd (Sofocle, \"Filottete\", 1132-33)\nSe l'ultimo dattilo \u00e8 risolto in uno spondeo, diviene per\u00f2 molto difficile distinguere questo metro dall'esametro. Solitamente si considerano trimetri dattilici quelli che compaiono in contesti lirici, ma esistono casi accertati in cui anche i poeti lirici si sono serviti dell'esametro eroico: cos\u00ec fecero Terpandro nei suoi nomoi, Alcmane nei suoi parteni, Saffo nei suoi epitalami.\nDattili eolici.\nSotto questo nome vengono inclusi alcuni metri, di forma dattilica, che rispondono alle caratteristiche principali della metrica eolica: isosillabismo (il dattilo \"non\" ammette la sostituzione con lo spondeo) e base eolica iniziale.\nLo schema di base di questi metri \u00e8 comune ed \u00e8 cos\u00ec composto:\nEptapodia eolica catalettica.\nSchema: ( X X |\u2014 \u222a \u222a \u2014 \u222a \u222a \u2014 \u222a \u222a \u2014 \u222a \u222a \u2014 | X)\nSi tratta del verso pi\u00f9 esteso tra i dattili eolici. Efestione cita questo esempio:\n\u03ba\u03ad\u03bb\u03bf\u03bc\u03b1\u03af \u03c4\u03b9\u03bd\u03b1 \u03c4\u1f78\u03bd \u03c7\u03b1\u03c1\u03b9\u03ad\u03bd\u03c4\u03b1 \u039c\u03ad\u03bd\u03c9\u03bd\u03b1 \u03ba\u03ac\u03bb\u03b5\u03c3\u03c3\u03b1\u03b9 (Alceo, fr. 99 D; in questo caso la base \u00e8 un pirrichio)\nEsapodia eolica.\nSchema: X X| \u2014 \u222a \u222a \u2014 \u222a \u222a \u2014 \u222a \u222a \u2014 | \u222a X\nChiamato anche \u03c3\u03b1\u03c0\u03c6\u03b9\u03ba\u1f78\u03bd \u03c4\u03b5\u03c3\u03c3\u03b1\u03c1\u03b1\u03ba\u03b1\u03b9\u03b4\u03b5\u03ba\u03b1\u03c3\u03cd\u03bb\u03bb\u03b1\u03b2\u03bf\u03bd, questo metro di quattordici sillabi \u00e8 il pi\u00f9 utilizzato tra i metri eolici: tutto il secondo libro di Saffo era scritto in questo metro, usato come verso stichico. L'idillio XXIX di Teocrito \u00e8 scritto in tale metro.\nEs. \u1f18\u03c1\u03ac\u03bc\u03b1\u03bd \u03bc\u1f72\u03bd \u1f10\u03b3\u1f7c \u03c3\u03ad\u03b8\u03b5\u03bd, \u1f0c\u03c4\u03b8\u03b9 \u03c0\u03ac\u03bb\u03b1\u03b9 \u03c0\u03cc\u03c4\u03b1 (Saffo, fr. 40 D)\nDi questo metro esiste anche la forma catalettica (Schema: X X| \u2014 \u222a \u222a \u2014 \u222a \u222a \u2014 \u222a \u222a \u2014 | X), anche se \u00e8 pi\u00f9 rara.\nEs. \u1f2e\u03c1\u03bf\u03c2 \u1f04\u03b3\u03b3\u03b5\u03bb\u03bf\u03c2 \u1f30\u03bc\u03b5\u03c1\u03cc\u03c6\u03c9\u03bd\u03bf\u03c2 \u1f00\u03ae\u03b4\u03c9 (Saffo, fr. 121 D)\nPentapodia eolica.\nSchema: X X |\u2014 \u222a \u222a \u2014 \u222a \u222a \u2014 \u222a \u222a \u2014| \u222a X\nQuesto metro, di undici sillabe, \u00e8 stato impiegato abbastanza di frequente da Saffo.\nEs. \u1f0d \u03bc\u03b5 \u03c8\u03b9\u03c3\u03b4\u03bf\u03bc\u03ad\u03bd\u03b1 \u03ba\u03b1\u03c4\u03b5\u03bb\u03af\u03bc\u03c0\u03b1\u03bd\u03b5 (Saffo, fr. 96, 3 D)"}
{"id": "132605", "revid": "1305772", "url": "https://it.wikipedia.org/wiki?curid=132605", "title": "Lindau (disambigua)", "text": ""}
{"id": "132606", "revid": "6923", "url": "https://it.wikipedia.org/wiki?curid=132606", "title": "Mauro Zani", "text": "Biografia.\nPerito tecnico-industriale, \u00e8 stato un esponente del Partito Comunista Italiano, segretario della federazione di Bologna e segretario regionale del Partito Democratico della Sinistra e dei Democratici di Sinistra dell'Emilia-Romagna. Consigliere regionale, consigliere comunale e provinciale di Bologna, Presidente della Provincia di Bologna (1985-1987), deputato alla Camera (1994-2004).\n\u00c8 uno dei politici pi\u00f9 noti e caratterizzati della sua citt\u00e0, dove fu chiamato a far ripartire il suo partito e la Sinistra dopo la grave ed inaspettata sconfitta alle elezioni comunali del 1999.\nGi\u00e0 deputato del Parlamento europeo, eletto nel 2004 per la lista di Uniti nell'Ulivo nella circoscrizione nord-est, ricevendo 93\u00a0000 preferenze. Iscritto al gruppo parlamentare del Partito del Socialismo Europeo.\n\u00c8 stato membro della Commissione per lo sviluppo; della Commissione per gli affari costituzionali; della Delegazione per le relazioni con il Consiglio legislativo palestinese; della Delegazione all'Assemblea parlamentare paritetica ACP-UE.\nNell'aprile 2007, al Congresso dei Democratici di Sinistra, d\u00e0 vita - insieme a Gavino Angius - ad una mozione \"(Per un partito nuovo. Democratico e Socialista)\" che esprime perplessit\u00e0 sulla fase costituente del Partito Democratico sostenendo la necessit\u00e0 di un pi\u00f9 forte richiamo al socialismo europeo e di un'adesione al PSE. Mentre Angius successivamente (10 luglio 2009) ha aderito al PD, Zani non vi ha mai aderito.\nRitiratosi dalla politica attiva tradizionale e/o partitica, esercita comunque la sua passione per la politica attraverso la rete con un Blog personale."}
{"id": "132607", "revid": "15732", "url": "https://it.wikipedia.org/wiki?curid=132607", "title": "Secondo Zani", "text": ""}
{"id": "132612", "revid": "6923", "url": "https://it.wikipedia.org/wiki?curid=132612", "title": "Chevrolet K5 Blazer", "text": "Lo Chevrolet K5 Blazer, venduto anche come GMC Jimmy, era un veicolo SUV full-size derivato dalla famiglia di veicoli commerciali C/K.\nContesto.\nVenne introdotto dalla Chevrolet nel 1969 e rimase in produzione fino al 1995, quando venne sostituito dallo Chevrolet Tahoe. Nel 1970 la GMC introdusse un proprio modello di veicolo commerciale, il GMC Jimmy, che rimase in produzione fino all'introduzione, nel 1992, del GMC Yukon. Entrambi i modelli si basavano sulla piattaforma dei pick-up a passo corto e furono disponibili versioni sia a due che a quattro ruote motrici.\nLa versione a passo lungo, con carrozzeria posteriore integrata, invece era conosciuta come Chevrolet Suburban. Il K5 Blazer e il Jimmy avevano, fino al 1976, una copertura rimovibile dopodich\u00e9 venne introdotta una versione a doppia cabina. I modelli pi\u00f9 piccoli, S-10 Blazer e S-15 Jimmy, iniziarono ad essere prodotti nello stesso anno: il 1983. Il Blazer originale, e il Jimmy con esso, venne prodotto fino al 1993. Nell'anno precedente venne introdotto il nuovo K150 Blazer, venduto anche come GMC Yukon. Questo nuovo veicolo era basato sulla piattaforma GMT 400. Dopo il 1994 il Blazer venne rinominato Tahoe.\nIl K5 Blazer originale era un veicolo a passo corto di grande capacit\u00e0. Venne prodotto sia in versione a due ruote che a quattro ruote motrici. I motori disponibili sul Blazer erano il 4 L (250 in\u00b3), il 4,7 L (292 in\u00b3), entrambi 6 cilindri in linea, il 5 L (307 in\u00b3) e il 5,7 L (350in\u00b3), questi ultimi motori V 8\nEra possibile scegliere anche tra diversi tipi di trasmissioni: 3 marce automatica, 3 marce cambio manuale e quattro marce, sempre manuale. Due erano i differenziali disponibili: il DYNA 20, solo per i veicoli dotati di trasmissione manuale, oppure l'NP-205, disponibile con tutti i tipi di trasmissione.\nNel 1973 la linea di veicoli commerciali della General Motors venne riprogettata ed aggiornata. Il modello del Blazer a due ruote motrici rimase in produzione fino al 1982, anche se rappresentava una piccola parte dei veicoli venduti, infatti a farla da padrone nelle vendite erano le versioni a quattro ruote motrici. Fino al 1976 il Blazer era un veicolo completamente scoperto. Dopo questa data venne introdotta la doppia cabina. Questa versione venne prodotta fino al 1991.\nAnche la piattaforma sulla quale si basavano sia il Blazer che il Suburban che, in generale, i pick-up, rimase la stessa fino al 1991 nonostante che la nuova piattaforma GMT 400 fosse disponibile dal 1987. Dal 1989 la parte anteriore del veicolo venne ridisegnata per farla assomigliare a quello, pi\u00f9 squadrato, della serie di pick-up basati sulla GMT 400. Il K5 Blazer era un veicolo molto popolare nell'ambiente del fuoristrada. Se veniva montato il motore V8 da 5,7 L (350in\u00b3) era molto potente e la trasmissione NP-205 si era dimostrata un ottimo sistema. Era inoltre molto facile migliorare il motore data la grande disponibilit\u00e0 di parti speciali prodotte da diverse ditte.\nGli ultimi modelli prodotti, dopo il 1980, montavano il sistema NP 208 e dal 1988 il sistema NP241. Con la crisi petrolifera degli anni settanta le cilindrate dei motori vennero ridotte e dal 1981 sia la Chevrolet che la GMC utilizzarono motori quali il 5 L (305 in\u00b3). Questo motore aveva un rapporto di compressione di 9,2:1 e una capacit\u00e0 volumetrica dei cilindri di 629 cm\u00b3 al posto dei precedenti 718\u00a0cm\u00b3. Appena fu possibile, alcuni proprietari di Blazer sostituirono questo motore da 5 L con quello da 5,7 L (350in\u00b3).\nQuesto fu possibile finch\u00e9 la Chevrolet decise che il motore da 5 L dovesse essere l'unico motore disponibile per tutta la gamma dei pick-up e per tutte le automobili. Il motore da 5,7 L ritorn\u00f2 ad essere il motore standard dopo il 1986 con l'introduzione del sistema di iniezione elettronica su tutti i motori dei veicoli commerciali, vennero utilizzati anche due motori a ciclo diesel di 5.7 e 6.2 litri, sempre con architettura ad otto cilindri a v, la scarsa potenza e soprattutto la scarsa affidabilt\u00e0 del 5.7 ne decretarono una pressoch\u00e9 immediata scomparsa a favore dell'unit\u00e0 da 6.2 litri utilizzata anche sulle versioni militari M1009.\nSempre nell'ambito delle parti speciali erano disponibili per il Blazer diversi tipi di sospensioni e di distanziatori che permettevano di incrementare l'altezza del veicolo. Anche gli pneumatici originali, diametro 883 mm, con questi sistemi potevano essere facilmente sostituiti con degli pneumatici da 889\u00a0mm. Il Blazer full-size venne aggiornato nel 1992 quando venne impostato sulla piattaforma GMT 400. Il nome Jimmy scomparve da questi veicoli e venne sostituito dal nuovo nome \"Yukon\" mentre il Blazer sopravvisse per altri due anni per venire poi sostituito dal \"Tahoe\".\nM1009.\nIntorno al 1981 un prototipo del K5 venne utilizzato quale prototipo del veicolo militare CUCV. Tra il 1983 e il 1986 la versione militare del K5 divenne conosciuta come CUCV Commercial Utility Cargo Vehicle ; le versioni erano TRUCK, CARGO, TACTICAL, 1-1/4 TON, 4x4, M1008 (2320-01-1 23-6827) TRUCK, CARGO, TACTICAL, 1-1/4 TON, 4x4, M1008A1 (2320-01-123-2671 ) TRUCK, UTILITY, TACTICAL, 3/4 TON, 4x4, M1009 (2320-01-1 23-2665) TRUCK, AMBULANCE, TACTICAL, 1-1 /4 TON, 4x4, M1010 (2310-01-1 23-2666) TRUCK, SHELTER CARRIER, TACTICAL, 1-1/4 TON, 4x4, M1028 (2320-01-1 27-5077) TRUCK, SHELTER CARRIER W/PTO, TACTICAL, 1-1/4 TON, 4x4, Ml 028A1 (2320-01-158-0820 ) TRUCK, CHASSIS, TACTICAL, 1-1/4 TON, 4x4, M1031 (2320-01-1 33-5368) . La differenza principale tra il veicolo civile e il Blazer militare era data dall'assenza del condizionatore e dalle sospensioni rinforzate, dal cambio a tre marce senza overdrive, il TH400, dall'avviamento a 24 volt con due batterie da 12 volt 100 ah, da due alternatori da 100 ah, dalle luci da guerra, dal bull bar, dalla non coibentazione interna, dall'apertura manuale finestrini e portiere non centralizzate, dalla messa in moto con la stessa chiave, dalla possibilit\u00e0 di avviamento di emergenza con attacco NATO. Anche i mozzi delle ruote, in quello militare viene montato un modello manuale, decisamente pi\u00f9 robusto di quello automatico del \"prototipo\" civile militarizzato. Su entrambi i paraurti di quello militare sono stati inseriti anche degli \"anelli di traino/ancoraggio\". Disponibile una sola motorizzazione GM V8 da 6,2 L, alimentato militarmente con JP8 (diesel per chi poi lo ha comperato per riutilizzarlo per usi civili). La maggioranza di questi veicoli erano verniciati all'inizio con base Chemical Coating Resistent Agent \"CARC\" 383 Green, poi anche col mimetismo 3 colori su base CARC Green con aggiunta del CARC Brown e Black, oltre alla mimetizzazione CARC Sand e/o Tan, al CARC Blue (USNAVY) e al CARC Black (USRANGER); alcuni reparti dell'USAF e alcuni Uffici Governativi lo hanno avuto in dotazione anche con colorazione Olive Drab. Le varie scelte delle mimetizzazioni erano fatte in virt\u00f9 della destinazione degli scenari di guerra di impiego di questi veicoli.\nUn Blazer K5 chiamato \"Montrose Patriot\", artisticamente ridipinto, viene esposto a Houston, Texas."}
{"id": "132613", "revid": "640389", "url": "https://it.wikipedia.org/wiki?curid=132613", "title": "Stefano Zappal\u00e0", "text": "Biografia.\nLaureato in scienze strategiche, in scienze matematiche e in ingegneria civile, ufficiale dell'Esercito Italiano. Entra in politica nel 1994 con la nascita di Forza Italia: \u00e8 stato consigliere regionale del Lazio (1995-2000), consigliere comunale a Latina (1997-2002), \u00e8 stato sindaco di Pomezia dal 2002 al 2005.\nDal 1999 al 2009 \u00e8 stato deputato del Parlamento europeo, eletto nel 1999 e 2004 per la lista di Forza Italia nella circoscrizione centro. Era iscritto al gruppo parlamentare del Partito Popolare Europeo. Il 25 settembre 2008 un suo intervento durante il quale affermava che \"Silvio Berlusconi non possiede nemmeno una televisione\" fu interrotto per le proteste e le contestazioni di tutti i deputati.\n\u00c8 stato vicepresidente della Commissione per le libert\u00e0 civili, la giustizia e gli affari interni; membro della Commissione per il mercato interno e la protezione dei consumatori; della Delegazione per le relazioni con il Consiglio legislativo palestinese; della Delegazione alle commissioni di cooperazione parlamentare UE-Kazakistan, UE-Kirghizistan e UE-Uzbekistan e per le relazioni con il Tagikistan, il Turkmenistan e la Mongolia.\nDal 26 aprile 2010 al 2013 \u00e8 stato \"Assessore al Turismo e Made in Lazio\" della Regione Lazio nella giunta di Renata Polverini."}
{"id": "132614", "revid": "228587", "url": "https://it.wikipedia.org/wiki?curid=132614", "title": "Nicola Zingaretti", "text": "\u00c8 stato segretario nazionale della Sinistra giovanile dal 1992 al 1995, presidente dell'Unione Internazionale della Giovent\u00f9 Socialista dal 1995 al 1997, europarlamentare al Parlamento europeo dal 2004 al 2008, e infine presidente della provincia di Roma dal 28 aprile 2008 al 29 dicembre 2012.\nZingaretti \u00e8 considerato un socialdemocratico e uno dei membri pi\u00f9 in vista della sinistra del partito. Inoltre, \u00e8 il presidente della Regione Lazio pi\u00f9 longevo nonch\u00e9 il primo a essere stato rieletto dopo il primo mandato.\nBiografia.\nNasce l'11 ottobre 1965 a Roma, figlio di Emma \"Mimmi\" Di Capua, donna sfuggita all\u2019et\u00e0 di sette anni al rastrellamento delle famiglie ebree nel ghetto romano del 16 ottobre 1943, e di Aquilino Zingaretti, dirigente di banca. Ha una sorella, Angela, dirigente di banca, oltre che un fratello maggiore: l'attore Luca Zingaretti, noto soprattutto per l'interpretazione di Salvo Montalbano nella serie televisiva \"Il commissario Montalbano\". Sposato con Cristina Berliri, ha due figlie: Flavia e Agnese. La sua bisnonna materna, Ester della Torre, fu deportata nel campo di concentramento ad Auschwitz, dove mor\u00ec dopo pochi giorni.\nSi diploma nel 1984 in odontotecnica presso l'Istituto Professionale Edmondo De Amicis di Roma. Successivamente si iscrive alla facolt\u00e0 di lettere e filosofia all'Universit\u00e0 degli Studi di Roma \"La Sapienza\", abbandonandola dopo 3 esami.\nCarriera politica.\nEsordi e prime esperienze politiche.\nMentre frequentava la scuola professionale, inizia il suo impegno nell'associazionismo prendendo parte al movimento per la pace nel 1982. A diciassette anni \u00e8 tra i fondatori di un'associazione di volontariato antirazzista denominata \"Nero e non solo\", impegnata nelle politiche dell'immigrazione e per una societ\u00e0 multietnica e multiculturale.\nHa iniziato a fare politica tra le fila della Federazione Giovanile Comunista Italiana (FGCI), l'organizzazione giovanile del Partito Comunista Italiano, diventandone verso la met\u00e0 degli anni '80 segretario della federazione romana, su proposta di Goffredo Bettini. Negli stessi anni \u00e8 stato anche membro del Consiglio Nazionale della FGCI.\nNel 1992 viene eletto Segretario della Sinistra Giovanile e l'anno successivo, alle elezioni amministrative del 1993, Consigliere comunale di Roma: sono anni di impegno per lo sviluppo sostenibile e in difesa dell'ambiente, della legalit\u00e0 e contro la mafia, durante i quali organizza il primo Campeggio Giovanile Antimafia di San Vito Lo Capo e numerose iniziative in memoria di Giovanni Falcone e Paolo Borsellino.\nDal 1995 al 1997 \u00e8 presidente dell'Unione Internazionale della Giovent\u00f9 Socialista e vicepresidente dell'Internazionale Socialista. In questi anni si impegna per ricostruire la rete con i partiti e le organizzazioni giovanili democratiche e progressiste in Bosnia ed Erzegovina. All'indomani della firma degli accordi di Dayton del dicembre 1995, interviene all'Assemblea Generale dell'ONU per l'Anno mondiale della Giovent\u00f9 come Rappresentante nel Comitato delle Nazioni Unite.\nNel 1998, a 33 anni, entra a far parte della Commissione che elabora la piattaforma politica dei socialisti per il nuovo secolo \u201cProgresso Globale\u201d, presieduta da Felipe Gonzales e composta, tra gli altri, da Martine Aubry, Shimon Peres e Ricardo Lagos. Si impegna, inoltre, per il processo di pace tra Israele e Palestina, organizzando numerose iniziative per favorire il dialogo tra i giovani laburisti israeliani e la giovent\u00f9 di \u201cAl Fatah\u201d.\nDal 1998 al 2000 \u00e8 responsabile delle Relazioni Internazionali presso la Direzione Nazionale dei Democratici di Sinistra e nel 1998 organizza, a Milano, il Congresso dei Socialisti Europei. Con una delegazione DS composta anche da Walter Veltroni, nel 1999 si reca in Birmania a sostegno del \"Movimento per la democrazia\" e incontra il Premio Nobel per la Pace 1991 Aung San Suu Kyi. Lo stesso anno organizza il viaggio del Dalai Lama a Roma.\nNel 2000 \u00e8 stato eletto segretario dei Democratici di Sinistra romani. L'anno successivo \u00e8 uno dei principali promotori della candidatura di Walter Veltroni a Sindaco di Roma e contribuisce alla vittoria dell'Ulivo romano. \u00c8 stato fra i protagonisti di una stagione di risultati importanti per i DS romani e il centro-sinistra che nel 2003, dopo otto anni, tornano a essere il primo partito della Capitale, sconfiggendo la destra in tutta la provincia.\nElezione al Parlamento europeo.\nNel marzo del 2004 viene candidato al Parlamento europeo, nella lista elettorale Uniti nell'Ulivo, per la circoscrizione Italia Centrale. La campagna elettorale si conclude con una vittoria: con 213.000 preferenze viene eletto europarlamentare e, nel corso della prima riunione di delegazione, viene nominato Presidente. \u00c8 stato membro delle commissioni \u201cMercato Interno e Protezione dei Consumatori\u201d e \u201cAffari Legali\u201d. Fa anche parte delle delegazioni interparlamentari per i rapporti con Israele e la penisola coreana, degli intergruppi parlamentari \u201cVolontariato\u201d, \u201cDisabilit\u00e0\u201d, \u201cDiritti delle persone omosessuali\u201d e \u201cTibet\u201d.\nNel 2005 \u00e8 relatore del rapporto d'opinione \u201cSul futuro del tessile e dell'abbigliamento dopo il 2005\u201d, nel quale invita la Commissione a verificare il rispetto, da parte dei suoi partner commerciali, degli impegni sottoscritti nell'ambito dell'Organizzazione Mondiale del Commercio. Sono molte le iniziative e le interrogazioni in difesa dell'industria tessile europea e per il \u201cmade in\u201d, in cui affronta i rapporti con i mercati cinesi, la tutela dei consumatori e in particolare del made in Italy.\nDal dicembre 2006 all'ottobre 2007 lavora per la formazione degli amministratori locali, consiglieri e assessori delle giunte comunali, provinciali e regionali di Lazio, Umbria, Toscana e Marche, per far conoscere tutte le opportunit\u00e0 offerte dall'Unione europea e sfruttarle al meglio a vantaggio del territorio. In particolare, nel 2006 pubblic\u00f2 la guida \u201cFondi strutturali e programmi comunitari\u201d sulla nuova programmazione finanziaria dell'Unione europea per il periodo 2007-2013.\nDal 2005 al 2007 \u00e8 relatore per il Parlamento europeo della direttiva Ipred2 sulle Sanzioni penali a tutela dei diritti di propriet\u00e0 intellettuale e riesce a far approvare un progetto legislativo che per la prima volta introduce sanzioni penali uniformi in tutti gli Stati membri dell'Unione europea. La direttiva attribuisce sanzioni penali per i contraffattori che importano merci illegali e pericolose dai paesi extra-Ue. L'approvazione della direttiva gli vale il riconoscimento dell'International Herald Tribune e la candidatura al MEP Awards, il prestigioso riconoscimento che viene attribuito ogni anno ai deputati europei pi\u00f9 meritevoli.\nIl 18 novembre 2006 \u00e8 eletto al primo turno Segretario dell'Unione regionale del Lazio dei Democratici di Sinistra, mentre il 14 ottobre 2007, alle elezioni primarie viene eletto con 282.000 voti (85,31%) Segretario regionale nel Lazio.\nPresidente della Provincia di Roma.\nLa corsa a Palazzo Valentini.\nIn vista delle elezioni amministrative del 13-14 aprile 2008 si candida a presidente della Provincia di Roma, sostenuto da una coalizione di centro-sinistra formata da: Partito Democratico, Sinistra Arcobaleno, Italia dei Valori, Lista Emma Bonino - Radicali, Unione Democratica per i Consumatori e la Lista Zingaretti. Il 28 aprile 2008 viene eletto Presidente della Provincia di Roma, vincendo il ballottaggio sul candidato del centro-destra Alfredo Antoniozzi, con pi\u00f9 di un milione di voti () pari al 51,48% dei consensi.\nPresidenza della Provincia.\nNel 2010 \u00e8 stato protagonista di uno scontro tutto interno al PD con Matteo Renzi, allora sindaco di Firenze, che gli rimprovera lo scarso coraggio per non essersi voluto impegnare nella candidatura alle regionali laziali del 2010, allora considerato come una valida alternativa alla candidatura di Emma Bonino (dove con lei il centro-sinistra le perse) in quanto politico di centro-sinistra pi\u00f9 popolare in regione. La replica di Zingaretti alla dichiarazione di Renzi fu di non voler ridurre la politica al \"carrierismo\".\nIl 25 aprile, in occasione della celebrazione del 65\u00ba anniversario della Liberazione, Zingaretti viene contestato per aver partecipato, insieme alla neo-presidente della Regione Lazio Renata Polverini, alla manifestazione organizzata a Roma presso Porta San Paolo. Verso il palco vengono lanciati oggetti, slogan, insulti, e Zingaretti viene colpito al volto da un limone. Dopo pochi minuti Zingaretti e la Polverini sono costretti ad abbandonare la manifestazione.\nLa sua amministrazione realizza il progetto ProvinciaWiFi, che consiste nell'installazione in piazze, biblioteche e luoghi di ritrovo del territorio provinciale di apparati WiFi per l'accesso gratuito ad Internet.\nNel 2011 inaugura \"Porta Futuro\", un centro per l'orientamento, la formazione e il lavoro. Nato sulla scia di \"Porta 22\" di Barcellona, la nuova struttura, che si trova nel quartiere di Testaccio a Roma, gestisce l'empowerment dei cittadini e delle imprese della provincia capitolina.\nLa sua giunta provinciale approv\u00f2 una mozione per installare distributori di profilattici nelle scuole di Roma e provincia, suscitando diverse critiche presso ambienti cattolici, in particolare dal cardinale vicario del papa a Roma Agostino Vallini, critiche di cui Zingaretti si \u00e8 detto \u00ab\"choccato\"\u00bb.\nIl 7 dicembre 2012 si dimette da Presidente della Provincia di Roma, ponendo fine alla sua amministrazione con 5 mesi d'anticipo rispetto alla scadenza naturale, per candidarsi alla Presidenza della Regione Lazio alle imminenti elezioni regionali; al suo posto in provincia subentra il commissario prefettizio Umberto Postiglione.\nDa candidato sindaco a presidente della Regione Lazio.\nLa corsa al Campidoglio.\nIl 28 giugno 2012 presso Casina Valadier annunci\u00f2 di volersi candidare alle primarie in vista delle prossime elezioni comunali di Roma per sfidare il sindaco uscente Gianni Alemanno, sebbene questa sua mossa abbia inizialmente trovato la contrariet\u00e0 di una parte del suo stesso partito. La candidatura ufficiale avvenne il 16 luglio durante una manifestazione in piazza San Cosimato a Trastevere nel corso della quale annunci\u00f2 la sua candidatura a sindaco di Roma.\nLa corsa al Palazzo della Regione.\nDestinato apparentemente a candidarsi alle elezioni amministrative del 2013 in primavera per il comune di Roma sino a pochi giorni prima, il 4 ottobre 2012, fa dietrofront ed annuncia invece in una conferenza stampa di volersi candidare ufficialmente alle imminenti elezioni regionali del Lazio dopo le dimissioni anticipate della giunta guidata sino allo scorso 27 settembre da Renata Polverini e, a seguito dello scandalo che ha portato alla luce un sistema di fondi pubblici elargiti ai membri del Consiglio regionale del Lazio di cui aveva usufruito irregolarmente il membro del PdL (poi auto-sospeso) Franco Fiorito. \"C'\u00e8 un'emergenza democratica che sarebbe un crimine sottovalutare e questa \u00e8 una priorit\u00e0 assoluta\" ha affermato Zingaretti, nella prima dichiarazione rilasciata dopo l'annuncio della sua candidatura.\nZingaretti verr\u00e0 appoggiato dalla coalizione di centro-sinistra composta da: Partito Democratico, Sinistra Ecologia Libert\u00e0, Partito Socialista Italiano, Centro Democratico e dalla lista civica \"Nicola Zingaretti Presidente\".\nIl 26 febbraio 2013 dopo le elezioni regionali del 24 e 25 febbraio, Zingaretti viene eletto Presidente della Regione Lazio con voti, il 40,65% dei voti, battendo il candidato di centro-destra Francesco Storace, Segretario de La Destra sostenuto da Silvio Berlusconi (29,32%), Davide Barillari del Movimento 5 Stelle (20,2%) e l'avvocatessa Giulia Bongiorno con la lista civica \"Bongiorno Presidente\", appoggiata da Scelta Civica, Unione di Centro e Futuro e Libert\u00e0.\nIl 12 marzo la Corte d'appello di Roma proclama ufficialmente Zingaretti come Presidente della Regione Lazio.\nRielezione alla Pisana.\nIn vista delle elezioni regionali nel Lazio del 2018, che si svolgeranno in concomitanza con le elezioni politiche, il 13 ottobre 2017 ufficializza l'intenzione di ricandidarsi per un secondo mandato, nonostante le voci secondo cui non si ricandider\u00e0, presentandosi appoggiato dal PD e dalla sua \"Lista civica Zingaretti\", che verr\u00e0 lanciata ufficialmente il 26 gennaio dal suo vicepresidente della Regione Lazio Massimiliano Smeriglio.\nIl 14 gennaio 2018 Pietro Grasso, leader di Liberi e Uguali, ufficializza l'appoggio al presidente uscente, dopo aver stipulato un accordo che prevede l'esclusione di formazioni centriste nella mozione di Zingaretti.\nIl 23 gennaio ottiene il sostegno di \"Centro Solidale\", promossa dall'assessore regionale alle politiche sociali Rita Visini e dal responsabile della Comunit\u00e0 di Sant'Egidio di Roma Paolo Ciani. Il giorno dopo, invece, in una conferenza stampa congiunta con Zingaretti, Emma Bonino, Benedetto Della Vedova e Riccardo Magi ufficializzano l'appoggio nella coalizione di +Europa, formata da Centro Democratico e Radicali Italiani.\nIl 2 febbraio 2018, viene presentata nella mozione di Zingaretti la lista Insieme, di ispirazione ulivista formata da Area Civica di Giulio Santagata, Partito Socialista Italiano di Riccardo Nencini e Federazione dei Verdi di Angelo Bonelli.\nIl 4 marzo, sostenuto da una larga coalizione di centro-sinistra (PD, Lista Civica Zingaretti, LeU, +Europa, Insieme e Centro Solidale), viene rieletto per il secondo mandato con il 32,92% dei voti, contro il 31,17% dello sfidante di centro-destra Stefano Parisi e il 26,98% della sfidante del Movimento 5 Stelle Roberta Lombardi. Con la proclamazione della Corte d'appello di Roma il 19 marzo, Zingaretti diventa cos\u00ec il primo presidente della Regione Lazio rieletto a essere stato rieletto dopo il primo mandato.\nIl 1\u00b0 dicembre 2018 viene presentata in Consiglio regionale una mozione di sfiducia nei suoi confronti da parte dalla coalizione di centrodestra, che \u00e8 stata respinta con 26 voti contrari e 22 favorevoli, con un no di un membro di Forza Italia e tre assenti.\nEstensione della giunta al Movimento 5 Stelle.\nNonostante, sia alle regionali del 2013 che del 2018, il Movimento 5 Stelle si \u00e8 scontrato con il Partito Democratico e Zingaretti stesso, quest'ultimo agli inizi di marzo 2021 avvia un rimpasto della sua giunta regionale del Lazio dove include anche il M5S, in linea con il progetto nazionale di alleanza PD-M5S e rilanciare il progetto sul territorio laziale, dove il PD stesso da il via libera. Il 12 marzo, con un accordo basato su un programma, entrano in giunta le pentastellate Roberta Lombardi e Valentina Corrado, rispettivamente con le deleghe regionali alla transizione ecologica e al turismo ed enti locali.\nSegretario del Partito Democratico.\nElezioni primarie.\nIl 7 luglio 2018, Zingaretti annuncia la sua intenzione di candidarsi come nuovo segretario del Partito Democratico. Il 13 e 14 ottobre con la sua manifestazione \"Piazza Grande\" all'ex Dogana di San Lorenzo a Roma lancia ufficialmente la sua candidatura a segretario del PD in vista delle elezioni primarie dell'anno seguente.\nLa campagna elettorale di Zingaretti per le primarie si \u00e8 basata su una piattaforma socialdemocratica, il cui scopo era quello di abbandonare i modi di fare, le politiche liberali e centriste di Matteo Renzi e spostare il PD pi\u00f9 a sinistra, portandosi al contempo nella sua mozione a sostegno persone che hanno sostenuto Renzi in passato. I temi principali della campagna erano la giustizia sociale e la lotta alla disuguaglianza economica.Ottiene, fra gli altri, l'appoggio di Dario Franceschini, Gianni Cuperlo, Michele Emiliano, Andrea Orlando, Paolo Gentiloni e 200 sindaci in tutta Italia, pi\u00f9 tardi arriva quello dell'ex ministro dell'interno Marco Minniti e dell'ex Presidente del Consiglio, nonch\u00e9 leader PDS/DS Massimo D'Alema. Nel voto fra gli iscritti di gennaio ottiene 88.918 voti, pari al 47,38% e risultando primo fra i candidati, qualificandosi per le primarie aperte del 3 marzo successivo assieme al segretario uscente Maurizio Martina e Roberto Giachetti.\nAlle elezioni primarie del partito svoltesi il 3 marzo riceve una valanga di voti, preferenze pari al 66%, risultando primo dei candidati, battendo gli sfidanti Martina e Giachetti.\nIl 17 marzo 2019 viene ufficialmente proclamato segretario del PD dall'Assemblea nazionale del partito, dove Zingaretti pu\u00f2 contare su 653 delegati sui 1.000 componenti totali. Nello stesso giorno, propone Paolo Gentiloni come presidente del Partito Democratico all'Assemblea Nazionale, che viene eletto con solo 86 voti astenuti e nessuno contrario.\nElezioni europee del 2019.\nIn vista delle elezioni del Parlamento europeo, Zingaretti presenta il simbolo elettorale con un ampio riferimento a \"Siamo Europei\", manifesto politico promosso dall'ex ministro dello sviluppo economico Carlo Calenda, e il simbolo del Partito Socialista Europeo. Inoltre, stringe un'alleanza con Articolo Uno, partito fondato nel 2017 da Bersani, D'Alema e Speranza che sono fuoriusciti dal PD, e personaggi indipendenti di sinistra come l'ex sindaco di Milano Giuliano Pisapia e il suo vicepresidente della Regione Lazio Massimiliano Smeriglio.\nAlle elezioni europee del 2019 Zingaretti guida il PD ad ottenere il 22,7% dei voti, raccolti principalmente nelle grandi citt\u00e0 (Roma, Milano, Torino, Bologna e Firenze) in controtendenza nazionale, piazzandosi cos\u00ec ad essere il secondo partito d'Italia dopo la Lega di Matteo Salvini.\nComposizione della segreteria.\nIl 16 giugno 2019 nomina la nuova segreteria del partito (organo che lo coadiuver\u00e0 nella gestione delle decisioni politiche), composta da otto uomini e sette donne tra politici e dirigenti delle principali correnti che hanno sostenuto Zingaretti all\u2019ultimo congresso, venendo attaccato dalla minoranza \"renziana\" del partito, su tutti il capogruppo PD al Senato Andrea Marcucci.\nNello stesso periodo Zingaretti si trova ad affrontare lo scandalo all'interno del Csm riguardante l'inchiesta per corruzione su Luca Palamara, presidente dell'Associazione Nazionale Magistrati dal 2008 al 2012, dove sono coinvolti gli esponenti del PD Cosimo Ferri e Luca Lotti, quest'ultimo in lizza per entrare nella sua segreteria nazionale (in segno d'apertura ai \"renziani\") che si \u00e8 auto-sospeso dal PD. Anche in quest'occasione i \"renziana\" attaccano Zingaretti per non essere intervenuto in modo pi\u00f9 diretto sulla vicenda, tra cui l'ex ministro per i Rapporti Parlamentari Maria Elena Boschi, che afferma \u00ab\"Sono arrivati pi\u00f9 attacchi a Lotti dall\u2019interno del Pd che dagli avversari politici...\"\u00bb.\nAlleanza col Movimento 5 Stelle.\nL'estate successiva, a causa della mozione di sfiducia di Matteo Salvini e della Lega al governo Conte I, si apre la crisi di governo, dove il Presidente del Consiglio Giuseppe Conte rassegna le dimissioni il 20 agosto. Il giorno successivo la Direzione nazionale del PD apre ufficialmente a un governo con il Movimento 5 Stelle, fondato sull'europeismo, green economy, sviluppo sostenibile, lotta alla disuguaglianza economica e una nuova politica sull'immigrazione. Il 28 agosto Zingaretti annunci\u00f2 al Quirinale la sua posizione favorevole a mantenere Giuseppe Conte alla guida del nuovo governo, formato con il Movimento 5 Stelle e Liberi e Uguali, che si insedia il 5 settembre.\nIl 18 settembre Renzi, che era stato uno dei primi sostenitori del patto di governo PD-M5S, lascia il PD assieme a 24 deputati e 13 senatori (compreso Renzi) per costituire un nuovo partito liberale e centrista: Italia Viva. Tuttavia, non tutti i sostenitori di Renzi lo hanno seguito nella scissione: mentre alcuni come Ettore Rosato, Roberto Giachetti e Maria Elena Boschi lo hanno seguito per lo pi\u00f9, la maggior parte degli altri come Simona Bonaf\u00e8, il sindaco di Bergamo Giorgio Gori, Anna Ascani, Lorenzo Guerini e Luca Lotti sono rimasti nel PD. Altri parlamentari transfughi di Forza Italia, Movimento 5 Stelle e Liberi e Uguali si uniranno a Italia Viva in seguito.\nDimissioni da segretario.\nIl 4 marzo 2021, dopo settimane di sgambetti, contestazioni, tensioni e lotte intestine all'interno del partito, Zingaretti annuncia a sorpresa con un post su Facebook l'intenzione di dimettersi dalla carica di segretario del Partito Democratico; nello stesso post Zingaretti spiega di averlo fatto \"\"per amore dell\u2019Italia e del partito\", che definisce la sua situazione interna \"uno stillicidio\", e attacca duramente le correnti del suo partito, accusandole di \"pensare pi\u00f9 alle poltrone che al bene del Paese\"\".\nSecondo \"Open\" (giornale online di Enrico Mentana), Zingaretti si sarebbe mosso d\u2019anticipo, per presentarsi gi\u00e0 dimissionario alla prossima assemblea nazionale del PD, prendendo di sorpresa gli avversari e chi non vede pi\u00f9 di buon occhio la sua leadership, persino anche i suoi collaboratori.\nIl giorno seguente Zingaretti formalizza le sue dimissioni con una lettera alla presidente del partito Valentina Cuppi. Il 14 marzo successivo, Enrico Letta torna in Italia dalla Francia per succedergli alla guida del partito, su proposta di Zingaretti stesso e appoggiato da altri dirigenti, venendo eletto all'unanimit\u00e0 con 860 voti a favore, 2 contrari e 4 astenuti dall'Assemblea nazionale.\nAttivit\u00e0 da presidente della Regione Lazio.\nNicola Zingaretti \u00e8 stato principalmente noto per la sua attivit\u00e0 di presidente della Regione Lazio, oltre ad essere quello pi\u00f9 longevo rimasto in carica e il primo ad essere stato rieletto dopo il primo mandato.\nIniziative regionali.\nSotto la guida della Giunta Zingaretti viene: approvata una nuova normativa in ambito di spettacolo dal vivo e di promozione culturale, istituito il Registro Tumori della Regione Lazio, istituito il fondo regionale in favore dei soggetti interessati dal sovra-indebitamento o dall'usura, approvata la prima legge sulla geotermia, approvata la nuova normativa sulle dimore storiche e sui parchi regionali, istituito il nuovo sistema integrato degli interventi e dei servizi sociali della Regione, approvata la legge regionale riguardo alla coltivazione della Cannabis per scopi produttivi, alimentari ed ambientali, approvata la nuova normativa sugli ecomusei, varata la legge per l'istituzione del servizio civile regionale e approvata la nuova legge per la rigenerazione urbana ed il recupero edilizio.\nVerso fine maggio 2021, la sua amministrazione stanzia per circa 200.000 euro progetti legati alla valorizzazione culturale della memoria storica del Lazio, tramite eventi legati alla Seconda Guerra Mondiale, alla Resistenza, alla nascita e l\u2019evoluzione dell\u2019Unione europea, alla Shoah e alle deportazioni degli ebrei, al ricordo dell\u2019esodo istriano-dalmata e alla nascita della Repubblica.\nApplicazione della legge 194.\nIl Lazio risulta essere la prima regione a introdurre l'obbligo per i medici operanti nei Consultori pubblici, ancorch\u00e9 obiettori di coscienza, di certificare la richiesta di aborto delle donne.\nA giugno 2016 Zingaretti emana un decreto con cui autorizz\u00f2 l\u2019azienda ospedaliera San Camillo-Forlanini ad aumentare a due il numero di ginecologi da assumere tramite quello stesso concorso, specificando le funzioni che dovranno assolvere i nuovi dirigenti medici: praticare interruzioni di gravidanza.\nIl Movimento per la vita (organizzazione molto impegnata nell\u2019attivismo pro-life e altre associazioni di medici cattolici avevano comunque presentato ricorso contro il decreto. Ad agosto 2016 il TAR del Lazio da ragione alla Regione Lazio e respinge il ricorso giudicandolo \u00ab\"infondato\"\u00bb.\nSanit\u00e0 regionale.\nNel settembre 2018 la sua Giunta regionale del Lazio approva una legge contenente misure urgenti di prevenzione dei vaccini che ha reintrodotto la vaccinazione obbligatoria, mantenendo a 12 il numero dei vaccini obbligatori e non consentendo a chi non \u00e8 stato vaccinato di frequentare la scuola.\nL'8 gennaio 2022 Zingaretti ha annunciato in udienza da Papa Francesco che, insieme all\u2019Agenzia Onu per i Rifugiati-Unhcr, la Comunit\u00e0 di Sant\u2019Egidio e Medici Senza Frontiere, invier\u00e0 10mila vaccini contro il coronavirus in Africa da parte della Regione Lazio a favore dell'iniziativa #\"coopforafrica\".\nChiusura di Malagrotta e crisi dei rifiuti a Roma.\nUno degli impegni presi da Zingaretti durante la campagna elettorale delle regionali \u00e8 stata la chiusura della discarica di Malagrotta, una discarica nella periferia ovest di Roma di 240 ettari risultante la pi\u00f9 grande d'Europa, che \u00e8 stata oggetto di polemiche ambientaliste, inchieste giudiziarie e una procedura d\u2019infrazione dell'UE. Il 1\u00ba ottobre 2013 viene chiusa la discarica da Zingaretti, assieme al sindaco di Roma Ignazio Marino.\nQuesta scelta ha suscitato dubbi da parte degli osservatori su un quesito, ossia: \"\"dove vengono portati i rifiuti ora\"?\". Soprattutto se il piano per lo smaltimento dei rifiuti della Regione \u00e8 aggiornato al 2012. Infatti a Roma scoppia una emergenza rifiuti, per via del mancato smaltimento dei rifiuti che avveniva tramite Malagrotta, portando la Regione, assieme al comune, a stringere accordi per smaltire l'immondizia capitolina con le altre regioni (Abruzzo, Veneto, Puglia, Emilia-Romagna e Lombardia) e i siti esteri (Austria, Germania e Portogallo), che i romani pagano con la tassa sui rifiuti pi\u00f9 alta d\u2019Italia.\nIstituzione dell'Agenzia di Protezione Civile.\nSotto la guida della giunta regionale Zingaretti viene inoltre istituita l'Agenzia regionale di Protezione Civile, con l'intento di snellire e raccordare il lavoro di vigili, polizia e delle associazioni di volontariato. Il nuovo organismo si avvale solo di personale interno alla Regione, evitando il ricorso a personale esterno, compresi gli incarichi dirigenziali che potranno essere assegnati ad amministratori gi\u00e0 in corpo all'ente. Gli impegni di spesa, esclusi i capitoli di bilancio destinati \"ad hoc\" che non potranno superare i 200.000 euro all'anno, saranno controllati da una commissione apposita. In tutto questo la Regione far\u00e0 da regia e punto di raccordo con la centrale operativa, programmando, coordinando i vari enti locali e i volontari. Altre novit\u00e0 sono l'istituzione del \"Centro funzionale multi-rischio\", della \"Sala operativa unificata permanente\" e del \"Comitato regionale di protezione civile\". La legge per l'istituzione dell'Agenzia stabilisce inoltre l'eliminazione del bollo auto per i mezzi di protezione civile e garantisce la gratuit\u00e0 della consulta dei volontari.\nPosizioni politiche.\nZingaretti \u00e8 ampiamente considerato un politico socialdemocratico e progressista. \u00c8 un forte sostenitore del federalismo europeo, ma ha spesso criticato le misure di austerit\u00e0 adottate dai leader europei durante la Grande Recessione. Zingaretti \u00e8 favorevole al riconoscimento dei matrimoni di coppie dello stesso sesso e delle adozioni di figliastri, situazione che si verifica quando almeno un genitore ha figli, da una precedente relazione, non geneticamente legati all'altro genitore. Inoltre sostiene il testamento biologico e la legalizzazione della cannabis.\nDurante la sua carriera, Zingaretti \u00e8 stato un forte sostenitore della lotta alla disuguaglianza economica. Per le sue idee di sinistra, alcuni giornalisti e analisti politici lo hanno paragonato a Jeremy Corbyn nel Regno Unito e Bernie Sanders negli Stati Uniti d'America. Inoltre, \u00e8 un sostenitore dello sviluppo sostenibile e delle politiche ambientali, nonch\u00e9 di una lotta pi\u00f9 efficace contro il riscaldamento globale.\nProcedimenti giudiziari.\nAccusa di corruzione (Prosciolto).\nNell'ambito dell'inchiesta \"Mondo di mezzo\" sulla cosiddetta \"Mafia Capitale\" Zingaretti viene indagato dalla procura di Roma per corruzione e turbata libert\u00e0 degli incanti. L'indagine ha inizio in seguito alle dichiarazioni di Salvatore Buzzi, che afferma di aver pagato delle tangenti a Zingaretti in cambio di appalti pubblici.\nIl 6 ottobre 2016 la Procura chiede l'archiviazione delle accuse contro Zingaretti.\nLa Procura aveva in precedenza deciso di mantenere il massimo riserbo sull'inchiesta, che viene rivelata agli organi di stampa (e a Zingaretti stesso) solo dopo la richiesta di archiviazione.\nIl 7 febbraio 2017 il GIP di Roma dispone l'archiviazione delle accuse contro Zingaretti.\nAccusa di falsa testimonianza (Archiviata).\nSempre nell'ambito dell'inchiesta \"Mondo di Mezzo\", nel novembre 2017 Zingaretti \u00e8 indagato dalla procura di Roma per falsa testimonianza, per alcune dichiarazioni pronunciate dallo stesso in Aula.\nIl 20 aprile 2018 la Procura chiede l'archiviazione dell'accusa che viene dunque disposta.\nAccusa di finanziamento illecito (Archiviata).\nIl 19 marzo 2019 il settimanale \"L'Espresso\" rivela che Zingaretti \u00e8 indagato dalle procure di Roma e Messina con l'accusa di finanziamento illecito per presunte elargizioni effettuate dagli avvocati Pietro Amara e Giuseppe Calafiore. Le accuse non hanno trovato riscontri probatori e anche in questo caso la Procura ha successivamente chiesto e ottenuto l'archiviazione dell'accusa.\nAbuso d\u2019ufficio, falsit\u00e0 commessa da pubblico ufficiale e rifiuto d\u2019atti d\u2019ufficio (Archiviata).\nIl 22 gennaio 2021 Zingaretti \u00e8 indagato, assieme al suo assessore alla Sanit\u00e0 Alessio D\u2019Amato, per abuso d\u2019ufficio, falsit\u00e0 commessa da pubblico ufficiale e rifiuto d\u2019atti d\u2019ufficio. Con loro sono indagate con le stesse accuse altre sette persone, tra cui Andrea Tardiola e Renato Botti. Il 2 novembre 2021 il Giudice per le indagini preliminari ha disposto l'archiviazione per Zingaretti e gli altri indagati."}
{"id": "132615", "revid": "547992", "url": "https://it.wikipedia.org/wiki?curid=132615", "title": "Enzo Facciolo", "text": "Nel 1963 entra nello staff dei disegnatori della serie a fumetti di \"Diabolik\", caratterizzandone graficamente i personaggi ideati dalle sorelle Giussani in modo definitivo, dando quindi un fondamentale contributo al successo del personaggio.\nBiografia.\nDopo aver frequentato la Scuola d'Arte al Castello Sforzesco, fond\u00f2 uno studio d\u2019animazione senza praticamente avere esperienza nel campo per poi passare poco dopo a collaborare nel 1954 con i fratelli Pagot con i quali lavorer\u00e0 circa un anno, assieme a una squadra di animatori; realizzando spot pubblicitari e cortometraggi; nel 1959 esordisce nel fumetto scrivendo e disegnando la breve serie \"Clint Due Colpi\" per le Edizioni Domai. Grazie all'esperienza maturata nel campo dell'animazione, nel 1963 la casa Astorina lo assume con l'incarico di uniformare i disegni della serie a fumetti di \"Diabolik\" ridefinendone la caratterizzazione grafica dei personaggi rispetto alle versioni precedenti su richiesta delle due autrici. Nell'albo d'esordio del 1963, l'episodio n.10 \"L'impiccato\", il personaggio protagonista non appare con le sue fattezze in quanto \u00e8 sempre camuffato e quindi la prima storia dove disegner\u00e0 effettivamente anche il protagonista sar\u00e0 nel numero successivo, \"trappola infernale\"; con queste prime realizzazioni diede prova di capacit\u00e0 tali da ottenere la responsabilit\u00e0 grafica del personaggio. Su richiesta delle sorelle Giussani, si ispiro all'attore Robert Taylor per migliorarne la caratterizzazione grafica, ideando l'iconico sguardo del protagonista, caratterizzandone le tipiche movenze e la mimica facciale oltre a definirne il costume e la caratteristica maschera al posto del cappuccio informe degli esordi; questa caratterizzazione divenne il punto di riferimento per gli altri disegnatori.\nCaratterizzer\u00e0 anche i comprimari, come Ispettore Ginko, Eva Kant oltre a Altea di Vallemberg; per quest'ultimo si ispirer\u00e0 all'attrice francese Capucine, molto famosa all'epoca. Anni dopo un suo disegno (rappresentante Diabolik che lancia il pugnale) verr\u00e0 impiegato dalla stessa casa editrice Astorina come proprio logo. In quel tempo lavorer\u00e0 particolarmente a fianco dei disegnatori Glauco Coretti e Armando Bonato, lavorando in coppia con entrambi realizzando storie poi divenute famose come \"Diabolik, chi sei?\". Per la serie disegner\u00e0 sia storie che le copertine. Nella sua lunga collaborazione alla testata, ha realizzato sia i disegni a matita che le inchiostrature a china realizzando oltre di duecento episodi.\nNel frattempo, inizier\u00e0 anche una collaborazione con il grafico e pittore Elio Silvestri, con il quale affitter\u00e0 anche una stanza nella casa editrice per disegnare cartoni animati, campagne pubblicitarie, e illustrazioni; loro \u00e8 il famoso personaggio del pulcino nero \"Calimero\" per la pubblicit\u00e0 della Miralanza su Carosello.\nNel 1979 lascer\u00e0 diabolik per dedicarsi alla grafica pubblicitaria, andr\u00e0 a New York da un amico che ha aperto negli stati uniti un'agenzia pubblicitaria, decide di diventarne socio e di aprire a sua volta una succursale italiana, nominata inizialmente \"Ronne Bonder Studio\" poi diventata \"Meta\"; negli anni successivi lavora per agenzie italiane di pubblicit\u00e0 realizzando come grafico campagne per Ferrarelle, Collistar, Alitalia, Fernet Branca, e molte altre.\nNel 1998 rientra nello staff dei disegnatori di Diabolik.\nDal 2009 inizia una intensa collaborazione con la galleria d'arte Spazio Papel di Milano, dove ogni anno vengono organizzate Mostre collettive e personali con le sue opere originali.\nMuore all'et\u00e0 di 89 anni."}
{"id": "132616", "revid": "121876266", "url": "https://it.wikipedia.org/wiki?curid=132616", "title": "Material Requirements Planning", "text": "Il Material Requirements Planning (detto anche pianificazione dei fabbisogni di materiali e abbreviato in MRP o MRP 1) \u00e8 una tecnica che calcola i fabbisogni netti dei materiali e pianifica gli ordini di produzione e di acquisto, tenendo conto della domanda del mercato, della distinta base, dei \"lead time\" di produzione e di acquisto e delle giacenze dei magazzini. \nL'intervallo temporale di pianificazione dell'MRP \u00e8 di solito il giorno o la settimana, mentre l'orizzonte di pianificazione di solito \u00e8 tra i 2 ed i 6 mesi.\nI sistemi MRP sono molto utili per aziende che hanno distinte base complesse e/o lead time di approvvigionamento relativamente lunghi.\nL'MRP \u00e8 un sistema di pianificazione a medio termine, che sta a met\u00e0 strada tra il Master production schedule, il sistema di pianificazione a lungo termine, e gli schedulatori, ovvero i sistemi di pianificazione a breve termine.\nL'MRP \u00e8 anche chiamato sistema con logica \"push\", in opposizione ai sistemi \"pull\".\nEsistono anche sistemi ibridi, che combinano le due logiche.\nStoria.\nLa tecnica \u00e8 stata inventata negli anni cinquanta da Joseph Orlicky.\nUtilizzata a partire dagli anni settanta, essa ha generato in seguito altre tecniche ed algoritmi per la gestione operativa, che hanno ricevuto prima il nome di MRP 2 (Manufacturing Resources Planning) negli anni ottanta, per arrivare infine ai sistemi integrati ERP (Enterprise Resource Planning), che gestiscono pressoch\u00e9 tutta l'informazione necessaria per gestire una azienda.\nL'MRP \u00e8 quindi un sottinsieme dei sistemi MRP 2 ed ERP.\nL'MRP serve per pianificare gli ordini di produzione, di conto lavorazione esterni e di acquisto.\nEsso ragiona a capacit\u00e0 infinita, mentre i sistemi MRP 2 ragionano anche a capacit\u00e0 finita, e permettono di pianificare anche il fabbisogno delle risorse di produzione (macchine, uomini, mezzi).\nI sistemi ERP invece rappresentano l'insieme dei moduli che servono a gestire tutta l'informazione in una azienda o organizzazione: dalle vendite alla produzione, dagli acquisti alla contabilit\u00e0, dalla distribuzione ai trasporti.\nLogica funzionale.\nIn ogni azienda di produzione, c'\u00e8 una persona che deve rispondere alle tre domande:\nL'MRP \u00e8 lo strumento che serve per rispondere a queste domande.\nInoltre esso ottiene come risultati gestionali:\nL'MRP \u00e8 un algoritmo che riceve in ingresso la domanda di mercato e/o le previsioni di vendita, la distinta base, i \"lead time\", la situazione delle scorte, e produce in uscita gli ordini di produzione, di conto lavorazione e di acquisto necessari per rispondere alla domanda di mercato.\nL'MRP trasforma i fabbisogni dei prodotti finiti (\"articoli a domanda indipendente\"), nei fabbisogni dei componenti e delle materie prime (\"articoli a domanda dipendente\").\nQuesto procedimento si chiama Esplosione del fabbisogno dei materiali.\nL'algoritmo usa una tabella chiamata il Record classico dell'MRP, dove le colonne rappresentano un periodo e le righe rappresentano informazioni di pianificazione.\nLe righe della tabella comprendono:\nL'algoritmo esegue tre fasi:\nAl termine dell'esecuzione dell'algoritmo, il sistema propone gli ordini di produzione e gli ordini di acquisti pianificati.\nI primi sono la risposta alla domanda: \"Che cosa, quanto e quando produrre?\".\nI secondi sono la risposta alla domanda: \"Che cosa, quanto e quando acquistare\".\nAd esempio si \u00e8 previsto di produrre 4 unit\u00e0 di prodotto finito 1 (PF1) da produrre entro il mese 9 (anno n, corrente). Per una unit\u00e0 di PF1 occorrono 3 unit\u00e0 di A (scorte a zero, lead time di 3 mesi) e 2 di B (scorte di 6 unit\u00e0, lead time di 6 mesi), avendo scorte di PF1 per 1 unit\u00e0. A livello 2 della distinta base abbiamo che per una unit\u00e0 di A occorrono 4 unit\u00e0 di C (scorte 5, lead time di acquisto 2 mesi), e sempre per ogni singola unit\u00e0 di B occorrono 4 unit\u00e0 di D (scorte zero, LT 1 mese). Essendo C un particolare di acquisto, non ha componenti \"figli\"a livelli inferiori della distitna base.\nL'MRP nettifica il fabbisogno di PF1 che risulter\u00e0 pari a 3 unit\u00e0, tenendo conto dell'esistenza iniziale pari a 1 unit\u00e0. Quindi analizza la distinta base al livello inferiore e ricava: fabbisogno di 9 unit\u00e0 di A (3*3), e 6 unit\u00e0 di B (3*2). Le scorte di A sono pari a zero, quindi l'MRP genera un ordine di produzione per 9 con data di consegna al mese 6 (mese 9 di consegna di PF1-3 mesi di lead time di A); per B non genera nulla, poich\u00e9 le scorte di 6 unit\u00e0 coprono esattamente il fabbisogno. \nOra \"scende\" al livello 2 della distinta, per B non esplode la distinta base (nessun calcolo per D) in quanto il fabbisogno di B \u00e8 gi\u00e0 coperto dal magazzino. Invece, per A esplode la distinta: fabbisogno di 31 unit\u00e0 di C (4 * (3 *3) - 5, in giacenza) per cui propone ordine di acquisto avente data di consegna (mese 9 - 3 - 2 = data di consegna - lead time di A - lead time di C). L'MRP ha esaurito l'elaborazione \nLe date come visto sono ricavate a partire dalla data di consegna del prodotto finito (inserita nel Master Production Schedule) e sottraendo i tempi di produzione o di acquisto del particolare e di tutti gli assiemi di livello superiore, intermedi in distinta base, che separano il particolare dal prodotto finale.\nA questo punto ci pu\u00f2 essere un filtro umano che modifica quantit\u00e0 o date, oppure il sistema trasforma automaticamente gli ordini da pianificati a esecutivi.\nAlcuni sistemi MRP contengono anche moduli per il dimensionamento dei lotti di produzione e di acquisto, moduli che permettono di minimizzare i costi di immobilizzo e di emissione degli ordini.\nL'MRP ha due principali difetti:\nQuesti sono il motivo per cui sono stati aggiunti i moduli di Capacity planning (CRP) e quelli di schedulazione, ottenendo cos\u00ec i sistemi che vanno sotto il nome di MRP 2, ovvero Manufacturing Resources Planning."}
{"id": "132617", "revid": "1543377", "url": "https://it.wikipedia.org/wiki?curid=132617", "title": "Gianni Motti", "text": "Biografia.\nSi \u00e8 distinto a fine anni novanta per una serie di interventi in bilico tra paradosso e critica sociale, tra cui la celebrazione del proprio funerale, la partecipazione al posto del delegato indonesiano ad una seduta dell'ONU a Ginevra, e il sedersi tra le riserve durante una partita del Neuchatel Xamax in occasione di un match nella prima divisione del campionato svizzero. \nNel 2006, in occasione della sua prima retrospettiva al Migros Museum di Zurigo, ha costruito un labirintico corridoio che conduceva i visitatori dall'ingresso del museo ad un'uscita sul retro. \nNel 2011, in occasione di una doppia mostra personale alla Synagogue di Delme e a Ferme de Buisson nei pressi di Parigi si \u00e8 fatto consegnare il budget dell'intera mostra in dollari per poi esporlo negli spazi espositivi.\nHa partecipato alla Biennale di Venezia (2005), alla Biennale di Mosca (2007) e alla Biennale di San Paolo (2011). Nel 2012 si \u00e8 aggiudicato la terza edizione del Prix de la Soci\u00e9t\u00e9 des Art a Ginevra.\n\"Mani pulite\".\nNel giugno 2005, durante la fiera di arte moderna e contemporanea \"Art Basel\" a Basilea, \u00e8 stata venduta l'opera intitolata \"Mani pulite\" per 15.000 euro, una \"saponetta\" che sarebbe stata realizzata, secondo l'autore, col grasso ottenuto da una liposuzione che Silvio Berlusconi ha effettuato nella clinica svizzera Ars Medica di Gravesano nel 2004, cosa mai confermata da altre fonti ufficiali."}
{"id": "132619", "revid": "695564", "url": "https://it.wikipedia.org/wiki?curid=132619", "title": "Cuori in Atlantide", "text": ""}
{"id": "132620", "revid": "1048993", "url": "https://it.wikipedia.org/wiki?curid=132620", "title": "Franco Paludetti", "text": " \nBiografia.\nEsord\u00ec realizzando illustrazioni per libri scolastici e, nella seconda met\u00e0 degli anni quaranta, inizi\u00f2 a realizzare fumetti pubblicati dall'editore Tristano Torelli, esordendo realizzando le copertine della serie a strisce \"Sciusci\u00e0\", e poi realizzandone altre come \"Mariella\" (1945/1946), \"Carnera\", \"Silver Jack\" (1947/1948), \"Albi Salgari\" (1949/1952), \"Jerry James\" e \"Fiamme sul Messico\" (1957) e \"Cingolo Bill\" (1958); collabora anche con altri editori a varie testate di diverso genere come \"I ragazzi di Brooklin\" e \"La vispa Teresa\". Alla fine degli anni cinquanta inizia a collaborare con editori francesi e inglesi, utilizzando anche lo pseudonimo Pal\u00f9; con lo studio di Rinaldo Dami collabora dal 1959 al 1962 alla realizzazione di numerose serie di genere bellico pubblicate in Gran Bretagna dalla Amalgamated Press e dalla Fleetway. Si dedica anche all'animazione collaborando con lo studio Gamma Film dei fratelli Roberto Gavioli e Gino Gavioli. Negli anni sessanta realizza anche storie per le serie antologica \"Il nuovo sceriffo\" e \"Albo grandi avventure\" e una trentina di storie della serie \"Kolosso\"; nello stesso periodo collabora con l'editore francese Lug, realizzando albi delle serie \"Utopia\", \"Roland Kondor\", \"X 101\" e \"Sadko\". A met\u00e0 degli anni sessanta collabora anche alla realizzazione della serie \"Kolosso\". Nel 1972 inizi\u00f2 una lunga collaborazione con l'editore Astorina come disegnatore della serie nera \"Diabolik\" fino al 2007 spesso in collaborazione con altri disegnatori come Glauco Coretti, Brenno Fiumali e Sergio Zaniboni.\nMor\u00ec a Milano nel 2008."}
{"id": "132621", "revid": "1904508", "url": "https://it.wikipedia.org/wiki?curid=132621", "title": "Commissione parlamentare per l'indirizzo generale e la vigilanza dei servizi radiotelevisivi", "text": "La Commissione parlamentare per l'indirizzo generale e la vigilanza dei servizi radiotelevisivi (comunemente nota come Commissione di Vigilanza Rai o Vigilanza Rai), \u00e8 una commissione parlamentare bicamerale istituita nel 1975 a seguito della riforma della Rai e che ha lo scopo di sorvegliare sull'attivit\u00e0 del servizio televisivo e radiofonico nazionale e pubblico italiano. La commissione si riunisce a Roma a Palazzo San Macuto.\nMotivi ispiratori.\nLa Commissione di vigilanza venne istituita con la legge n. 103 del 14 aprile 1975 in seguito alle sollecitazioni della Corte Costituzionale che nel 1974, ribadendo le stesse decisioni del 1960 in favore di un monopolio pubblico televisivo piuttosto che un monopolio privato (dove la libert\u00e0 di tutti avrebbe potuto facilmente fare posto al privilegio di pochissimi), stabiliva la necessit\u00e0 di una modifica della legislazione, per permettere al servizio fornito dallo Stato maggiori garanzie di pluralismo informativo.\nCon le modifiche introdotte, il controllo del servizio pubblico radiotelevisivo pass\u00f2 dal Governo italiano e quindi dai partiti che potevano farne parte, all'intero Parlamento, ai senatori e ai deputati dei gruppi parlamentari, che potevano eleggere i loro rappresentanti nel consiglio di amministrazione della Rai. Quindi il controllo del servizio pubblico si \u00e8 aperto anche a una rappresentanza dell'opposizione oltrech\u00e9 della maggioranza.\nFunzioni.\nLa Commissione nomina alcuni dei componenti del consiglio di amministrazione della Rai, definisce l'indirizzo da seguire nella programmazione, nella pubblicit\u00e0 e nell'economia societaria, definendo i piani di spesa pluriennali.\nCirca uno dei pi\u00f9 rilevanti suoi atti a ricaduta esterna, il regolamento che determina gli spazi di accesso al servizio pubblico televisivo dei partiti durante le campagne elettorali, \"non \u00e8 invece previsto un rimedio giurisdizionale: non \u00e8 possibile impugnarlo\": il Tar del Lazio, sezione III-ter, con ordinanza n. 01176/2010 ha dichiarato che il regolamento \u00e8 atto politico sottratto alla giurisdizione, per cui l'assenza di un rimedio giudiziario \u00e8 una conseguenza del dogma della sovranit\u00e0 del Parlamento.\nCritiche.\nSe da un lato la Commissione permette di limitare il potere dell' \"azionista di maggioranza\" della gestione RAI (ovvero il Ministero dell'Economia e delle Finanze) e di vigilare sulla qualit\u00e0 dei programmi prodotti dalla concessionaria, dall'altro non garantisce pluralismo dell'informazione che, nell'ottica della moderna separazione dei poteri, \u00e8 vista come un quarto potere che va reso indipendente dai politici (potere legislativo e potere esecutivo). L'assise, espressione dei vari partiti italiani presenti nel Parlamento italiano, interviene direttamente nella \"governance\" della RAI, con ricadute negative sul servizio demandatole. Conseguenze della nascita della Vigilanza sono state le censure di professionisti ritenuti politicamente \"scomodi\" e la lottizzazione della RAI da parte di persone raccomandate dai politici.\nSono state proposte alternative all'attuale sistema di vigilanza del servizio pubblico radiotelevisivo italiano tra cui il modello BBC (ovvero la costituzione di un ente pubblico amministrato da un trust a tutela dei contribuenti) o anche quella di lasciare la gestione dell'azienda concessionaria a professionisti del settore, limitando al massimo l'intervento politico. Nel 2006, la proposta di legge di iniziativa popolare \"Per un'altra tv\", prevedeva l'abolizione della commissione parlamentare di vigilanza, e l'accesso al CdA Rai per concorso pubblico."}
{"id": "132623", "revid": "6842", "url": "https://it.wikipedia.org/wiki?curid=132623", "title": "Warhammer 40K", "text": ""}
{"id": "132626", "revid": "767487", "url": "https://it.wikipedia.org/wiki?curid=132626", "title": "Bel (unit\u00e0 di misura)", "text": "Il bel, simbolo B, \u00e8 un'unit\u00e0 di misura relativa con la quale una grandezza fisica (come la potenza di una radiazione o di un segnale) viene paragonata a un valore di riferimento su scala logaritmica. Nonostante non sia prevista all'interno del Sistema Internazionale, il suo uso \u00e8 comunque tollerato. \nViene spesso usato nel campo dell'acustica (potenza di un suono) o delle radiazioni elettromagnetiche (in particolare per indicare il guadagno o la perdita di un segnale radio).\nViene usato per esprimere il rapporto tra due grandezze omogenee.\nSi calcola in questo modo:\nSi parla anche di rapporto espresso in neper:\nMolto pi\u00f9 usato del bel, in diversi campi tecnici, \u00e8 il suo sottomultiplo: il decibel o decimo di bel, simbolo dB (1\u00a0dB = 0,1\u00a0B), cui si rimanda per una trattazione pi\u00f9 completa."}
{"id": "132627", "revid": "490028", "url": "https://it.wikipedia.org/wiki?curid=132627", "title": "Aladdin Sane", "text": "Aladdin Sane \u00e8 un album dell'artista inglese David Bowie, pubblicato nel 1973 dalla RCA Records e ristampato su compact disc per la prima volta nel 1984.\nCon 4,6 milioni di copie vendute in tutto il mondo rappresenta uno dei maggiori successi commerciali del cantante, il primo a raggiungere la vetta della classifica nel Regno Unito e ad entrare nella Top 20 negli Stati Uniti.\n\"Aladdin Sane\" si trova al 279\u00ba posto nella lista dei 500 migliori album della rivista \"Rolling Stone\", al 230\u00ba posto in quella di \"New Musical Express\" e al 64\u00ba posto nella classifica dei 100 migliori album britannici di tutti i tempi del settimanale \"The Observer\".\nIl disco.\n\"Aladdin Sane\" rappresenta l'ideale diario di viaggio di un europeo sbarcato negli Stati Uniti, una terra dalla quale Bowie era sempre stato affascinato. Le canzoni vennero scritte durante la parte americana dello Ziggy Stardust Tour 1972 e anche se per alcuni versi l'album rappresentava la continuazione dello stile e dei temi musicali e lirici del glam rock di \"The Rise and Fall of Ziggy Stardust and the Spiders from Mars\", il suono e lo stile risultarono meno organici del suo predecessore. Come ha scritto Stephen Thomas Erlewine di \"AllMusic\", \u00abin \"Aladdin Sane\" non c'\u00e8 un sound o un tema distintivo che renda l'album coeso, \u00e8 Bowie che viaggia sulla scia di \"Ziggy Stardust\", il che significa che c'\u00e8 una grande quantit\u00e0 di materiale classico ma l'album non \u00e8 abbastanza focalizzato per essere considerato un classico\u00bb.\nLa dimensione teatrale venne ulteriormente esplorata in tracce come \"Time\" e \"Cracked Actor\", ma la vera novit\u00e0 fu probabilmente la dimensione extra-europea delle sonorit\u00e0, da quelle latine di \"Panic in Detroit\" e \"Lady Grinning Soul\" al doo-wop anni cinquanta di \"The Prettiest Star\" e \"Drive in Saturday\", che insieme al jazz d'avanguardia della \"title track\", dominata dalle evoluzioni pianistiche del pianoforte di Mike Garson, restituirono suggestioni del mondo d'oltreoceano. Da un certo punto di vista \"Aladdin Sane\" celebr\u00f2 il requiem del periodo glam di Bowie, che inizi\u00f2 ad andare alla ricerca di nuove sfide, sbarazzandosi del suo alter ego Ziggy/Aladdin facendolo \"morire\" sul palco nell'ultimo concerto dell'Aladdin Sane Tour e sciogliendo gli Spiders from Mars.\nDal punto di vista concettuale, il tema di fondo di almeno una parte dell'album riguard\u00f2 la definizione di sanit\u00e0 mentale e il concetto di apprendimento su come affrontare le difficolt\u00e0. Come suggerisce James Perone in \"The Words and Music of David Bowie\", se le canzoni di \"Ziggy Stardust\" si occupavano di come far fronte alla celebrit\u00e0 e alle gelosie professionali, di come affrontare la realt\u00e0 della vita per i giovani, molte delle tracce di \"Aladdin Sane\" riguardarono il modo di affrontare il proprio stato psicologico. \nIspirazioni e influenze.\n\"Aladdin Sane\" contiene una serie di composizioni originate dalle impressioni di viaggio di Bowie negli Stati Uniti, un percorso fatto in treno e in bus Greyhound nell'autunno 1972, e l'idea del diario di uno straniero in America fu enfatizzata dalla scelta di associare una citt\u00e0 ad ogni traccia, ad eccezione di \"Let's Spend the Night Together\": da New York (\"Watch That Man\") a Seattle-Phoenix (\"Drive-In Saturday\"), Detroit (\"Panic in Detroit\"), Los Angeles (\"Cracked Actor\"), New Orleans (\"Time\") e ancora Detroit e New York (\"The Jean Genie\"). A queste furono aggiunte la RHMS Ellinis (la \"title track\"), la nave che riport\u00f2 a casa David alla fine dell'anno, Londra (\"Lady Grinning Soul\") e, pi\u00f9 specificatamente, Gloucester Road (\"The Prettiest Star\").\n\u00abAladdin Sane era da una parte un'estensione di Ziggy\u00bb, spiego Bowie, \u00abd'altro canto era pi\u00f9 soggettivo, Aladdin Sane era la mia idea dell'America rock 'n' roll. Ero coinvolto in quel grande circuito di concerti e non mi piaceva molto. Perci\u00f2 inevitabilmente la mia scrittura rifletteva il tipo di schizofrenia che attraversavo. Volevo essere sul palco a cantare le mie canzoni, ma nello stesso tempo non volevo stare su quegli autobus con tutta quella gente strana. Dal momento che sono fondamentalmente una persona tranquilla era difficile venirne a capo. Cos\u00ec Aladdin Sane era diviso a met\u00e0\u00bb.\nIl concetto di \"Ziggy in America\" pone l'accento sull'anima rock'n'roll che pervade l'album e sui testi, in cui la realt\u00e0 d'oltreoceano \u00e8 raccontata attraverso racconti futuristi (\"Drive In Saturday\", \"Panic In Detroit\"), parodistici (\"Cracked Actor\", \"Watch That Man\") ma anche sognanti e malinconici (\"The Prettiest Star\", \"Lady Grinning Soul\"). Tra immagini di vite degenerate, violenza, tossicomani e gangster eroinomani affiora una nostalgia per il rock 'n' roll anni cinquanta e l'et\u00e0 d'oro di Hollywood e per alcuni aspetti l'album raffin\u00f2 i temi gi\u00e0 presenti in quelli precedenti: religione, scienza e fantascienza e la degradazione della vita umana nel vuoto spirituale.\nLa velocit\u00e0 di sviluppo dell'album e l'\"americanismo\" nella scrittura di Bowie conferirono a \"Aladdin Sane\" un taglio pi\u00f9 duro. \u00abVolevamo farlo molto pi\u00f9 ruvido\u00bb, ha detto in seguito il produttore Ken Scott. \u00abAnche Ziggy era rock 'n' roll, ma un rock pi\u00f9 raffinato. David voleva che certi pezzi suonassero come i Rolling Stones ed il rock 'n' roll pi\u00f9 rozzo\u00bb. L'impronta degli Stones sull'album \u00e8 ampiamente presente, oltre che con la cover di \"Let's Spend the Night Together\", con riferimenti a Mick Jagger (\"Drive-In Saturday\") e \"Brown Sugar\" (\"Watch That Man\"), ispirata dalla cantante soul americana Claudia Lennear a cui Bowie aggiunse il suo contributo in \"Lady Grinning Soul\".\nIl gioco di parole del titolo a un certo stadio della lavorazione del disco sembrava che dovesse essere il meno equivoco \"A Lad Insane\" (\"Un ragazzo folle\"). Un titolo precedente e pi\u00f9 criptico era \"Love Aladdin Vein\", come spieg\u00f2 il cantante a \"Disc &amp; Music Echo\": \u00abL'album riguarda gli Stati Uniti... in origine mi sembrava che \"Love Aladdin Vein\" andasse bene, poi ho pensato \"Forse non dovrei scriverli cos\u00ec facilmente\", cos\u00ec l'ho cambiato. E poi \"Vein\", c'era la faccenda della droga, ma dopo tutto non \u00e8 cos\u00ec universale\u00bb.\nRegistrazione.\nLe sessioni cominciarono a New York il 6 ottobre 1972 con l'incisione di \"The Jean Genie\" e i primi di dicembre, terminata la parte americana dello Ziggy Stardust Tour, proseguirono con \"The Prettiest Star\", \"Drive-In Saturday\" e \"Let's Spend the Night Together\". Le restanti tracce furono registrate il mese successivo a Londra, dopo il ritorno in patria, e si conclusero il 24 gennaio 1973 con \"Panic In Detroit\". Il giorno dopo David si imbarc\u00f2 di nuovo per gli Stati Uniti per iniziare l'Aladdin Sane Tour e le ultime rifiniture dell'album furono aggiunte a New York.\nBowie si occup\u00f2 di nuovo della produzione insieme a Ken Scott, con l'assistenza di Mike Moran. Agli Spiders from Mars si aggiunsero nuovi musicisti che avrebbero partecipato anche al tour fino alla fine del 1973: i sassofonisti Ken Fordham e Brian \"Bux\" Wilshaw e soprattutto il pianista jazz Mike Garson, che dette un'impronta decisiva all'album come ha confermato in seguito Bowie: \u00abNon ti verrebbe mai in mente di inserire un pianista d'avanguardia nel contesto di una formazione di puro rock 'n' roll, ma funzion\u00f2 bene. Apport\u00f2 una qualit\u00e0 di tessitura molto interessante, l'album non avrebbe avuto lo stesso feeling se non ci fosse stato Mike\u00bb.\nCompletarono la formazione le coriste Juanita \"Honey\" Franklin e Linda Lewis, che due anni dopo avrebbe ottenuto un grande successo con la cover di \"The Shoop Shoop Song (It's in His Kiss)\", oltre a Geoffrey Mac Cormack (citato nei crediti come G.A. MacCormack) alla prima di una lunga serie di collaborazioni con Bowie negli anni settanta.\nLe sessioni produssero diverse tracce non utilizzate tra cui \"All the Young Dudes\", gi\u00e0 pubblicata nel luglio 1972 dai Mott the Hoople, e la cosiddetta \"Sax Version\" di \"John, I'm Only Dancing\", esclusa dall'album e pubblicata solo come 45 giri. Secondo alcune fonti sarebbe stato registrato anche un demo strumentale di circa 6 minuti intitolato \"Zion\", che incorporava parti della \"title track\" e di quella che sarebbe poi diventata \"Sweet Thing (Reprise)\", anche se \u00e8 probabile che la registrazione sia avvenuta qualche mese dopo, nel periodo di \"Pin Ups\".\nUscita e accoglienza.\nL'album fu pubblicato il 13 aprile 1973, mentre il cantante era impegnato in Giappone con l'Aladdin Sane Tour, con 100.000 copie gi\u00e0 prenotate che gli garantirono lo status di disco britannico pi\u00f9 rapidamente venduto dai tempi dei Beatles.\nDopo aver passato l'ultimo anno quasi ininterrottamente in tourn\u00e9e e contemporaneamente impegnato in lavori di composizione e produzione per i Mott the Hoople (\"All the Young Dudes\"), Lou Reed (\"Transformer\") e gli Stooges (\"Raw Power\"), e dopo l'enorme successo di \"The Rise and Fall of Ziggy Stardust and the Spiders from Mars\", Bowie era ormai diventato una star e le aspettative per il nuovo disco erano ovviamente molto alte.\nSebbene molte delle recensioni fossero positive, soprattutto in patria non mancarono le critiche da parte della stampa musicale. \u00abTogliete l'immagine di Bowie e non rimane nulla\u00bb scrisse Dave Laing su \"Let It Rock\", \u00abla sua roba mi ricorda sempre di pi\u00f9 i Beatles prima che si sciogliessero, i ghirigori senza scopo di \"Abbey Road\", quando non avevano nulla da dire e tutti i modi per farlo...\u00bb Su \"Melody Maker\" l'album fu definito \u00absuperficialmente mozzafiato e fondamentalmente frustrante... c'\u00e8 molto per abbagliare gli occhi e le orecchie, ma poco per muovere la mente o il cuore\u00bb, evidenziando come i testi fossero intensi ma confusi e frammentari e i brani eseguiti con una brutale eleganza ma con la sensazione che non sarebbero stati ricordati a lungo. Chi aveva sostenuto Bowie nei primi tempi era sconcertato nel constatare che il cantante era diventato l'idolo per adolescenti urlanti e le rubriche di corrispondenza delle riviste specializzate cominciarono a registrare lamentele a proposito della sua \"svendita\".\nNegli Stati Uniti \"Aladdin Sane\" ricevette un'accoglienza migliore da parte della stampa. La rivista \"Billboard\" lo defin\u00ec una combinazione di \"pura energia e rock esplosivo\", elogiando soprattutto \"Watch That Man\", \"The Jean Genie\" e \"Lady Grinning Soul\" e notando che \u00abl'impatto sonoro \u00e8 importantissimo e c'\u00e8 molto impegno vocale ed esuberanza strumentale\u00bb. Su \"Rolling Stone\", Ben Gerson sottopose l'album ad un'attenta analisi, pur basandosi molto sulla presunta omosessualit\u00e0 di David soprattutto a proposito di \"Cracked Actor\" e \"Let's Spend the Night Together\", e concluse affermando che \u00abgrazie a melodie provocatorie, testi audaci, arrangiamenti e produzione magistrali\u00bb Bowie era ormai una stella di prima grandezza.\nClassifiche.\nMentre per gli album precedenti, ad eccezione di \"Ziggy Stardust\", il consenso unanime della stampa non aveva trovato un riscontro nelle vendite, nel caso di \"Aladdin Sane\" avvenne esattamente il contrario e nonostante la tiepida accoglienza nel Regno Unito l'album fece il suo ingresso in classifica direttamente al 1\u00ba posto, rimanendovi per cinque settimane.\nSi tratt\u00f2 di un successo senza precedenti per Bowie che oltre a raggiungere per la prima volta la vetta della classifica in patria, con 27 settimane di permanenza nella top ten, piazz\u00f2 il disco al 4\u00ba posto nei Paesi Bassi, all'8\u00ba in Italia, al 7\u00ba in Australia e al 17\u00ba negli Stati Uniti, entrando per la prima volta nella Top 20.\n\"Aladdin Sane\" \u00e8 stato certificato disco d'oro nel 1981 dalla Syndicat national de l'\u00e9dition phonographique in Francia, nel 1983 dalla RIAA negli Stati Uniti e nel 2013 dalla BPI nel Regno Unito, dove si \u00e8 riaffacciato in classifica in occasione di alcune riedizioni. Nel 2016, dopo la morte di David Bowie l'album ha guadagnato nuova popolarit\u00e0 ed \u00e8 tornato nella Official Albums Chart arrivando al 22\u00ba posto.\nIl 27 dicembre 2019 \u00e8 stato certificato disco di platino nel Regno Unito.\nCopertina.\nLa copertina di \"Aladdin Sane\" riporta una delle pi\u00f9 celebri immagini della carriera di David Bowie: la foto del cantante a torso nudo, con gli occhi chiusi, i capelli fiammeggianti e il volto diviso in due da una saetta rossa e blu mentre una lacrima gli scivola lungo la clavicola. \nLo shooting per la copertina era diretto da Celia Philo.\nIl fotografo Brian Duffy, presentato a David dal manager Tony Defries, credeva che il disegno del fulmine fosse stato ispirato al cantante da un anello appartenuto ad Elvis Presley, ma l'immagine aveva implicazioni pi\u00f9 ampie e il trucco opera di Pierre La Roche rappresentava una deliberata espressione della personalit\u00e0 scissa del personaggio.\nLo stesso Bowie ha ammesso che la lacrima fu invece un'idea di Duffy: \u00abCe l'ha messa in seguito, ho pensato che fosse una cosa piuttosto dolce\u00bb. Entusiasta del risultato, Defries insistette con la RCA per riprodurre la copertina con un inedito sistema a sette colori, un processo che non era possibile in quel periodo nel Regno Unito e che richiedette l'intervento di un tipografo di Zurigo.\nIn Italia, al fine di anticipare al massimo l'uscita dell'album la RCA decise di distribuire la prima tiratura con una copertina provvisoria completamente bianca con il nome dell'artista e dell'album. La copertina ufficiale fu distribuita successivamente e a chi aveva acquistato l'album fu permesso di richiederla gratuitamente nei negozi di dischi.\nTracce.\nTesti e musiche di David Bowie, tranne dove diversamente indicato.\nBonus disc della riedizione 2003.\nTesti e musiche di David Bowie.\nDescrizione dei brani.\n\"Watch That Man\".\nUscito in Italia come lato B di \"Let's Spend the Night Together\", il brano che apre \"Aladdin Sane\" evidenzia un cambio di direzione rispetto all'album precedente. Alcune fonti sostengono che \"Watch That Man\" sia una sorta di omaggio a Mick Jagger mentre secondo un'altra teoria trarrebbe ispirazione dalla performance di David Johansen con i New York Dolls avvenuta nell'ottobre 1972 al Mercer Arts Center di Manhattan.\n\"Aladdin Sane (1913\u20131938\u2013197?)\".\nDescritta dal biografo David Buckley come la \"canzone chiave\" dell'album, fu composta nel dicembre 1972 a bordo del Transatlantico RMHS Ellinis, durante il viaggio verso Londra dopo il primo tour negli Stati Uniti. Come avrebbe dichiarato in seguito, si tratt\u00f2 di una conseguenza della \u00absensazione di catastrofe imminente che provai in America nel periodo del mio soggiorno in quel Paese\u00bb.\n\"Drive-In Saturday\".\nSecondo singolo estratto dall'album e definito dal biografo David Buckley il migliore del periodo glam di Bowie insieme a \"Rebel Rebel\", non venne distribuito negli Stati Uniti a causa del rifiuto della divisione americana della RCA che gli prefer\u00ec \"Time\". La canzone contiene molte citazioni, da Mick Jagger a Marc Bolan, da Carl Gustav Jung a Twiggy, la prima supermodella della \"Swinging London\" che sarebbe apparsa sulla copertina di \"Pin Ups\".\n\"Panic in Detroit\".\nLo stesso anno venne pubblicata in Giappone come lato B di \"Time\" e l'anno successivo come lato B di \"Knock on Wood\" e \"Rock 'n' Roll with Me\", in una versione live registrata durante il Diamond Dogs Tour. Bowie trasse ispirazione da una notte passata a New York con Iggy Pop, giunto in aereo da Los Angeles per assistere al concerto alla Carnegie Hall del 28 settembre e che gli raccont\u00f2 le pittoresche imprese dei rivoluzionari di Detroit che aveva appreso durante l'infanzia.\n\"Cracked Actor\".\n\u00abUn vivido e potente racconto di Hollywood, eroina e crudelt\u00e0 sessuale\u00bb, come scrisse \"Melody Maker\" il 19 aprile 1973, il brano descrive il declino di un ex divo del cinema costretto a pagare per ottenere prestazioni sessuali, un ritratto decadente di droga e sesso a pagamento che Bowie scrisse durante il suo soggiorno a Los Angeles alla fine di ottobre del 1972.\n\"Time\".\nScelta come singolo per il mercato statunitense al posto di \"Drive-In Saturday\", venne distribuita in una versione notevolmente ridotta rispetto a quella presente nell'album. Definita \u00abun po' Brecht/Weill e un po' Brel\u00bb da Ben Gerson di \"Rolling Stone\", con questa canzone Bowie torna su un tema gi\u00e0 affrontato nel recente passato, ovvero lo scorrere inesorabile del tempo.\n\"The Prettiest Star\".\nUna prima versione, degna di nota soprattutto per la presenza alla chitarra solista di Marc Bolan, era stata pubblicata come 45 giri il 6 marzo 1970, una vera e propria dichiarazione d'amore scritta per Mary Angela Barnett che sarebbe diventata sua moglie due settimane dopo. La versione registrata per \"Aladdin Sane\" \u00e8 caratterizzata da un accompagnamento vocale in stile \"doo-wop\" e da una sezione fiati da Hollywood anni cinquanta, oltre che da un sostanzioso assolo di chitarra di Mick Ronson.\n\"Let's Spend the Night Together\".\nLa cover del brano dei Rolling Stones venne pubblicata su 45 giri ma non usc\u00ec nel Regno Unito. Probabilmente non era stata concepita semplicemente come un omaggio a Jagger e Richards ma come un'estensione di Ziggy Stardust, un adattamento glam che con il testo aggiunto alla fine del brano suggerisce l'unione fisica di due ragazzi come un atto di sfida nei confronti dei loro genitori.\n\"The Jean Genie\".\nPrimo singolo estratto dall'album, \u00e8 una delle canzoni pi\u00f9 famose di Bowie e una delle pi\u00f9 eseguite nei concerti, oltre ad aver rappresentato il suo pi\u00f9 notevole successo commerciale fino a quel momento. \"The Jean Genie\" venne riconosciuta da Bowie sin dall'inizio come una canzone ispirata alla figura di Iggy Pop, mentre non ha mai ammesso che il pi\u00f9 volte suggerito riferimento allo scrittore francese Jean Genet sia stato intenzionale.\n\"Lady Grinning Soul\".\nL'ultima traccia \u00e8 un omaggio alla cantante soul americana Claudia Lennear, gi\u00e0 ispiratrice due anni prima di \"Brown Sugar\" dei Rolling Stones. La performance vocale sommessa e profonda, secondo Ben Gerson di \"Rolling Stone\" \u00abla pi\u00f9 espansiva e sincera dell'album\u00bb, chiude la successione di immagini violente e paranoiche di \"Aladdin Sane\" con una diffusa atmosfera di serenit\u00e0 e abbandono dei sensi.\nRiedizioni.\nLa prima edizione su compact disc \u00e8 del 1984, anno in cui furono ripubblicati anche i dischi precedenti di Bowie che divent\u00f2 cos\u00ec la prima rockstar ad avere l'intera produzione in formato digitale.\nTra le varie riedizioni da ricordare quella rimasterizzata del 1990, l'unica della serie EMI/Rykodisc senza tracce bonus, e quella distribuita nel 2003 in occasione del 30\u00ba anniversario, con un bonus disc contenente dieci tracce."}
{"id": "132628", "revid": "6923", "url": "https://it.wikipedia.org/wiki?curid=132628", "title": "Partito del Socialismo Europeo", "text": "Il Partito del Socialismo Europeo (PSE o PES), meglio noto come Partito Socialista Europeo, \u00e8 un partito politico europeo di orientamento socialdemocratico e laburista fondato nel 1992. Precursore del partito \u00e8 stata la Confederazione dei Partiti Socialisti della Comunit\u00e0 Europea, fondata nel 1973.\nIn sede di Parlamento europeo, il PSE ha dato vita nel 2009 all'Alleanza Progressista dei Socialisti e dei Democratici; prima di allora, aderiva al gruppo del Partito del Socialismo Europeo (la cui denominazione ufficiale \u00e8 tuttavia variata nel corso del tempo).\nIl Presidente \u00e8 l'ex primo ministro bulgaro Sergej Stani\u0161ev, eletto durante il Congresso del partito a Bruxelles del 2012.\nStoria.\nNel 1953 nell'Assemblea Comune della \"CECA\" si forma il \"Gruppo Socialista\", composto dai Socialdemocratici tedeschi, i Socialisti e Socialdemocratici Italiani, i Socialisti Francesi, i Socialisti belgi, i Laburisti Olandesi e i Socialisti Lussemburghesi.\nNel 1973 i socialisti europei formano la \"Confederazione dei Partiti Socialisti della Comunit\u00e0 Europea\", con l'aggiunta poi dei Laburisti Britannici e Irlandesi.\nL'atto costitutivo dell'attuale PSE, firmato a L'Aia nel 1992, reca le firme, per l'Italia, dei segretari dei tre partiti membri dell'epoca: Bettino Craxi (PSI), Achille Occhetto (PDS) e Carlo Vizzini (PSDI).\nIl PSE ha costituito il gruppo politico pi\u00f9 consistente del Parlamento europeo alle elezioni del 1979, del 1984, del 1989 e del 1994, il secondo a quelle del 1999, del 2004, del 2009, del 2014 e del 2019.\nPer integrare l'italiano Partito Democratico, il suo omologo cipriota e il lettone Partito dell'Armonia Nazionale, nessuno dei quali membro del partito, il PSE crea nel 2009 all'interno del Parlamento europeo il gruppo dell'Alleanza Progressista dei Socialisti e dei Democratici, con 184 deputati, ultima evoluzione dello storico gruppo socialista.\nNel 2010 viene istituita la \"Foundation for European Progressive Studies\" (FEPS) come think tank del PSE.\nIl 27 febbraio 2014 la direzione del Partito Democratico italiano decide a larga maggioranza l'adesione al PSE. Nel marzo 2014, in seguito al congresso di Roma, il PSE aggiunge la dicitura \"Socialisti &amp; Democratici\" al suo logo ufficiale.\nIdeologia e posizioni.\nSecondo il manifesto firmato il 1\u00ba dicembre 2008, il partito vuole:\nDiritti sociali e civili.\nSostiene fortemente il \u201cdiritto alla disconnessione\u201d per legge, in modo che una persona \u00abdebba lavorare solo durante le ore del suo contratto e quando \u00e8 pagato\u00bb, affinch\u00e9 non ci sia pi\u00f9 pressione sui dipendenti per essere sempre disponibili, lavoro non retribuito, stress e burn out.\nSi batte per una strategia per raggiungere l\u2019uguaglianza di genere, propone infatti il superamento del divario di genere in termini retributivi e pensionistici, la difesa della salute sessuale e riproduttiva della donna e dei suoi diritti, l\u2019equilibrio di genere nelle posizioni apicali e nei processi decisionali, l\u2019entrata in vigore della direttiva sull\u2019equilibrio tra vita privata e professionale, la lotta alla tratta di esseri umani e allo sfruttamento sessuale/lavorativo, e l\u2019eradicazione della violenza contro la donna e la violenza di genere.\nFiscalit\u00e0.\nSostiene fortemente un piano per combattere evasione ed elusione fiscale per recuperare centinaia di miliardi di euro. Propone un'aliquota fiscale minima globale del 21% per limitare la concorrenza fiscale tra i paesi e generare entrate che finanziano i servizi pubblici per tutti.\nCongressi.\nI congressi del Partito del Socialismo Europeo (PSE) sono organizzati ogni due anni e mezzo, una volta durante l'anno in cui si tengono le elezioni per il Parlamento europeo, e una volta a met\u00e0 mandato.\nIl Congresso di Bruxelles del 28-29 settembre 2012 ha portato all'elezione del nuovo Presidente del partito e ha preparato le proposte comuni per le elezioni europee del 2014. Il congresso ha puntato anche ad adottare un processo \"pi\u00f9 democratico e trasparente\" per la selezione del candidato socialista alla presidenza della Commissione europea nel 2014. I socialisti sperano di riuscire a sconfiggere Jos\u00e9 Manuel Dur\u00e3o Barroso, beneficiando del fallimento delle destre europee nell'affrontare la crisi economico-finanziaria in Europa. Durante il congresso \u00e8 stato eletto nuovo Presidente l'ex-primo ministro della Bulgaria Sergej Stani\u0161ev, con il 91% dei voti dei 350 delegati dei 34 partiti socialisti europei. Come suoi vice sono stati eletti il francese Jean-Christophe Cambad\u00e9lis, l'inglese Jan Royall, la spagnola Elena Valenciano e la slovacca Katar\u00edna Neved'alov\u00e1.\nStani\u0161ev fu riconfermato presidente il 22\u201323 giugno 2015 al Congresso di Budapest. Anche Achim Post (SPD) fu riconfermato segretario generale; come vice-presidenti furono eletti Jean-Christophe Cambad\u00e9lis (PS), Carin J\u00e4mtin (Socialdemocratici Svedesi), Katar\u00edna Neve\u010falov\u00e1 (Smer-SD) e Jan Royall (Labour).\nIl 7\u20138 dicembre 2019 al Congresso del PES di Lisbona Stani\u0161ev e Post furono riconfermati presidente e segretario generale. Iratxe Garc\u00eda (PSOE) fu eletta prima vice-presidente, mentre Francisco Andr\u00e9 (Socialisti portoghesi), Katar\u00edna Neve\u010falov\u00e1 (Smer-SD) e Marita Ulvskog (Socialdemocratici di Svezia) furono eletti vice-presidenti.\nNelle istituzioni dell'Unione europea.\nConsiglio europeo.\n7 dei 27 Capi di Stato o di governo membri del Consiglio europeo appartengono al PSE:\nCommissione europea.\nCommissione von der Leyen (IX legislatura, dal 1\u00ba dicembre 2019)\nParlamento europeo.\nNel Parlamento europeo il PSE \u00e8 presente nell'Alleanza Progressista dei Socialisti e dei Democratici (S&amp;D), il cui gruppo, guidato dal 2 luglio 2019 dall'eurodeputata spagnola Iratxe Garc\u00eda P\u00e9rez, \u00e8 il secondo per numero di membri dopo le elezioni europee del 2019. Il gruppo S&amp;D conta 144 eurodeputati al dicembre 2021, di cui 136 membri del PSE (alcuni partiti nazionali appartengono al gruppo S&amp;D pur non essendo membri del PSE, come il romeno PRO Romania e l'ungherese Coalizione Democratica). Per la prima met\u00e0 della IX legislatura il gruppo S&amp;D esprime anche il Presidente del Parlamento nella persona dell'italiano David Sassoli (PD).\nConsiglio dell'Unione europea.\nPartiti membri del PSE sono rappresentati in seno al Consiglio dell'Unione europea: partecipano alle maggioranze di governo in Belgio (governo De Croo), Bulgaria (governo Petkov), Danimarca (governo Frederiksen), Finlandia (governo Marin), Germania (governo Scholz), Italia (governo Draghi), Lussemburgo (governo Bettel-Kersch-Bausch), Malta (governo Abela), Portogallo (governo Costa II), Romania (governo Ciuc\u0103), Spagna (governo Sanchez II) e Svezia (governo Andersson).\nComitato delle regioni.\nNel Comitato europeo delle regioni il PSE conta 88 membri e 88 membri supplenti ed \u00e8 il secondo gruppo pi\u00f9 rappresentato.\nOltre l'Unione Europea.\nEsponenti del PSE sono capi di Stato o di governo in alcuni Paesi e territori extra-UE:\nPartiti membri.\nI partiti nazionali che aderiscono al PSE in qualit\u00e0 di partiti membri (UE, Norvegia e Regno Unito) o associati sono i seguenti.\nI partiti nazionali che aderiscono al PSE in qualit\u00e0 di partiti osservatori sono i seguenti:"}
{"id": "132629", "revid": "1305772", "url": "https://it.wikipedia.org/wiki?curid=132629", "title": "The Dig", "text": "The Dig \u00e8 un videogioco di fantascienza di tipo avventura grafica sviluppato e commercializzato dalla LucasArts nel 1995 per DOS, Mac e Windows/OSX. Il soggetto del videogioco \u00e8 del regista cinematografico Steven Spielberg mentre la sceneggiatura \u00e8 di Sean Clark e Orson Scott Card. Il game design si deve a Clark, su materiale dell'ideatore originale Brian Moriarty.\nBasato sul motore SCUMM, permette al giocatore di agire come il capitano di una missione spaziale, Boston Low. Il gioco \u00e8 incentrato sulla soluzione di enigmi tramite la combinazione dei diversi oggetti trovati nelle varie ambientazioni.\nTrama.\nLa storia comincia sulla Terra, in un osservatorio spaziale nel Borneo. L'asteroide Attila \u00e8 in procinto di schiantarsi sulla Terra. Per questo la NASA organizza una spedizione, il cui scopo sar\u00e0 collocare due cariche nucleari in punti strategici di Attila. I cinque membri dell'equipaggio sono:\nGrazie a uno shuttle i tre astronauti, col supporto di Miles e Borden che rimangono nella navetta, riescono a piazzare delle cariche atomiche sulla sua superficie, deviando la traiettoria del corpo celeste. Scoprono poi che quest'ultimo \u00e8 cavo e, al suo interno, ritrovano delle lastre metalliche d'origine aliena: l'asteroide si rivela essere una navicella spaziale. Una volta posizionate le lastre su un piedistallo, i tre vengono trasportati su un pianeta alieno.\nSul pianeta trovano i resti, come tram e ponti di luce, di un'antica civilt\u00e0 tecnologicamente avanzata, oltre ad alcune forme di vita indigene, come tartarughe spaziali, creature simili a pipistrelli e mostri marini. Il responsabile scientifico della missione, Brink, morto in seguito a una caduta, \u00e8 resuscitato per mezzo di alcune particolari pietre. Brink per\u00f2 impazzisce, cercando di produrre sempre pi\u00f9 pietre, diventate per lui come una droga.\nLa storia prosegue, man mano che il giocatore risolve gli enigmi sparsi per il pianeta, rivelando sempre pi\u00f9 informazioni sulla civilt\u00e0 aliena. Quest'ultima aveva raggiunto un livello tecnologico molto avanzato, tanto da riuscire ad entrare in una dimensione da cui per\u00f2 non riescono ad uscire.\nAlla fine gli astronauti riescono a far ritornare gli antichi abitanti del pianeta che li aiutano a rientrare sulla Terra. Il video finale ha una piccola variazione a seconda che si mantenga o meno una promessa fatta a Maggie Robbins durante il gioco.\nModalit\u00e0 di gioco.\nI personaggi sono disegnati nel classico stile Lucas, come quelli di Indiana Jones e il destino di Atlantide o dei primi due episodi di Monkey Island. La risoluzione di 320\u00d7200 punti risultava arretrata rispetto alle contemporanee sperimentazioni con il 640\u00d7480. I fondali sono realistici, disegnati con dovizia di dettagli, realismo e variet\u00e0 cromatica. Le sequenze animate in 3D sono state realizzate dalla Industrial Light &amp; Magic. The Dig cambia decisamente registro rispetto alle precedenti avventure LucasArts, di tono umoristico: affronta infatti temi cruciali come quello della mortalit\u00e0 dell'uomo.\nLa colonna sonora \u00e8 composta da Micheal Land, gi\u00e0 autore delle musiche di Monkey Island. La maggior parte della colonna sonora \u00e8 riprodotta da un sintetizzatore K2000, con l'aggiunta delle registrazioni di alcuni strumenti live. I temi sono composti da lunghi tappeti di tastiere, al confine tra la musica classica e la new age sullo stile di Vangelis (ad esempio il tema iniziale di Blade Runner). Tra i pezzi utilizzati vi sono anche delle citazioni riprese da Wagner. Spesso la musica segnala alcuni momenti cruciali o di forte impatto emotivo aumentando di volume.\nL'interfaccia adotta per la prima volta la formula per cui \u00e8 sufficiente evidenziare un \"hotspot\" col cursore perch\u00e9 compaia una definizione, e cliccarvi sopra conduce il personaggio a compiere direttamente l'azione giusta. Col tasto destro si richiama l'inventario, da cui si selezionano gli oggetti da usare. Non esistono verbi: l'interfaccia, a seconda dell'oggetto che viene cliccato, esegue l'azione adeguata. I personaggi non possono correre, ma se si vuole uscire rapidamente da una schermata si pu\u00f2 cliccare due volte sul bordo e la scena cambia immediatamente. \u00c8 necessario il pixel hunting in alcune situazioni.\nStoria della sceneggiatura.\nIn origine Steven Spielberg aveva in mente di fare del copione di questo videogioco un episodio della sua serie TV sci-fi \"Amazing Stories\", e successivamente un film, che nelle sue intenzioni avrebbe dovuto trovarsi a met\u00e0 tra Il pianeta proibito e Il tesoro della Sierra Madre. Il progetto, per\u00f2, non and\u00f2 in porto per via dei costi proibitivi che la realizzazione avrebbe richiesto. Allora Spielberg pens\u00f2 ad un videogioco, e da appassionato dei giochi d'avventura e intimo amico di George Lucas, si rivolse alla LucasArts. Contatt\u00f2 Ron Gilbert, autore di Monkey Island, e successivamente lo incontr\u00f2 insieme a Noah Falstein e a un apprendista, Dave Grossman. Il capo progetto divenne Noah Falstein, che scrisse il soggetto originale, molto diverso dal gioco finito; la sua prima idea di game play si collocava al crocevia tra action, RPG e adventure e dava la possibilit\u00e0 di controllare due personaggi contemporaneamente. Data la natura troppo ambiziosa del progetto, Falstein fu sollevato dall'incarico nel 1993 ed al suo posto subentr\u00f2 Brian Moriarty che decise di ricominciare da capo l'anno successivo presentando \"The Dig\" come sola avventura grafica. Il gioco in via di sviluppo era molto simile alla versione pubblicata due anni dopo, ma aveva una storia sostanzialmente diversa nei contenuti pi\u00f9 cupi e, su richiesta di Spielberg stesso, molto pi\u00f9 splatter; i personaggi nel pianeta alieno erano inoltre quattro e non tre come nella versione finale. La sua versione esigeva un dispiego di mezzi tale da non poter essere programmata in SCUMM; l'interfaccia avrebbe sostituito delle icone ai verbi d'azione. Diversi contrasti all'interno del team spinsero Moriarty ad abbandonare il progetto, che rimase in assenza di un responsabile. Nell'interregno si succedettero Dave Grossman e Steve Dautermann, aiutato da Hal Barrow. Il testimone pass\u00f2 poi a Sean Clark, che pretese il ritorno allo SCUMM, opt\u00f2 per l'interfaccia col puntatore intelligente, apport\u00f2 modifiche sensibili alla trama e cambi\u00f2 i doppiatori che prestavano voce ai personaggi. The Dig fu quindi distribuito dopo cinque anni, nel 1995.\nAccoglienza.\nIl titolo ha venduto pi\u00f9 di copie a livello mondiale, registrando un picco di vendite in casa Lucas. La ricezione critica fu tendenzialmente positiva.\nRequisiti di sistema.\nIl gioco \u00e8 stato distribuito su CD-ROM, in versione DOS e Mac OS. Da luglio 2009 \u00e8 disponibile anche su Steam, la piattaforma di distribuzione digitale prodotta e gestita da Valve.\nPer la versione PC i requisiti erano:"}
{"id": "132631", "revid": "287204", "url": "https://it.wikipedia.org/wiki?curid=132631", "title": "Regione di Hu\u00e1nuco", "text": "Hu\u00e1nuco \u00e8 una regione situata nel centro del Per\u00f9. Confina a nord con La Libertad, San Martin, Loreto e Ucayali, a sud con Pasco, e ad ovest con la Regione di Lima e quella di Ancash, mentre ad est solo con Ucayali. La capitale della regione, Hu\u00e1nuco, gli d\u00e0 il nome.\nGeografia fisica.\nHuanuco \u00e8 una regione impervia, comprendente parte della \"sierra\", della foresta pluviale e della cordigliera delle Ande. Essendo equidistante tra il nord e il sud del paese, ha il privilegio di godere di un clima estremamente mite con medie annuali attorno ai 20\u00a0\u00b0C. All'ingresso del capoluogo di provincia, Hu\u00e1nuco, si pu\u00f2 osservare un cartello: \"Hu\u00e1nuco, la citt\u00e0 dall'eterna primavera\".\nStoria.\nLa regione \u00e8 importante per i suoi paesi, le sue citt\u00e0, la sua storia, dove la presenza dell'uomo \u00e8 antichissima. \"El Hombre de Lauricocha\" (L'uomo di Lauricocha), risale al 10000 a.C., ed \u00e8 l'esempio pi\u00f9 evidente di questa presenza, appartenente ai Kotosh, della quale \u00e8 stata individuata la pi\u00f9 antica colonia americana risalente al 4200 a.C.\nDiversi gruppi etnici hanno popolato nel tempo questa regione. Tuttavia, dopo una forte resistenza, venne incorporata nell'impero Inca. Hu\u00e1nuco fa anche parte dell'antica via Cusco-Cajamarca-Cusco.\nAll'inizio del XIX secolo, durante il processo di emancipazione del Per\u00f9, Hu\u00e1nuco fu la prima citt\u00e0 a promuoverne l'indipendenza, dove ebbe luogo il primo giuramento il 15 dicembre 1820, dopo diverse rivolte avvenute nelle citt\u00e0 di Humalpies, Huallaca e Ambo.\nGeografia antropica.\nSuddivisioni amministrative.\nLa regione \u00e8 suddivisa in 11 province che sono composte di 75 distretti. Le province, con i relativi capoluoghi tra parentesi, sono:"}
{"id": "132633", "revid": "1543377", "url": "https://it.wikipedia.org/wiki?curid=132633", "title": "Ordini di grandezza (numeri)", "text": "Questa lista confronta i vari ordini di grandezza dei numeri positivi includendo i numeri dei gruppi adimensionali e le probabilit\u00e0.\n10\u221236.\n0,000\u00a0000\u00a0000\u00a0000\u00a0000\u00a0000\u00a0000\u00a0000\u00a0000\u00a0000\u00a0000\u00a0001\n10\u221233.\n0,000\u00a0000\u00a0000\u00a0000\u00a0000\u00a0000\u00a0000\u00a0000\u00a0000\u00a0000\u00a0001\nFisica: 9,109 382 6 \u00d7 10\u221231 kg \u00e8 la massa dell'elettrone\n10\u221230.\n0,000\u00a0000\u00a0000\u00a0000\u00a0000\u00a0000\u00a0000\u00a0000\u00a0000\u00a0001\n10\u221227.\n0,000\u00a0000\u00a0000\u00a0000\u00a0000\u00a0000\u00a0000\u00a0000\u00a0001\nFisica:da \u2248 1,67 \u00d7 10\u221227 a 4,52 \u00d7 10\u221225 kg le possibili dimensioni della massa di un atomo\n1,672 623 1 \u00d7 10\u221227 kg \u00e8 la massa del protone\n1,674 927 29 \u00d7 10\u221227 kg \u00e8 la massa del neutrone\n10\u221224.\n0,000\u00a0000\u00a0000\u00a0000\u00a0000\u00a0000\u00a0000\u00a0001; Quadrilionesimo)\nISO: yocto \u2014 y\n10\u221221.\n0,000\u00a0000\u00a0000\u00a0000\u00a0000\u00a0000\u00a0001; Triliardesimo)\nISO: zepto \u2014 z\n10\u221218.\n0,000\u00a0000\u00a0000\u00a0000\u00a0000\u00a0001; Trilionesimo)\nISO: atto \u2014 a\n10\u221215.\n0,000\u00a0000\u00a0000\u00a0000\u00a0001; Biliardesimo)\nISO: femto \u2014 f\n10\u221212.\n0,000\u00a0000\u00a0000\u00a0001; Bilionesimo)\nISO: pico \u2014 p\n10\u22129.\nISO: nano \u2014 n\n10\u22126.\nISO: micro \u2014 \u00b5\n10\u22123.\nISO: milli \u2014 m\n10\u22122.\nISO: centi \u2014 c\n10\u22121.\nISO: deci \u2014 d\n101.\nISO: deca \u2014 da\n102.\nISO: etto \u2014 h\n103.\nISO: kilo \u2014 k\n106.\nISO: mega \u2014 M\n109.\nISO: giga \u2014 G\n1012.\nISO: tera \u2014 T\n1015.\nISO: peta \u2014 P\n1018.\nISO: exa \u2014 E\n1021.\nISO: zetta \u2014 Z\n1024.\nISO: yotta \u2014 Y\n1030.\n(; Quintilione\nSuperiori a 1039.\n\"Nota:\" Per interpretare correttamente le ultime righe occorre ricordare che l'operazione di elevamento a potenza deve essere effettuata da destra a sinistra ad esempio:"}
{"id": "132636", "revid": "339392", "url": "https://it.wikipedia.org/wiki?curid=132636", "title": "Shaddarshana", "text": ""}
{"id": "132637", "revid": "231280", "url": "https://it.wikipedia.org/wiki?curid=132637", "title": "Abzu", "text": ""}
{"id": "132638", "revid": "879817", "url": "https://it.wikipedia.org/wiki?curid=132638", "title": "Genomica", "text": "La genomica \u00e8 una branca della biologia molecolare che si occupa dello studio del genoma degli organismi viventi. In particolare si occupa della struttura, contenuto, funzione ed evoluzione del genoma. \u00c8 una scienza che si basa sulla bioinformatica per l'elaborazione e la visualizzazione dell'enorme quantit\u00e0 di dati che produce.\nUtilit\u00e0 e metodologie.\nAlla base della genomica sono i metodi della biologia molecolare, quali i metodi di clonaggio dei geni e di sequenziamento del DNA. Conoscere l'intero genoma degli organismi permette di assumere un approccio nuovo \"in silico\" alla ricerca biologica. Questo presenta molti vantaggi: un esempio \u00e8 la maggior facilit\u00e0 del trasferimento delle conoscenze su un organismo ad un altro, tramite la ricerca di geni omologhi. Un altro vantaggio \u00e8 chiaramente osservabile per esempio in campo biomedico: molte malattie sono complesse, determinate da molti geni, come i tumori, e la conoscenza dell'intero genoma permette di identificare con pi\u00f9 facilit\u00e0 i geni coinvolti e osservare come questi interagiscono nel loro background genetico.\nGrazie alle scoperte derivanti dal sequenziamento del genoma umano \u00e8 nata una nuova branca definita genetica personalizzata e derivante dalle applicazioni delle conoscenze genetiche in medicina e nella pratica clinica. \u00e8 ora infatti possibile eseguire degli studi predittivi sull'incidenza di una data patologia su un campione o su un individuo rispetto alla popolazione generale per definire il rischio di sviluppare quella patologia.\nStoria della genomica.\nLa genomica nacque negli anni 80, quando furono prese le prime iniziative per il sequenziamento di interi genomi. Una data di nascita si pu\u00f2 probabilmente far coincidere con il sequenziamento completo del primo genoma, nel 1980: si trattava del genoma di un virus, il fago \u03a6-X174. Il primo sequenziamento del genoma di un organismo vero e proprio fu completato nel 1995 e si trattava di \nun batterio, \"Haemophilus influenzae\", con un genoma di notevoli dimensioni (1.83 milioni di paia di basi). Da allora i genomi \"completati\" aumentano esponenzialmente. La prima pianta il cui genoma \u00e8 completamente noto nella sua sequenza \u00e8 stata \"Arabidopsis thaliana\".\nIl sequenziamento del genoma umano.\nCon grande rilievo fu data dalla stampa non specialistica la notizia del sequenziamento del genoma umano, nel 2001. Un progetto pubblico di sequenziamento nacque nel 1986 sotto il nome di progetto genoma umano. Nonostante le ingenti risorse usate nel progetto fornite da vari stati per il finanziamento pubblico (il finanziamento maggiore dagli statunitense, pari a tre miliardi di dollari), questo fu superato nel tempo dalla strategia innovativa di sequenziamento di un'azienda privata, la \"Celera Genomics\". Celera Genomics riusc\u00ec a completare nel 2000 il sequenziamento del genoma umano in una frazione del tempo e dei costi rispetto al progetto pubblico (300 milioni di dollari), facendo scoppiare grandi polemiche e cambiando radicalmente l'approccio seguito dai progetti pubblici dedicati al sequenziamento del genoma umano. La sequenza fu pubblicata nel 2001 in un articolo su \"Nature\", che combinava i risultati di entrambi i progetti, pubblico e privato; si trattava di una bozza pari al 90% della sequenza e ancora con notevoli probabilit\u00e0 di errori. Una sequenza accurata al 99,99% e pari al 99% del genoma umano \u00e8 stata pubblicata nel 2003.\nObiettivi della genomica.\nTra gli obiettivi che si pone la genomica vi \u00e8 dunque l'allestimento di complete mappe genetiche e fisiche del DNA degli organismi viventi, proseguendo con il suo completo sequenziamento. La sequenza del DNA viene poi annotata, ovvero vengono identificati e segnalati tutti i geni e le altre porzioni di sequenza significative, insieme a tutte le informazioni conosciute su tali geni. In questo modo \u00e8 possibile ritrovare in maniera organizzata ed efficace le informazioni in appositi database, normalmente accessibili via Internet gratuitamente. Grazie al sequenziamento di diversi genomi \u00e8 nata la genomica comparativa, che si occupa del confronto tra i genomi di diversi organismi, nella loro organizzazione e sequenza."}
{"id": "132641", "revid": "11497", "url": "https://it.wikipedia.org/wiki?curid=132641", "title": "Sanatana Dharma", "text": ""}
{"id": "132647", "revid": "2208340", "url": "https://it.wikipedia.org/wiki?curid=132647", "title": "Mar del Giappone", "text": "Il ; in cinese ; in coreano (Corea del Nord) e (Corea del Sud); , \u00e8 un mare mediterraneo tributario dell'Oceano Pacifico occidentale delimitato a sudest dall'isola russa di Sachalin e dall'arcipelago del Giappone e a nordovest dalla terraferma asiatica.\nVi si affacciano Russia, le due Coree e il Giappone.\nTra le citt\u00e0 pi\u00f9 importanti che vi si affacciano figurano Vladivostok in Russia, W\u014fnsan, Hamh\u016dng e Chongjin in Corea del Nord, Pusan, Ulsan e Pohang in Corea del Sud, Niigata, Tsuruta e Maizuru in Giappone, tutte sedi di rilevanti porti marittimi sia commerciali che militari.\nIdrologia.\nLa quasi completa chiusura di questo mare rispetto all'oceano Pacifico provoca, come nel Mar Mediterraneo una minor escursione di marea. Inoltre, l'isolamento di questo tratto di mare si riflette anche nella biodiversit\u00e0 delle specie presenti e nella salinit\u00e0 dell'acqua la quale risulta essere minore di quella del vicino oceano. Il bilancio idrico \u00e8 prevalentemente dovuto allo scambio di acqua attraverso gli stretti che lo mettono in comunicazione con l'oceano Pacifico e gli altri mari che lo circondano. Infatti, i pochi corsi d'acqua sfociano nelle acque del Mar del Giappone contribuiscono per meno dell'1% al bilancio idrico totale.\nLe acque del Mar del Giappone sono caratterizzate da un'elevata concentrazione di ossigeno disciolto, ci\u00f2 spiega l'elevata produttivit\u00e0 biologica di queste acque e fa della pesca la principale attivit\u00e0 economica della regione. L'intensa attivit\u00e0 marittima ha portato a discordie di natura politica, nonostante ci\u00f2 il traffico navale nella zona \u00e8 destinato ad aumentare col crescere delle economie dei paesi dell'Estremo Oriente.\nGeografia.\nIl Mar del Giappone comunica con il Mare di Ochotsk a nord attraverso lo stretto dei Tartari e ad est attraverso lo stretto di La P\u00e9rouse. Lo stretto di Tsugaru lo mette in comunicazione con l'Oceano Pacifico, mentre lo stretto di Corea, a sud, lo mette in comunicazione con il Mar Cinese Orientale. Il mare ha una superficie di e un volume di . La profondit\u00e0 massima \u00e8 di . Una vasta insenatura ad ovest, in territorio russo, \u00e8 costituita dal golfo di Pietro il Grande, dove si trova l'arcipelago dell'imperatrice Eugenia poco pi\u00f9 a sud si trova il golfo di Possiet.\nI maggiori porti che si affacciano sulle coste del Mar del Giappone sono: Vladivostok, Nachodka, Vosto\u010dnyj, Sovetskaja Gavan', Vanino, Aleksandrovsk-Sachalinskij, Cholmsk, Niigata, Tsuruga, Maizuru, W\u014fnsan, H\u016dngnam, Chongjin, Pusan.\nControversie sulla denominazione.\nIl nome internazionale per il corpo d'acqua che confina con il Giappone, la Corea del Nord, Russia e Corea del Sud \u00e8 in discussione. Il governo giapponese sostiene l'uso del nome \"Mar del Giappone\", mentre la Corea del Sud sostiene il nome di \"mare orientale\", e la Corea del Nord sostiene il nome di \"mare orientale di Corea\".\nI paesi coinvolti (in particolare Giappone e Corea del Sud) hanno avanzato una serie di argomenti per sostenere il loro nome preferito. Molte delle argomentazioni che ruotano attorno a determinare quando il nome di Mar del Giappone \u00e8 diventato il nome comune. La Corea del Sud sostiene che storicamente il nome pi\u00f9 comune era mare dell'Est, mare d'Oriente, mare di Corea, o un'altra variante simile. La Corea del Sud sostiene inoltre che il nome di Mar del Giappone non divenne comune fino a quando la Corea fu sotto il dominio giapponese, momento in cui non aveva alcuna possibilit\u00e0 di influenzare gli affari internazionali. Gli argomenti sono stati sollevati per quanto riguarda la geografia di fondo del mare, nonch\u00e9 i potenziali problemi per quanto riguarda l'ambiguit\u00e0 di un nome o l'altro."}
{"id": "132648", "revid": "121697753", "url": "https://it.wikipedia.org/wiki?curid=132648", "title": "Teatro San Samuele", "text": "Il Teatro San Samuele di Venezia fu uno dei teatri pi\u00f9 prestigiosi fra quelli attivi nella citt\u00e0 lagunare, in tutto sette, durante il Settecento.\nStoria.\nVenne edificato nel 1656 su commissione della famiglia Grimani e fu da principio destinato alla rappresentazione di spettacoli di prosa; solo durante il secolo seguente vi vennero allestiti con maggiore frequenza opere liriche e spettacoli di balletto.\nDistrutto da un incendio nel settembre 1747, fu riedificato e - per scelta della famiglia Grimani che prefer\u00ec dirottare la musica lirica \"seria\" verso il nuovo e pi\u00f9 elegante Teatro San Benedetto (\"San Ben\u00e9to\") - destinato prevalentemente a rappresentazioni di opere buffe alternate a lavori in prosa.\nLa ricostruzione, progettata da Antonio Codognato, avvenne a tempo di record e nel maggio del 1748 il teatro era di nuovo completato. I palchi furono ridotti da sei a cinque ordini ma la struttura originale era rimasta invariata. In quello stesso anno in occasione della Fiera della Sensa fu rappresentata l'opera \"Il mondo alla roversa\" con libretto del Goldoni e musica del Galuppi. Le scenografie, l'allestimento e l'illuminazione, approntate in quell'occasione, sono state conservate in una stampa di anonimo, in seguito ripresa da un dipinto di Gabriele Bella.\nI tempi di riedificazione testimoniano che la struttura all'interno del perimetro delle mura era realizzata in massima parte con strutture di legno e materiali dipinti. Da qui anche la facilit\u00e0 degli incendi che colpivano con grande frequenza questi edifici. Le cose cambiarono alla fine del Settecento allorch\u00e9 le strutture posticce vennero sostituite da opere murarie molto pi\u00f9 durature ma anche pi\u00f9 costose. Il primo esempio di tale modificazione di tecnica costruttiva \u00e8 rappresentato dal teatro La Fenice. La crisi economica dell'aristocrazia port\u00f2 all'avvento di una classe di imprenditori organizzati in forma societaria che erano in grado di fronteggiare i costi che l'attivit\u00e0 teatrale richiedeva.\nIl San Samuele vide la direzione - sia pure per pochi anni, dal 1737 al 1741 - di Carlo Goldoni, che vi aveva fatto rappresentare (e vi avrebbe fatto rappresentare in seguito) diversi suoi lavori e che - su sollecitazione sempre dei Grimani - lasci\u00f2 poi per passare al teatro d'opera San Giovanni Grisostomo di Venezia. Per la \"fiera dell'Ascensione\" del 1736 vi aveva fatto rappresentare, su musica di Giovanni Maria Marchi, \"La generosit\u00e0 politica\", dramma per musica in onore \"di sua eccellenza il signor generale Neupergg, generale d'infanteria, colonnello d'un reggimento di sua maest\u00e0 cesarea cattolica e comandante di Luxembourg, eccetera, eccetera, eccetera\".\nSotto la direzione goldoniana inizi\u00f2, proprio in questo edificio, la grande riforma teatrale che mosse i primi passi con la rappresentazione del \"Momolo Cortesan\" (1738) commedia con testo scritto solo per i ruoli principali e il resto recitato \"all'improvviso\".\nAl San Samuele - teatro nel quale suon\u00f2 per un certo tempo anche Giacomo Casanova, e nel quale recit\u00f2 anche la madre, l'attrice Zanetta Farussi - nel 1730 il compositore Johann Adolf Hasse debutt\u00f2 con la sua \"Dalisa\", con la primadonna Faustina Bordoni, di ritorno a Venezia dopo sei anni di \"esilio\". Hasse vi metter\u00e0 in scena poi altre diverse sue opere, e si esib\u00ec anche il contralto Marietta Alboni.\nVi si tennero poi \"prime\" di importanti opere barocche come \"Griselda\" di Vivaldi con Anna Gir\u00f2 nel 1735, \"Gustavo primo re di Svezia\" di Galuppi nel 1740 e, in tempi successivi, di compositori famosi di melodrammi quali Gioachino Rossini e Gaetano Donizetti.\nA fine Settecento il teatro perse molto del suo antico prestigio. Nel 1770 i Grimani erano stati costretti a cederlo, a causa della crisi economica che aveva colpito il patriziato veneziano. In seguito rimase chiuso per diverse stagioni, riaprendo solo nel 1819 come teatro sociale cittadino dedicato soprattutto alla prosa.\nIl 26 dicembre 1819 avviene la prima assoluta di \"Il falegname di Livonia\" di Donizetti con Giovanni Battista Verger.\nDal nome dell'impresario Giuseppe Camploy, che lo aveva rilevato nel 1853, divenne Teatro Camploy.\nAlla morte del Camploy, avvenuta nel 1889, il teatro fu lasciato in eredit\u00e0 al Comune di Verona. Il Comune di Venezia lo acquist\u00f2, lo fece demolire nel 1894 e sull'area venne edificata una scuola."}
{"id": "132649", "revid": "287204", "url": "https://it.wikipedia.org/wiki?curid=132649", "title": "In Asia", "text": "In Asia \u00e8 una raccolta di articoli di giornale di Tiziano Terzani durante il suo periodo di corrispondente in questo continente.\nTiziano Terzani trascorse anni in Asia. La prima volta che vi mise piede fu nel 1965 per l'Olivetti che gli affid\u00f2 un incarico a Tokyo. Divenne poi collaboratore, prima libero battitore, poi corrispondente del quotidiano tedesco \u201cDer Spiegel\u201d.\nRisiedette a Singapore dal 1971 al 1975.\nA Hong Kong dal 1975 a 1979, in Cina da '79 al 1984, di nuovo a Hong Kong per un anno, poi in Giappone fino al 1990, in Thailandia fino al 1994 e da allora in India (dalla prefazione del volume \u201cIn Asia\u201d).\n\"\"La collezione che segue \u00e8 una selezione delle cose puramente giornalistiche che ho scritto nel corso degli ultimi 25 anni. La maggior parte sono traduzioni dei miei originali in tedesco o in inglese, altri sono articoli scritti direttamente in italiano. Mi son permesso di lasciarli come li ho trovati, i vecchi nelle veline o nelle versioni passate al telex, i pi\u00f9 recenti nella memoria del computer\".\"\n\"In Asia\" apre al lettore tanti spunti di riflessione e al contempo sazia la voglia di scoprire un mondo a noi misterioso e sconosciuto.\nL'autore fu presente e attento testimone di grandi avvenimenti in tante nazioni del continente oltre che interviste a personaggi misteriosi e sconosciuti.\nSi nota l'evoluzione politica ed etica degli stati e dei popoli come anche il modo di interpretarli e descriverli da parte dell'autore nel corso di quasi vent'anni.\nA titolo d'esempio fu testimone, presente e attento, al passaggio di Hong Kong da ultima colonia europea in Asia alla Cina Rossa. I sentimenti della popolazione locale e come la propaganda cinese riport\u00f2 l'evento. L'opera termina con \u201cL'Orsigna ultimo amore\u201d.\nOrsigna \u00e8 il paesino toscano in cui Terzani fu portato infante, crebbe e mor\u00ec."}
{"id": "132650", "revid": "729019", "url": "https://it.wikipedia.org/wiki?curid=132650", "title": "Yokosuka MXY7", "text": "Lo fu un aereo a reazione con motore a razzo disegnato dall'ufficio di progettazione giapponese K\u016bgish\u014d, il Primo arsenale tecnico aeronavale di Yokosuka, negli anni quaranta.\nFu un aeroplano specificatamente costruito come unit\u00e0 kamikaze impiegato dall'Impero giapponese nelle fasi finali della Seconda guerra mondiale. Gli Stati Uniti assegnarono al caccia il nome giapponese \"Baka\" (\"pazzo/folle\" o pi\u00f9 correttamente \"idiota/stupido/sciocco\").\nEra una piccola bomba volante che veniva trasportata entro la gittata del suo bersaglio sotto la carlinga di un bombardiere \"Mitsubishi G4M\" \"Betty\", di un Yokosuka P1Y Ginga \"Frances\" (Tipo Guidato 22) o, secondo un progetto mai realizzato, di un Nakajima G8N Renzan \"Rita\" (Trasporto Tipo 43A/B). Una volta rilasciato, il pilota planava inizialmente verso il bersaglio e, una volta sufficientemente vicino, accendeva il motore e si tuffava contro la nave per distruggerla. Data l'alta velocit\u00e0 raggiunta dal velivolo, l'avvicinamento finale era praticamente inarrestabile (specialmente per il Tipo 11). Successive versioni vennero progettate per essere lanciate da basi e caverne costiere ed anche da sommergibili equipaggiati con catapulte aeree, ma nessun esemplare fu mai utilizzato in questa maniera.\nVarianti.\nI primi Ohka operativi (Tipo 11 e Tipo 21) erano equipaggiati con motori a razzo a combustibile solido, che fornivano una notevole velocit\u00e0 (addirittura 800\u00a0km/h), ma un'autonomia molto limitata. Questo rappresentava un problema grave, perch\u00e9 era necessario che l'unit\u00e0 che lo trasportava in zona di operazioni si dovesse avvicinare eccessivamente al bersaglio, rendendosi vulnerabile alle difese antiaeree.\nL'Ohka Tipo 22 venne progettato per superare questo problema mediante l'utilizzo di un motoreattore, il Tsu-11. Questo motore super\u00f2 con successo le prove e degli Ohka vennero costruiti per utilizzare questo motore, ma nessuno venne usato operativamente.\nLo stadio finale nello sviluppo degli Ohka fu il Tipo 43, destinato ad essere equipaggiato con un turbojet Ishikawajima Ne-20. Di questa versione furono studiate anche due versioni da addestramento, il K-1 e il K-1 Kai, il primo un aliante ed il secondo equipaggiato con un singolo motore a razzo.\nEsemplari attualmente esistenti.\nDi questo velivolo vennero costruiti circa 850 esemplari, principalmente del Tipo 11. Gli Ohka rimasti includono:"}
{"id": "132652", "revid": "16861", "url": "https://it.wikipedia.org/wiki?curid=132652", "title": "Repubblica federale", "text": ""}
{"id": "132656", "revid": "228587", "url": "https://it.wikipedia.org/wiki?curid=132656", "title": "Sacca (militare)", "text": "Il termine sacca - nel gergo militare - indica lo spazio in cui viene circondato e confinato l'esercito nemico grazie a una manovra di accerchiamento. Il termine venne coniato durante la seconda guerra mondiale.\nTalvolta si parla anche di \"sacche di resistenza\", intendendo con ci\u00f2 dei luoghi in cui sono concentrate le resistenze degli sconfitti in una guerra o in un'insurrezione.\nEsempi storici.\nAlcuni esempi di sacche:"}
{"id": "132657", "revid": "125626370", "url": "https://it.wikipedia.org/wiki?curid=132657", "title": "Congresso degli Stati Uniti", "text": "Il Congresso degli Stati Uniti (in inglese: \"United States Congress\") \u00e8 l'organo legislativo del Governo federale degli Stati Uniti d'America. Istituito nel 1789, \u00e8 composto da due camere, una bassa e una alta. Quella bassa, \u00e8 la Camera dei rappresentanti, mentre quella alta \u00e8 il Senato degli Stati Uniti. La camera bassa \u00e8 composta da 435 membri eletti a Suffragio universale e da 6 membri non votanti. Invece quella alta \u00e8 composta da 100 membri eletti a suffragio universale. Il Congresso \u00e8 quindi un parlamento con Bicameralismo perfetto, dove appunto le due camere hanno gli stessi poteri.\nIl Congresso degli Stati Uniti detiene il potere legislativo, secondo quanto stabilisce la Costituzione degli Stati Uniti, la quale lo disciplina all'art. I, sezioni da 1 a 10.\nDescrizione generale.\nIl sistema bicamerale statunitense ha una precisa ragione storica. I Padri fondatori, nel 1787, erano infatti divisi tra chi, rappresentando gli stati pi\u00f9 popolosi, avrebbe voluto che il Parlamento venisse eletto in base alla popolazione residente nei vari stati e chi, provenendo da quelli meno popolosi, sosteneva l'identica rappresentanza per tutti gli stati membri.\nAlla fine si giunse a un compromesso (il cosiddetto \"Connecticut Compromise\") in base al quale si decise l'istituzione di un Parlamento bicamerale in cui una camera \u2013 la Camera dei rappresentanti \u2013 fosse rappresentativa del popolo (e quindi il numero dei membri eletti dal singolo stato dipendeva dall'entit\u00e0 della popolazione) e l'altra \u2013 il Senato \u2013 fosse espressione degli stati (che quindi hanno diritto a un identico numero di rappresentanti indipendentemente dal loro peso demografico). Tale soluzione \u00e8 stata poi presa a modello, con vari adattamenti e modifiche da molti stati federali al punto che parte della dottrina ritiene che uno degli elementi identificanti lo stato federale sia proprio la presenza di una seconda camera rappresentativa degli stati.\nPer poter approvare un disegno di legge, i favorevoli devono essere in maggioranza qualificata (50% + 1 dei presenti) in ciascuna delle due camere. Il presidente degli Stati Uniti ha potere di veto e pu\u00f2 rifiutare di firmare la legge. Per superare il veto presidenziale la legge deve essere riapprovata con una maggioranza dei due terzi in ciascuna camera.\nComposizione.\nI membri votanti della Camera dei rappresentanti degli Stati Uniti sono 435 e sono eletti direttamente ogni due anni, decorsi i quali la Costituzione degli Stati Uniti prevede uno scioglimento automatico dell'assemblea e l'indizione di nuove elezioni. La tempistica delle elezioni di Camera fa s\u00ec che esse si tengano insieme a quella del presidente, e a met\u00e0 del suo mandato (\"midterm elections\"): per tale ragione, esse assumono una dimensione di giudizio indiretto sull'operato del presidente. \nI membri del Senato sono 100, due per ogni stato, e rimangono in carica per sei anni. La Costituzione non prevede uno scioglimento dell'assemblea: ogni singolo senatore resta in carica per un periodo della stessa durata, e ogni due anni un gruppo diverso di Stati tiene le proprie elezioni senatoriali, di modo che circa un terzo del senato si rinnovi biennalmente.\nCamera dei rappresentanti.\nLa Camera dei rappresentanti \u00e8 attualmente formata da 435 membri eletti in collegi uninominali ripartiti su base statale in proporzione alla popolazione dello Stato stesso. La ripartizione viene effettuata ogni dieci anni in base all'ultimo censimento. In ogni caso, indipendentemente dalla consistenza della popolazione dei singoli Stati, a ognuno di essi \u00e8 garantito almeno un rappresentante. Attualmente, in base alla ripartizione del 2010, hanno un solo rappresentante l'Alaska, il Delaware, il Montana, il Dakota del Nord, il Dakota del Sud, il Vermont e il Wyoming. Lo Stato che elegge pi\u00f9 rappresentanti \u00e8 invece la California, che ne conta 53.\nLa Costituzione federale del 1789 prevedeva che fossero elettori tutti i cittadini dei singoli Stati che all'interno degli stessi avessero diritto a eleggere la Camera del Parlamento dello Stato con il maggior numero di componenti (art. I, sez. 2). Il XXVI emendamento del 1971 ha invece fissato il requisito di 18 anni di et\u00e0 valido per tutto il territorio della federazione.\nPer essere eletti alla Camera dei Rappresentanti \u00e8 necessario essere cittadini degli Stati Uniti da almeno 7 anni, aver compiuto 25 anni d'et\u00e0, e risiedere nello stato per il quale ci si candida.\nAlle sedute della Camera prendono parte onorificamente 5 delegati non-votanti rappresentanti i territori del Distretto di Columbia, delle Marianne Settentrionali, di Guam, di Porto Rico e delle Samoa Americane. Tali delegati hanno tuttavia la facolt\u00e0 di votare nelle commissioni e di proporre progetti di legge o emendamenti.\nSenato.\nIl Senato \u00e8 invece formato da 100 membri, due per ogni Stato federato. Prima della modifica del XVII emendamento approvato dal Congresso nel 1913, il Senato era eletto dagli organi legislativi degli Stati, dopo l'approvazione dell'emendamento anche i senatori sono eletti direttamente dagli elettori di ogni stato.\nI senatori hanno un mandato lungo sei anni, e il Senato si rinnova di un terzo ogni due anni. Questo significa che sono stati eletti 33 senatori nel 2016, 34 senatori nel 2014 e 33 senatori nel 2012, e ciascun gruppo (classe) ha un mandato che durer\u00e0 per sei anni. Qualora un seggio rimanga vacante, spetta al governatore nominare un senatore provvisorio che rappresenti lo Stato fino alle successive elezioni suppletive: \u00e8 da evidenziare tuttavia come il sostituto senatore termini il suo mandato nell'anno in cui sarebbe decaduto il senatore dimissionario o deceduto.\nPer poter essere eletti al Senato \u00e8 necessario essere cittadini degli Stati Uniti da almeno 9 anni, aver compiuto 30 anni d'et\u00e0, e risiedere nello stato per il quale ci si candida. L'elettorato attivo varia a seconda dello stato federato.\nIl Senato \u00e8 presieduto dal vicepresidente degli Stati Uniti, ma periodicamente elegge un presidente \"pro tempore\" che pu\u00f2 durare in carica un numero variabile di anni, in quanto il mandato a tale carica dura dal momento della sua elezione a presidente \"pro tempore\" alla cessazione del mandato di senatore.\nLe funzioni.\nLa principale funzione del Congresso consiste nel produrre le leggi federali, destinate cio\u00e8 a valere su tutto il territorio degli USA (sono statali invece le leggi che vengono varate da ciascun Stato membro e destinate a valere solo sul suo territorio). Il potere legislativo del Congresso in ambito federale \u00e8 illimitato. Secondo il dettato costituzionale, per il presidente le leggi degli Stati Uniti sono un dato di fatto su cui formalmente non ha alcuna voce in capitolo, come accade a qualunque cittadino. Informalmente, invece, il presidente pu\u00f2 ovviamente influenzare le scelte del Congresso, ma ci\u00f2 \u00e8 possibile solo per via politica e per il tramite del proprio partito e dei suoi deputati. Il frequente uso di commissioni parlamentari e la mancanza di vere e proprie sessioni rende particolarmente intenso il ruolo del Congresso americano, che gode quindi di una forza superiore a quella di molte assemblee di repubbliche parlamentari, e incomparabilmente maggiore rispetto ai parlamenti dei sistemi semipresidenzialisti alla francese.\nSe il potere legislativo del Congresso non ha alcun freno rispetto agli altri organi federali, \u00e8 invece costituzionalmente limitato rispetto alle competenze riservate ai parlamenti statali. Da questo punto di vista il congresso pu\u00f2 legiferare sulle materie della difesa, della moneta e del commercio internazionale, secondo la classica distinzione di competenze fra centro e periferia del federalismo. Il congresso inoltre ha potere legislativo in materia di fisco (relativamente alle imposte federali), di dazi doganali e di cittadinanza. Altre competenze riguardano la gestione del servizio postale, dei tribunali federali, il bilancio dello Stato e la messa in stato d'accusa.\nOgni progetto di legge deve essere approvato sia dalla Camera dei rappresentanti sia dal Senato, dopodich\u00e9 viene promulgato dal presidente ed entra in vigore: questa caratteristica rende il Congresso americano un caso di bicameralismo perfetto. Se il presidente non \u00e8 d'accordo sui contenuti di una legge pu\u00f2, con messaggio motivato, rinviarla alle camere; se queste la riapprovano a maggioranza dei 2/3 egli \u00e8 tuttavia tenuto a promulgarla.\nNonostante la pari dignit\u00e0 assegnata a ciascuna delle due camere, la Costituzione prevede alcune differenze funzionali, prima di tutto in ambito di politica estera: infatti spetta al presidente l'incarico di stipulare i trattati, di nominare gli ambasciatori e il personale diplomatico, ma con il necessario consenso del Senato. Il secondo ambito riguarda le procedure di nomina dei giudici (a cominciare da quelli della Corte Suprema) e dei membri delle amministrazioni federali. La scelta spetta al presidente, ma \u00e8 vincolata all'approvazione del Senato.\nDa ricordare che i progetti di legge in materia finanziaria possono essere proposti solo dalla Camera dei rappresentanti, nonostante la Costituzione richieda l'esame e il voto anche del Senato. Infine, come in tutti i paesi democratici, il Congresso esercita la cosiddetta funzione ispettiva: attraverso le commissioni, organi collegiali interni, promuove indagini e inchieste sulle materie di pubblico interesse, svolgendo audizioni (cd. \"hearings\") in cui acquisisce informazioni da componenti delle amministrazioni pubbliche, da esperti o anche da privati.\nI poteri.\nLa Costituzione attribuisce molti poteri al Congresso. Tra questi, quelli di stabilire e raccogliere le imposte, pagare debiti, provvedere alla difesa comune e il benessere generale degli Stati Uniti, prendere a prestito denaro per conto della federazione, regolare il commercio internazionale, stabilire una regola uniforme per le naturalizzazioni, battere moneta, prevedere sanzioni per i falsari, fondare uffici postali e tracciare strade, promuovere il progresso della scienza, creare corti di grado inferiore alla Corte Suprema, definire e comminare la pena per gli atti di pirateria e di tradimento, dichiarare guerra, arruolare eserciti e disporre per il loro sostentamento, fornire del necessario la flotta, stabilire le norme che regolano le forze terrestri e navali, regolare la milizia, il suo armamento e la sua disciplina, esercitare in via esclusiva il potere legislativo a Washington e promulgare tutte le leggi necessarie ad applicare i suoi poteri.\nIl Congresso pu\u00f2 destituire il Presidente tramite lo strumento dell\"'impeachment\" previsto dalla Costituzione, mentre il Presidente non pu\u00f2 decidere uno scioglimento anticipato del Parlamento.\nIl Presidente pu\u00f2 esercitare diritto di veto su tutte le leggi approvate dal Congresso, il quale pu\u00f2 approvare i provvedimenti, nonostante il veto presidenziale, se raggiunge una maggioranza dei 2/3. Il Presidente invia al Congresso proposte di legge, delle quali il Congresso pu\u00f2, senza esserne obbligato, calendarizzare dibattito e voto.\nI rapporti col Presidente.\nRiguardo al Congresso, i costituenti di Filadelfia, durante il dibattito che port\u00f2 alla Costituzione del 1787, dovettero essenzialmente affrontare due problemi: quale struttura dargli e quali rapporti stabilire con il centro del potere esecutivo, vale a dire con il presidente.\nFu subito scartata l'ipotesi del parlamento monocamerale, che era gi\u00e0 stato sperimentato durante i difficili momenti della guerra d'indipendenza americana (il Congresso continentale) e non aveva dato buoni risultati. Venne scelto quindi un parlamento bicamerale, nel quale la camera dei rappresentanti \u00e8 espressione del corpo elettorale di tutta la federazione, mentre il senato \u00e8 l'assemblea che d\u00e0 voce agli Stati membri.\nA questo punto la discussione si spost\u00f2 sui criteri di formazione delle due assemblee. Due furono le tesi: attribuire a ogni Stato lo stesso numero di rappresentanti oppure assegnarne a ognuno un numero variabile, in funzione della popolazione residente.\nQuesta seconda ipotesi era ostacolata dagli stati pi\u00f9 piccoli, che ovviamente temevano di essere schiacciati da quelli pi\u00f9 grandi. Alla fine venne raggiunto un compromesso, che colleg\u00f2 il numero dei membri della Camera dei rappresentanti alla popolazione residente, ma per riequilibrare la situazione fu deciso di attribuire a ogni stato due seggi in Senato. Considerando che, come visto sopra, le leggi devono passare in tutti e due i rami del parlamento per entrare in vigore, il pericolo di decisioni dannose per gli Stati pi\u00f9 piccoli venne sostanzialmente azzerato.\nIl secondo problema era quello dei rapporti con il presidente. Alcuni costituenti temevano un presidente con poteri troppo forti rispetto al parlamento, mentre altri invece sentivano la necessit\u00e0 di avere un esecutivo forte, altrimenti non si sarebbe potuto assicurare un governo efficace della nazione.\nLa questione venne risolta con un complesso meccanismo di separazione dei poteri e di controllo reciproco (cd. pesi e contrappesi). Il Congresso infatti non pu\u00f2 essere sciolto dal presidente (come visto sopra, il ricambio dei suoi membri \u00e8 regolato in maniera del tutto peculiare). Allo stesso modo, il presidente non \u00e8 politicamente responsabile di fronte al Congresso (non pu\u00f2 essere sfiduciato e quindi obbligato alle dimissioni), ma solo di fronte all'elettorato, che decide se rieleggerlo o meno.\nIl presidente pu\u00f2 rinviare una legge alle camere, ma entro certi limiti. Ricopre il ruolo di comandante in capo delle forze armate, ma le norme al riguardo possono essere varate solo dal Congresso. La nomina di giudici e funzionari pubblici e la stipula dei trattati internazionali spettano al presidente, ma con il consenso vincolante del Senato.\nInfine, in casi di estrema gravit\u00e0 penale il parlamento pu\u00f2 rimuovere il capo dell'esecutivo con la messa in stato d'accusa, garantendo cos\u00ec il corretto funzionamento del sistema democratico."}
{"id": "132660", "revid": "75664077", "url": "https://it.wikipedia.org/wiki?curid=132660", "title": "Teatro la Fenice", "text": ""}
{"id": "132664", "revid": "339392", "url": "https://it.wikipedia.org/wiki?curid=132664", "title": "Uttara Mimamsa", "text": ""}
{"id": "132667", "revid": "17654", "url": "https://it.wikipedia.org/wiki?curid=132667", "title": "Dodici case dello Zodiaco", "text": ""}
{"id": "132673", "revid": "125632861", "url": "https://it.wikipedia.org/wiki?curid=132673", "title": "Googolplex", "text": "Un googolplex \u00e8 un numero intero esprimibile con 1 seguito da un googol (10100) di zeri, cio\u00e8 10(10100): pu\u00f2 anche essere scritto 10googol.\nIn altri termini, poich\u00e9 1 googol \u00e8 uguale a 10100, cio\u00e8 un 1 seguito da 100 zeri, possiamo dire che\ne poich\u00e9 1 googolplex \u00e8 pari a 10googol=10(10100), ossia a un 1 seguito da un googol di zeri, possiamo anche dire che\nIl googolplex fu introdotto da Edward Kasner, che aveva precedentemente definito il googol, ed \u00e8 uno dei numeri pi\u00f9 grandi a cui si sia dato un nome, dopo il numero di Graham ed il megistone.\nQuant'\u00e8 grande un googolplex?\n\u00c8 difficile avere un'idea di quante cifre abbia il googolplex (un googol ha 101 cifre), ma basta pensare che superano abbondantemente il numero delle particelle elementari presenti nell'intero universo conosciuto, che sono stimate essere tra le 1079 e le 1081 . La conseguenza di questo \u00e8 il fatto che, mentre \u00e8 relativamente semplice scrivere in notazione decimale un googol, non sarebbe materialmente possibile fare lo stesso col googolplex, neanche se ogni singola particella dell'universo fosse convertita in carta e inchiostro o memoria magnetica.\nAmmettendo che fosse comunque possibile salvare l'elenco delle cifre che compongono un googolplex, anche il pi\u00f9 potente computer oggi disponibile necessiterebbe di circa 3\u00d71085 anni per farlo.\nPersino nella sua immensit\u00e0, d'altronde, il Googolplex non \u00e8 paragonabile ad altri numeri estremamente grandi, quali il Megistone e il Numero di Graham: per afferrare questo concetto, basta comprendere che, mentre il Googolplex pu\u00f2 comodamente essere espresso in notazione esponenziale (quale 10(10100), ad esempio), un numero come quello di Graham \u00e8 assolutamente impossibile da riportare anche in questo genere di notazione."}
{"id": "132675", "revid": "287204", "url": "https://it.wikipedia.org/wiki?curid=132675", "title": "Murray Perahia", "text": "Biografia.\nNato da una famiglia di origini sefardite, inizi\u00f2 a suonare il pianoforte all'et\u00e0 di quattro anni (sebbene egli abbia affermato di non aver coltivato seriamente lo strumento fino all'et\u00e0 di quindici). A diciassette inizia a frequentare il Mannes College, dove studia pianoforte, direzione d'orchestra e composizione con il suo maestro e mentore Mieczys\u0142aw Horszowski. Durante l'estate, frequenta inoltre la Marlboro Music School and Festival, dove studia con, tra gli altri, Rudolf Serkin e Pablo Casals. Nel 1967 ha suonato per la prima volta al festival di Marlboro al fianco di Serkin e Casals.\nNel 1972 vince il quarto concorso pianistico di Leeds che lo aiuta a cementare la sua reputazione e a procurarsi ulteriori opportunit\u00e0. Nel 1973 lavora con Benjamin Britten e Peter Pears all'Festival di Aldeburgh, ne diviene co-direttore artistico nel 1981, carica che manterr\u00e0 fino al 1989.\nPerahia mantenne rapporti molto stretti con il pi\u00f9 anziano Vladimir Horowitz, che ebbe una forte influenza sulla sua tecnica pianistica.\nPer il Teatro alla Scala di Milano nel 1980 esegue il Concerto per pianoforte e orchestra n. 1 op. 25 in Sol minore di Felix Mendelssohn diretto da Riccardo Chailly, negli anni 1987, 1990, 1993, 1996, 1997 e nel 2000 tiene un recital e nel 2002 esegue il Concerto per pianoforte e orchestra n. 4 (Beethoven) con la Filarmonica della Scala al Teatro degli Arcimboldi.\nA Salisburgo esegue nel 1989 il \"Concerto per pianoforte e orchestra n. 21\" di Mozart con la Wiener Philharmoniker diretto da James Levine, nel 1990 il \"Concerto per pianoforte e orchestra n. 22\" di Mozart diretto da Claudio Abbado, nel 1991 il \"Concerto per pianoforte e orchestra n. 20\" di Mozart diretto da Georg Solti, nel 1993 il \"Concerto per pianoforte e orchestra\" di Schumann diretto da Abbado, nel 2003 il \"Concerto brandeburghese n. 5\" di Bach e il \"Concerto per pianoforte e orchestra n. 1\" di Beethoven e nel 2012 il \"Concerto per pianoforte e orchestra n. 4\" di Beethoven diretto da Bernard Haitink e si esibisce in un recital.\nPer il Metropolitan Opera House di New York nel 1996 esegue il \"Concerto per pianoforte e orchestra n. 24\" di Mozart diretto da James Levine alla Carnegie Hall.\nPer il Teatro La Fenice di Venezia nel 1998 tiene un recital nella Scuola Grande di San Giovanni Evangelista e nel 2002 suona musiche di Johann Sebastian Bach al Teatro Malibran.\nIl suo primo progetto relativo ad un'incisione fu la serie dei concerti per pianoforte di Wolfgang Amadeus Mozart, diretti dal pianoforte con la English Chamber Orchestra. Negli anni ottanta ha anche registrato tutti i concerti per pianoforte di Beethoven, con Bernard Haitink e la Orchestra reale del Concertgebouw di Amsterdam\nNel febbraio 2016, dopo quasi trent'anni di assenza, \u00e8 tornato a Genova per un recital in occasione della stagione 2015/2016 della Giovine Orchestra Genovese.\nInfortunio alla mano e ripresa della carriera.\nNel 1992 la sua carriera fu messa in pericolo da un'anomalia ossea in una delle mani, che dovette essere operata chirurgicamente. Un'escrescenza ossea del pollice gli provocava un'infiammazione e ci\u00f2 lo costrinse a diversi anni di assenza dalle scene musicali, avendo richiesto una serie di operazioni. Durante tale periodo, si dice che abbia ripetutamente ascoltato musiche di Johann Sebastian Bach. Dopo essere tornato alla tastiera, produsse alla fine degli anni novanta una serie di registrazioni magistrali delle opere per tastiera di Bach, in modo particolare un'interpretazione accolta con il favore della critica delle celebri \"Variazioni Goldberg\". Ci\u00f2 gli ha reso la fama di essere considerato uno degli specialisti di Bach ai giorni nostri.\nParimenti fortunata in termini di critica e di successo \u00e8 stata l'incisione degli studi di Fryderyk Chopin e di una delle ultime sonate per pianoforte di Franz Schubert. Al momento sta realizzando una nuova edizione Urtext delle sonate per pianoforte di Beethoven. Perahia \u00e8 considerato uno dei pi\u00f9 fini e sicuramente tra i pi\u00f9 popolari pianisti di cui sono disponibili incisioni contemporanee, per di pi\u00f9 tenute in gran conto per la sua rara sensibilit\u00e0 musicale.\nOltre alla sua carriera come solista, \u00e8 attivo nella musica da camera e si esibisce regolarmente con i Guarneri ed il Budapest Quartet. \u00c8 inoltre Principal Guest Conductor dell'Orchestra dell'Academy of St. Martin in the Fields, con la quale si esibisce ed effettua numerose incisioni.\nAttualmente vive a Londra. L'8 marzo 2004 la Regina Elisabetta II gli ha conferito l'ordine del Cavalierato dell'impero britannico.\nPremi e riconoscimenti.\nGrammy Award for Best Chamber Music Performance:\nGrammy Award for Best Instrumental Soloist Performance (without orchestra):"}
{"id": "132676", "revid": "4506", "url": "https://it.wikipedia.org/wiki?curid=132676", "title": "Corridoio Polacco", "text": ""}
{"id": "132677", "revid": "767487", "url": "https://it.wikipedia.org/wiki?curid=132677", "title": "Pedone isolato", "text": "Negli scacchi, un pedone isolato \u00e8 un pedone per il quale non vi sono pedoni dello stesso schieramento nelle colonne adiacenti. Nel finale, i pedoni isolati sono una debolezza perch\u00e9 non possono essere difesi da altri pedoni. In questo diagramma, il pedone e4 bianco e il pedone a7 nero sono isolati. (Vedi anche pedone arretrato e pedoni doppiati.)\nCi sono almeno due ragioni che rendono deboli i pedoni isolati. \nLa prima \u00e8 che i pezzi che li attaccano hanno generalmente pi\u00f9 elasticit\u00e0 dei pezzi che li difendono. Ci\u00f2 significa che i pezzi che li attaccano sono generalmente in grado di fare qualcos'altro (minacciare un guadagno di materiale, lo scacco matto, etc.) rispetto a quelli che sono vincolati alla difesa del pedone. Un pezzo che sta attaccando un pedone pu\u00f2 anche tralasciare l'attacco per fare qualcos'altro, al contrario del pezzo difensore che deve rimanere al suo posto finch\u00e9 l'attaccante (o gli attaccanti) si sono spostati.\nLa seconda ragione \u00e8 che la casa immediatamente dopo un pedone isolato \u00e8 debole, non potendo essere attaccata da un pedone, n\u00e9 da una torre nella prima traversa. Quindi un pedone isolato fornisce un buon esempio di ci\u00f2 che Steinitz chiamava \"casa debole\".\nUn pedone di Donna isolato (ossia un pedone isolato nella colonna d) \u00e8 considerato da molti come un caso particolare. La debolezza di un tale pedone consiste nel fatto che esso deve essere difeso, e la casa debole davanti ad esso (cio\u00e8 d5 per il Bianco) \u00e8 di particolare importanza. Tuttavia la presenza delle importanti colonne aperte c ed e, cos\u00ec come gli avamposti in e6 e c6 consentono al giocatore con un pedone isolato di donna delle buone possibilit\u00e0 di attacco nel mediogoco. Dopo che viene raggiunto il finale, queste possibilit\u00e0 di attacco diventano meno concrete, e la debolezza del pedone isolato si fa sentire maggiormente. Il giocatore con un pedone isolato di Donna deve cercare perci\u00f2 di trarre profitto dalle sue possibilit\u00e0 di attacco nel mediogioco."}
{"id": "132680", "revid": "1120856", "url": "https://it.wikipedia.org/wiki?curid=132680", "title": "Decorazioni alla bandiera dell'Arma dei Carabinieri", "text": "La bandiera di guerra dell'Arma dei Carabinieri \u00e8 stata concessa con regio decreto-legge del 25 febbraio 1894, con il quale Umberto I di Savoia affidava ai Carabinieri il vessillo nazionale.\nDecorazioni alla Bandiera di guerra dell'Arma dei Carabinieri.\nLa bandiera ha ricevuto numerose decorazioni nel corso della storia:\n 6 Croci di Cavaliere dell'Ordine militare d'Italia (di cui 1 gi\u00e0 dell'Ordine militare di Savoia)\n 3 Medaglie d'oro al valor militare\n 5 Medaglie d'argento al valor militare\n 4 Medaglie di bronzo al valor militare\n 2 Croci di guerra al valor militare\n 3 Medaglie d'oro al valore dell'Esercito\n 11 Medaglie d'oro al valor civile\n 1 Medaglia d'argento al valor civile\n 5 Medaglie d'oro al merito civile\n 1 Attestato con medaglia di bronzo dorata di eccellenza di I classe di pubblica benemerenza del Dipartimento della Protezione civile\n 6 Medaglie d'oro al merito della sanit\u00e0 pubblica\n 6 Diplomi di medaglia d'oro ai benemeriti della scuola, della cultura e dell'arte\n 2 Diplomi di benemerenza ambientale con medaglia d'oro\n 1 Medaglia d'oro di benemerenza per il terremoto calabro-siculo (1908)"}
{"id": "132681", "revid": "767487", "url": "https://it.wikipedia.org/wiki?curid=132681", "title": "Atto avente forza di legge", "text": "Un atto avente forza di legge, nel diritto, \u00e8 un atto normativo, emanato dal governo, al quale l'ordinamento giuridico attribuisce la stessa forza della legge ordinaria, collocandolo allo stesso rango nella gerarchia delle fonti del diritto. Tali atti sono solitamente denominati \"decreti\" o \"ordinanze.\"\nCaratteri generali.\nGli atti aventi forza di legge possono abrogare, derogare o modificare disposizioni di legge ordinaria, ma non \u00e8 detto che possano intervenire in luogo di questa nelle materie coperte da riserva di legge. Se la Costituzione lo consente, si avr\u00e0 una riserva di legge \"materiale\", altrimenti una riserva di legge \"formale\"; nel secondo caso determinate materie sono precluse agli atti aventi forza di legge, come avviene per l'approvazione del bilancio nella maggior parte degli ordinamenti; pi\u00f9 rara \u00e8, invece, la soluzione adottata dalla Costituzione della Spagna che contiene un elenco di materie precluse. In qualche ordinamento, al contrario, possono essere emanati anche atti aventi forza di legge organica (\u00e8 il caso delle \"ordinanze organiche\" previste dalla Costituzione francese del 1958).\nGli atti aventi forza di legge rappresentano una deroga al principio di separazione dei poteri, che trova giustificazione nei casi in cui il normale procedimento legislativo si rivela inadeguato. La loro disciplina pu\u00f2 essere ricondotta a due schemi fondamentali, non contemplati, per\u00f2, da tutte le costituzioni: la legislazione delegata e i decreti e ordinanze di necessit\u00e0.\nLegislazione delegata.\nIl primo schema prevede la \"delega\" (o \"autorizzazione\" o \"abilitazione\") data con legge dal parlamento al governo affinch\u00e9 disciplini con suo atto normativo una determinata materia; in virt\u00f9 della delega, l'atto del governo, una volta emanato, ha forza di legge. Questa procedura \u00e8 ora positivamente disciplinata in varie costituzioni (ad esempio, quella italiana, spagnola, tedesca, greca, ecc.) ma la si ritiene generalmente praticabile anche in ordinamenti dove la costituzione tace al riguardo (ad esempio, gli Stati Uniti o il Regno Unito).\nAlcune costituzioni (ad esempio quella francese e rumena) adottano una variante della proceduta sopra illustrata, richiedendo anche la successiva \"ratifica\" dell'atto del governo con legge del parlamento. In mancanza, secondo la costituzione francese, l'ordinanza emanata dal governo ha solo forza di regolamento.\nLa legislazione delegata \u00e8 tipicamente utilizzata per l'adozione di testi legislativi, come codici o testi unici, particolarmente complessi, che richiedono un elevato livello di organicit\u00e0 e di cura redazionale o caratterizzati da notevole tecnicit\u00e0, caratteristiche queste che mal si adattano al lavoro delle assemblee parlamentari.\nDecreti e ordinanze di necessit\u00e0.\nNel caso dei decreti e ordinanze di necessit\u00e0 (in certi ordinamenti si parla di \"decreto-legge\") lo schema sopra illustrato viene in un certo senso rovesciato, perch\u00e9 prima il governo emana l'atto avente forza di legge, poi interviene la \"ratifica\" (o \"conversione in legge\") con legge del parlamento. L'emanazione di tali atti normativi \u00e8 tipicamente giustificata dall'esigenza di far entrare rapidamente in vigore le disposizioni, a fronte di situazioni di emergenza (calamit\u00e0 naturali, eventi bellici, ecc.) oppure per prevenire comportamenti speculativi prima dell'entrata in vigore, come potrebbe succedere per certe norme fiscali.\nL'atteggiamento delle costituzioni verso questo tipo di atto normativo \u00e8 vario: se \u00e8 raro l'espresso divieto (come fa la costituzione irlandese), molte tacciono al riguardo mentre alcune ne consentono l'emanazione pur ponendo dei limiti. D'altra parte, il silenzio della costituzione \u00e8 interpretato in alcuni ordinamenti come divieto implicito mentre in altri come permesso. Va aggiunto che certe costituzioni, soprattutto latinoamericane, contengono una disciplina dello stato di guerra, di assedio o simili, dichiarati i quali il presidente della repubblica o il governo possono agire in deroga al principio di separazione dei poteri.\nLe costituzioni che disciplinano espressamente i decreti od ordinanze di necessit\u00e0 (ad esempio, quella italiana, spagnola, greca, danese, islandese, ecc.) ne subordinano l'emanazione a una situazione di emergenza o urgenza, la sussistenza della quale pu\u00f2 essere valutata dal parlamento in sede di ratifica e, in certi ordinamenti, anche dal giudice costituzionale. Prevedono, inoltre, che l'atto emanato dal governo sia immediatamente sottoposto al parlamento per la ratifica e stabiliscono un termine entro il quale questa deve intervenire. In difetto di ratifica, per voto negativo del parlamento o mancato voto positivo entro la scadenza del termine, l'atto del governo perde, secondo gli ordinamenti, validit\u00e0 o efficacia, con effetto limitato al futuro o retroattivo.\nOrdinamento italiano.\nLa Costituzione italiana contempla due atti normativi del Governo aventi forza di legge ordinaria: il decreto-legge e il decreto legislativo.\nIl \"decreto-legge\" (d.l.) \u00e8 disciplinato dall'art. 77 della Costituzione. \u00c8 approvato dal Consiglio dei ministri ed emanato dal Presidente della Repubblica. Pu\u00f2 essere adottato in casi straordinari di necessit\u00e0 e d'urgenza e perde ogni efficacia se non \u00e8 convertito in legge dal Parlamento nei sessanta giorni successivi alla pubblicazione.\nIl \"decreto legislativo\" (d.lgs.), detto anche \"decreto delegato\", \u00e8 disciplinato dall'art. 76 della Costituzione. Anch'esso \u00e8 approvato dal Consiglio dei ministri ed emanato dal Presidente della Repubblica. Pu\u00f2 essere adottato solo a seguito di delega del Parlamento, data con legge che specifichi l'oggetto della disciplina, i principi e criteri direttivi da seguire e il termine entro il quale deve essere emanato.\nRimangono inoltre in vigore alcuni atti aventi forza di legge, analoghi ai suddetti, risalenti al Regno d'Italia e denominati \"regio decreto legge\" e \"regio decreto legislativo\", se emanati dal Re, o \"decreto legislativo luogotenenziale\", se emanati dal Luogotenente del Regno.\nLa Costituzione non prevede atti aventi forza di legge regionale adottabili dalla giunta regionale, n\u00e9 una previsione del genere \u00e8 contenuta in alcuno statuto regionale; una siffatta previsione, del resto, sarebbe, secondo la prevalente dottrina, inconstituzionale in difetto di espresse disposizioni della carta costituzionale.\nStati comunisti.\nPer certi versi analoghi agli atti finora considerati sono negli stati comunisti i decreti aventi forza di legge (nell'ex URSS denominati \"ukaz\") che l'organo collegiale permanente dell'assemblea legislativa (variamente denominato: praesidium o comitato permanente dell'assemblea, consiglio di stato, ecc.) ha il potere di adottare tra una sessione e l'altra dell'assemblea stessa, sottoponendoli poi alla sua ratifica nella prima seduta. In pratica, considerato che in questi stati l'assemblea legislativa tende a riunirsi poche volte all'anno e per pochi giorni, tali decreti possono assumere un ruolo di rilievo nel sistema delle fonti del diritto, tanto pi\u00f9 che per prassi l'assemblea li ratifica in blocco e senza discussione."}
{"id": "132689", "revid": "113746029", "url": "https://it.wikipedia.org/wiki?curid=132689", "title": "Reingegnerizzazione", "text": "La reingegnerizzazione \u00e8 la reimplementazione di un sistema informatico a partire dalla sua progettazione, al fine di migliorarne o aggiungervi funzionalit\u00e0, interfacciamento con altri processi o sistemi, piattaforme di supporto, qualit\u00e0 (incluse facilit\u00e0 d'uso, manutenibilit\u00e0, leggibilit\u00e0), eventualmente implementandolo con nuove tecnologie al posto di quelle precedentemente utilizzate. Un esempio pu\u00f2 essere ricodificare in Java un software gi\u00e0 scritto in C++ per renderlo multipiattaforma. Spesso avviene a seguito della riprogettazione dei processi aziendali che tali sistemi informatizzano.\nLa reingegnerizzazione, nell'ambito della produzione industriale, \u00e8 la riprogettazione (e quindi reimplementazione) di un processo produttivo a seguito dell'introduzione di nuove tecnologie in esso e obsolescenza delle vecchie (ad es. l'automazione di lavorazioni precedentemente manuali) o di sviluppi del prodotto che richiedano una modifica del processo produttivo (come l'aggiunta di un nuovo componente, rispetto alla precedente versione del prodotto, che richieda una fase di lavorazione aggiuntiva)."}
{"id": "132690", "revid": "767487", "url": "https://it.wikipedia.org/wiki?curid=132690", "title": "Colla di farina", "text": "La colla di farina \u00e8 una colla economica.\nLa colla di farina \u00e8 molto usata per la produzione della cartapesta, in sostituzione della colla vinilica; anche se un po' sottovalutata in altri ambiti, ha una forza collante di circa 3,6\u00a0kg."}
{"id": "132694", "revid": "436907", "url": "https://it.wikipedia.org/wiki?curid=132694", "title": "A Change of Seasons", "text": "A Change of Seasons \u00e8 il primo EP del gruppo musicale statunitense Dream Theater, pubblicato il 19 settembre 1995 dalla East West Records.\nDescrizione.\nContiene l'omonima \"A Change of Seasons\", una suite moderna della durata di oltre 23 minuti e suddivisa in sette movimenti. Il brano, il cui testo \u00e8 stato interamente scritto dal batterista Mike Portnoy, doveva originariamente far parte del secondo album in studio del gruppo, \"Images and Words\", ma, in comune accordo con il produttore Derek Oliver, i Dream Theater decisero di non includerlo nell'album, con l'intenzione di pubblicarlo in futuro in un EP.\nL'EP \u00e8 inoltre la prima pubblicazione con il tastierista Derek Sherinian, il quale ha riarrangiato e modificato le parti di tastiera del brano omonimo originariamente composte da Kevin Moore. Il brano include anche alcuni campionamenti provenienti dal film \"L'attimo fuggente\" e dal poema di Robert Herrick, \"To the Virgins, to Make Much of Time\". L'EP contiene inoltre quattro brani registrati dal vivo presso il Ronnie Scott's Jazz Club di Londra durante un concerto in cui i Dream Theater eseguirono esclusivamente cover dei loro artisti preferiti.\nSebbene la durata del disco sia di 57:30 (di fatto maggiore di quella dei primi due album del gruppo), questo viene identificato come un EP per volont\u00e0 stessa della band. Secondo Mike Portnoy, poich\u00e9 il disco contiene solo un brano inedito, seguito da alcune cover, era importante per loro e per la casa discografica \u00abche non venisse percepito come il loro ultimo disco in studio\u00bb. Per questo motivo, \"A Change Of seasons\" viene sempre indicato a parte nella discografia della band e non viene conteggiato tra gli album."}
{"id": "132695", "revid": "16152", "url": "https://it.wikipedia.org/wiki?curid=132695", "title": "Drizzt Do Urden", "text": ""}
{"id": "132697", "revid": "767487", "url": "https://it.wikipedia.org/wiki?curid=132697", "title": "Awake (Dream Theater)", "text": "Awake \u00e8 il terzo album in studio del gruppo musicale statunitense Dream Theater, pubblicato il 4 ottobre 1994 dalla East West Records.\nDescrizione.\nSi tratta dell'ultimo album registrato insieme al tastierista Kevin Moore, il quale abbandon\u00f2 il gruppo poco dopo il termine delle registrazioni dello stesso. Rispetto all'album precedente, \"Awake\" \u00e8 caratterizzato da atmosfere pi\u00f9 cupe e sonorit\u00e0 pi\u00f9 tendenti all'heavy metal, ma tuttavia non mancano i brani con atmosfere suggestive come \"Voices\", \"Lifting Shadows Off a Dream\" e \"Space-Dye Vest\". Per la prima volta in un loro album viene usata una chitarra a sette corde, grazie al quale vengono raggiunte tonalit\u00e0 pi\u00f9 basse e cupe. Inoltre le canzoni pi\u00f9 brevi hanno tendenzialmente una struttura strofa-ritornello che le rendono pi\u00f9 accessibili a chi non abbia molta familiarit\u00e0 col progressive metal e i suoi continui cambi di melodia.\nAlcuni brani dell'album inoltre presentano svariati campionamenti tratti da spezzoni televisivi o direttamente recitati. Il brano \"6:00\" contiene un campionamento tratto dall'adattamento di \"Dubliners\" di James Joyce, in \"Space-Dye Vest\" sono presenti alcuni spezzoni tratti dal film \"Camera con vista\", mentre in \"Voices\" sono presenti alcuni versi recitati dal rapper Prix-mo.\nPromozione.\nIl disco \u00e8 stato promosso dalla pubblicazione dei singoli \"Lie\" e \"The Silent Man\". In pi\u00f9 \u00e8 stata realizzata una tourn\u00e9e mondiale chiamata \"Waking Up the World Tour\" svoltasi tra il 1994 e il 1995."}
{"id": "132699", "revid": "1632387", "url": "https://it.wikipedia.org/wiki?curid=132699", "title": "The Silent Man (singolo)", "text": "The Silent Man \u00e8 un singolo del gruppo musicale statunitense Dream Theater, pubblicato nel 1994 come secondo estratto dal terzo album in studio \"Awake\".\nSi tratta della terza ed ultima parte della suite \"A Mind Beside Itself\", contenuta nell'album.\nLive.\nPer molto tempo il brano non \u00e8 mai stato eseguito dal vivo nella versione originale. Una prima registrazione ufficiale di una sua esecuzione dal vivo nella versione originale \u00e8 contenuta nel video \"Awake Live in Japan '95\", in cui John Myung suona a fasi alterne sia la seconda chitarra che il basso, mentre Mike Portnoy affianca gli altri componenti suonando un set di percussioni. Durante il tour di supporto all'album \"\", i Dream Theater hanno iniziato ad eseguire una versione di \"The Silent Man\" riarrangiata sia a livello strumentale che vocale.\nDurante il tour di supporto all'album \"A Dramatic Turn of Events\", il gruppo \u00e8 tornato ad eseguire dal vivo il brano nella versione originale.\nVideo musicale.\nIl videoclip, diretto da Pamela Birkhead e girato interamente in bianco e nero, mostra scene del gruppo eseguire il brano all'interno di un casolare abbandonato alternate ad altre in cui un anziano \u00e8 alle prese con uno specchio, lo stesso che viene raffigurato nella copertina di \"Awake\"."}
{"id": "132701", "revid": "1305772", "url": "https://it.wikipedia.org/wiki?curid=132701", "title": "Lie (Dream Theater)", "text": "Lie \u00e8 un singolo del gruppo musicale statunitense Dream Theater, pubblicato nel 1994 come primo estratto dal terzo album in studio \"Awake\".\nDescrizione.\n\"Lie\" era stato inizialmente scritto come parte integrante di \"The Mirror\". Tuttavia il cantante James LaBrie ha ritenuto che fosse un brano abbastanza potente da poterlo essere a s\u00e9 stante: \nVideo musicale.\nIl video, diretto da Ralph Ziman, \u00e8 stato filmato a New York presso il Ponte di Brooklyn, l'Holland Tunnel e a Tribeca. In esso vengono mostrati i membri del gruppo eseguire il brano ad eccezione del tastierista Kevin Moore, non presente nel video in quanto aveva abbandonato la formazione poco prima."}
{"id": "132702", "revid": "831312", "url": "https://it.wikipedia.org/wiki?curid=132702", "title": "Giro d'Italia 1988", "text": "Il Giro d'Italia 1988, settantunesima edizione della \"Corsa Rosa\", si svolse in ventuno tappe dal 23 maggio al 12 giugno 1988, per un percorso totale di 3\u00a0577 km. Fu vinto dallo statunitense Andrew Hampsten, che concluse la gara in 97h18'56\" precedendo l'olandese Erik Breukink e lo svizzero Urs Zimmermann.\nHampsten divenne il primo ciclista non europeo ad aggiudicarsi la corsa. Per la terza volta nella storia del Giro, dopo le edizioni 1972 e 1987, il podio finale fu occupato da corridori stranieri.\nResoconto degli eventi.\nAl Giro d'Italia 1988 presero parte 180 corridori in rappresentanza di venti squadre. Data l'assenza al via del vincitore dell'edizione 1987 Stephen Roche e del vincitore della Vuelta a Espa\u00f1a 1988 Sean Kelly, rispettivamente per problemi al ginocchio e per scelta tecnica, tra i favoriti per la vittoria finale venivano indicati Pedro Delgado, Jean-Fran\u00e7ois Bernard, Urs Zimmermann, Erik Breukink e Roberto Visentini. Erano assenti per problemi fisici anche Moreno Argentin e Maurizio Fondriest.\nL'undicesima tappa, da Parma a Colle Don Bosco, venne interrotta a un chilometro dall'arrivo a causa di una manifestazione ambientalista che aveva occupato il traguardo per chiedere la chiusura immediata dell'ACNA di Cengio. Nonostante i circa duemila manifestanti si fossero rialzati prima dell'arrivo della corsa, il patron Torriani, d'accordo con la giuria, decise di neutralizzare la tappa e classificare tutti i ciclisti ex aequo con il tempo acquisito all'ultimo chilometro di gara (6h10'57\").\nMemorabile per le condizioni meteorologiche estreme fu la quattordicesima tappa, svoltasi il 5 giugno, con la scalata del Passo Gavia. Durante la notte la neve aveva imbiancato il passo, ma gli sforzi degli organizzatori riuscirono a mantenere sgombra la strada e il patron Torriani, nonostante il freddo e le previsioni meteo avverse, decise di far partire regolarmente la corsa. Lungo l'ascesa cal\u00f2 la nebbia e riprese a nevicare. L'olandese Johan van der Velde, in lizza per la maglia ciclamino della Classifica a punti, part\u00ec all'attacco raggiungendo per primo il passo, tallonato da Breukink e Hampsten; poco dopo fu per\u00f2 costretto a fermarsi a causa di un principio di congelamento, trovando rifugio in un camper: arriver\u00e0 al traguardo lontanissimo, staccato di 46'49\". I veri problemi i corridori li ebbero durante la lunga discesa e sul traguardo di Bormio furono moltissimi quelli che dovettero ricorrere a coperte calde per riprendersi dal gelo, mentre alcuni andarono incontro a principi di assideramento. La tappa fu vinta da Breukink, la maglia rosa pass\u00f2 a Hampsten, quel giorno secondo sul traguardo staccato di 7\". Tra gli altri pretendenti alla vittoria finale, Jean-Fran\u00e7ois Bernard arriv\u00f2 a 9'21\" dal vincitore, Giuseppe Saronni e Roberto Visentini dopo mezz'ora, Tony Rominger a 35 minuti, mentre il leader della classifica generale Franco Chioccioli perse solo 5'04\".\nLa partenza della quindicesima tappa fu spostata da Bormio a Spondigna, in Val Venosta, poich\u00e9 per la neve fu impossibile superare il Passo dello Stelvio, Cima Coppi del Giro. La lunghezza della tappa pass\u00f2 da 132\u00a0km a soli 83\u00a0km."}
{"id": "132703", "revid": "37401", "url": "https://it.wikipedia.org/wiki?curid=132703", "title": "Connettore", "text": ""}
{"id": "132704", "revid": "1808023", "url": "https://it.wikipedia.org/wiki?curid=132704", "title": "Live at the Marquee (Dream Theater)", "text": "Live at the Marquee \u00e8 il primo album dal vivo del gruppo musicale statunitense Dream Theater, pubblicato il 3 settembre 1993 dalla Atco Records.\nLa copertina dell'album \u00e8 ispirata al Sacro Cuore di Ges\u00f9, nonch\u00e9 la stessa impiegata in precedenza per il singolo promozionale \"Pull Me Under\" (1992) e per il VHS \"\" (1993).\nIl disco.\nContiene alcuni brani registrati dal vivo il 23 aprile 1993 al Marquee Club di Londra. Tra le canzoni \u00e8 presente l'inedita \"Bombay Vindaloo\", una composizione improvvisata eseguita soltanto sei volte dal vivo e mai registrata in studio. Inoltre, gran parte delle parti vocali e della chitarra del concerto sono state sostituite da quelle delle versioni registrate in studio.\nLa versione pubblicata per il mercato giapponese presenta \"Another Day\" al posto di \"Surrounded\". \"Live at the Marquee\" \u00e8 stato inoltre pubblicato anche in formato LP per il solo mercato sudcoreano, venendo tuttavia ripubblicato in tale formato il 24 agosto 2015 dalla Music on Vinyl."}
{"id": "132705", "revid": "125856018", "url": "https://it.wikipedia.org/wiki?curid=132705", "title": "Giambo", "text": "Il giambo () \u00e8 un tipo di piede adoperato nella metrica classica, dallo schema \u222a \u2014. Esso \u00e8 formato da un arsi di una sillaba breve e di una tesi di una sillaba lunga, conta tre \"morae\" e appartiene al \"genos diplasion\" (\u03b3\u03ad\u03bd\u03bf\u03c2 \u03b4\u03b9\u03c0\u03bb\u03ac\u03c3\u03b9\u03bf\u03bd), dal momento che il rapporto tra arsi e tesi \u00e8 1:2.\nOrigini.\nL'etimologia del nome giambo resta ignota. Gli antichi accostavano la parola al nome di (\"Iambe\"), una vecchia serva del re di Eleusi, Celeo, che con le sue battute e scherzi avrebbe indotto a ridere la dea Demetra, inconsolabile a causa della scomparsa della figlia; oppure lo si faceva derivare dal verbo (\"iambiz\u014d\"), che significa \"scherzare, prendere in giro\", o da \u1f30\u03ac\u03c0\u03c4\u03b5\u03b9\u03bd, ovvero \"scagliare\", \"colpire\", da \"\u0399\u03b1\u03bc\u03b2\u03bf\u03c3\" un guerriero che mentre lanciava il giavellotto si muoveva in maniera strana. Tali etimologie sono rifiutate dai moderni, che ritengono invece che sia il nome proprio sia il verbo derivino dalla terminazione in -\u03b1\u03bc\u03b2\u03bf\u03c2, che accostano a parole come \"thriambos\" e ditirambo, nomi di canti che si riferiscono al culto di Dioniso, e la cui etimologia \u00e8 di origine anellenica. La connessione del giambo a Demetra e ai culti della fertilit\u00e0 per\u00f2 non sembra casuale, come altre fonti sui misteri eleusini e sugli scherzi rituali ad essi collegati sembrano indicare. In ogni caso il giambo \u00e8 associato, sin dalla sua presunta origine mitica, allo scherzo, alla battuta, al motteggio, come testimoniano i temi della poesia giambica. Si pensa anche che possa derivare dal nome , il figlio di Ares, abile lanciatore di giavellotto, il cui incedere asimmetrico sarebbe paragonato al ritmo zoppicante del giambo, caratterizzato da una sillaba breve e una lunga.\nUso.\nI versi giambici sono, dopo l'esametro, tra i metri greci pi\u00f9 antichi. Soli o in unione con altri metri epodici, i metri giambici furono largamente adoperati nella poesia giambica e nella metrica corale e continuarono ad essere usati sia nella poesia alessandrina che in quella latina; nell'et\u00e0 classica, inoltre, il trimetro giambico divenne il metro abituale delle parti parlate della tragedia e della commedia, e il modello da cui i romani trassero il senario giambico.\nParticolarit\u00e0.\nDi norma, quando il giambo compare in un numero pari di unit\u00e0, si conta per metri, e non per piedi; cosa che non accade quando i giambi sono dispari.\nIl giambo ammette molteplici sostituzioni, anche se con forti variazioni a seconda del genere d'uso e del tipo di verso. L'equivalenza del giambo con l'anfibraco (\u222a \u222a \u222a) mantenendo la misura di tre more, non crea difficolt\u00e0; la soluzione spondaica (\u2014 \u2014) in cui la prima sillaba lunga \u00e8 detta \"irrazionale\" (si veda metrica classica), non \u00e8 rara, ma nelle sizigie si incontra solo nel primo giambo di ogni metro; sono possibili anche soluzioni dattiliche (\u2014 \u222a \u222a) o anapestiche (\u222a \u222a \u2014). Il tempo forte, in ogni caso, rimane nella seconda parte del piede. L'arsi, talvolta, poteva essere sincopata; non \u00e8 chiaro per\u00f2 se la sillaba cadesse semplicemente o se e quando ci fosse protrazione sulla sillaba successiva.\nMetri giambici.\nMonometro giambico.\nQuesto \"colon\" ha schema \u222a \u2014 \u222a \u2014 ammette la sostituzione della prima breve con lunga irrazionale e di solito fa parte di periodi o di strofe di metro giambico o misto; prestandosi soprattutto ad esclamazioni, non di rado \u00e8 inserito anche tra i trimetri del dialogo, ma pu\u00f2 comparire anche in unione con un docmiaco o tra i dattilo epitriti.\nEs.\n (Euripide, Eracle, ver. 904)\nDel monometro, sono possibili anche:\nTripodia giambica.\nNon \u00e8 un colon molto frequente, ma non \u00e8 raro nella poesia drammatica e nella lirica corale. La sua forma pura \u00e8:\ne cos\u00ec compare, ad esempio, in un verso di Bacchilide (XVII 48)\nDa questo schema base, sono possibili varie sostituzioni:\nAltre sostituzioni sono possibili, ma pi\u00f9 rare.\nLa tripodia dattilica pu\u00f2 comparire in forma isolata, ma pi\u00f9 spesso viene invece associato ad un docmio.\nDimetro giambico.\nFra i metri giambici, il dimetro \u00e8 il colon pi\u00f9 frequente nei periodi o nei sistemi. Il suo schema puro \u00e8:\nLa lunga irrazionale \u00e8 normalmente ammessa solo nel primo piede di ogni metro; questo tipo di verso per\u00f2 pu\u00f2 ammettere, a seconda dei casi, una grande variet\u00e0 di soluzioni (tribraco, dattilo, anapesto), o presentarsi variamente sincopata.\nIl dimetro giambico appare anche in forma catalettica (\"hemiambus\"):\nQualora anche il primo piede dell'ultimo metro subisca sincope, si definisce \"brachicatalettico\".\nIl dimetro giambico catalettico \u00e8 stato variamente usato nella poesia lirica (non corale):\nSaffo, ad esempio, ne unisce due a formare un tetrametro dicatalettico, secondo lo schema\n\u222a \u2014 \u222a \u2014 | \u222a \u2014 X || \u222a \u2014 \u222a \u2014 | \u222a \u2014 X\nSerie di dimetri giambici catalettici \"kat\u00e0 st\u00ecchon\" compaiono in alcune odi di Anacreonte e sono uno dei metri preferiti degli autori di \"Anacreontea\"\nIl dimetro giambico possiede anche una forma ipercatalettica:\n\u222a \u2014 \u222a \u2014 | \u222a \u2014 \u222a \u2014| X\nQuesta forma \u00e8 particolarmente nota, in quanto appare come terzo verso della strofe alcaica, ma si incontra anche nei versi eolo-coriambici e nei dattilo epitriti.\nPentapodia giambica.\nLa pentapodia giambica non \u00e8 un verso comune. La sua forma base \u00e8:\nma le sostituzioni, in particolare lunghe irrazionali e tribraco, non sono rare. Lo si incontra nella lirica corale (Pindaro), in Sofocle ed Euripide. Questo verso \u00e8 anche presente in \"Canterbury Tales\" di Geoffrey Chaucer, in \"Nathan, il saggio\" di G. E. Lessing e nel \"Don Carlos\" di Schiller, che cos\u00ec hanno contribuito ad affermarlo come verso del teatro classico tedesco.\nTrimetro giambico.\nSi veda trimetro giambico.\nTetrametro giambico.\nIl tetrametro giambico \u00e8 l'unione di due dimetri giambici, secondo lo schema:\nQuesto tipo di verso si incontra gi\u00e0 in Alcmane e in Alceo.\nUn dimetro giambico seguito da un dimetro giambico catalettico forma un tetrametro giambico catalettico:\nLo si incontra gi\u00e0 tra i giambografi (Ipponatte) e di frequente nella Commedia antica. Tale verso \u00e8 molto libero nelle sostituzioni: negli esempi noti, solo il settimo piede \u00e8 \"sempre\" giambico, mentre tutti gli altri possono assumere forma spondaica, dattilica o anapestica.\n\u00c8 inoltre da notare che entrambi i tipi di tetrametro, in quanto composti da due \ncola, hanno normalmente la pausa (una dieresi, in questo caso) a met\u00e0 verso, dove finisce un colon e inizia il secondo.\nPentametro giambico.\nSi veda Pentametro giambico.\nOttometro giambico catalettico.\nVerso utilizzato solo dal poeta ellenistico Boisco di Cizico."}
{"id": "132707", "revid": "9447", "url": "https://it.wikipedia.org/wiki?curid=132707", "title": "Ordini di magnitudine (numeri)", "text": ""}
{"id": "132715", "revid": "125993540", "url": "https://it.wikipedia.org/wiki?curid=132715", "title": "Ginger e Fred", "text": "Ginger e Fred \u00e8 un film del 1986 diretto da Federico Fellini con Giulietta Masina e Marcello Mastroianni.\nTrama.\nAmelia Bonetti e Pippo Botticella in arte \"Ginger e Fred\" sono due attempati ballerini di tip-tap, ormai da molto tempo fuori dal giro.\nGinger e Fred vengono coinvolti da una TV privata in una sorta di \"operazione nostalgia\", per la serata di Natale. Ma si capisce subito che al centro della scena stanno in realt\u00e0 la figura del presentatore e la pubblicit\u00e0.\nMentre Amelia \u00e8 diventata una signora borghese benestante, vedova, proprietaria di una piccola azienda, ancora in forma, Pippo appare in situazione pi\u00f9 precaria: bisognoso di soldi, ha problemi con l'alcool e non sembra in buona salute. Si sapr\u00e0 pure che, dopo aver sciolto la coppia con Ginger, era stato ricoverato per un periodo in un manicomio.\nLa donna, che era ansiosa di rivedere finalmente il vecchio compagno, appare preoccupata per le sue condizioni.\nPippo, che ha un atteggiamento da contestatore, vorrebbe alla fine del loro numero fare un intervento fuori programma molto critico sull'attuale societ\u00e0, ma poi rinuncia all'idea.\nQuando i due vengono chiamati sul palco si verifica un blackout che interrompe il loro numero. Fred, confabulando con Ginger sull'insensatezza della loro presenza al programma, la convince ad andarsene dal palco insieme a lui prima della ripresa del programma. Proprio mentre stanno uscendo e Pippo sta rivolgendo un gestaccio agli spettatori, torna la luce e i due riprendono il loro numero di ballo, terminandolo con molta fatica da parte di Fred e ricevendo alla fine un tiepido applauso. Quando si congedano, Amelia presta soldi a Pippo e l'invita a venirla a trovare. Ma la sensazione \u00e8 che non si rivedranno mai pi\u00f9.\nColonna sonora.\nGinger e Fred segna l'inizio della collaborazione tra Fellini e Nicola Piovani, collaborazione che il regista vorr\u00e0 proseguire per tutte le sue opere successive.\nControversie.\nL'iniziale buona accoglienza del film negli Stati Uniti fu attenuata da una causa civile che la vera Ginger Rogers intent\u00f2 contro il distributore americano della pellicola. Il motivo addotto per tale denuncia fu che l'attrice si sentiva lesa nel suo diritto alla privacy, lamentandosi che il film italiano la dipingeva sotto una falsa luce. La causa si risolse con una completa assoluzione della casa di distribuzione e la corte d'appello statunitense, nel rigettare le accuse di violazione, afferm\u00f2 che Federico Fellini aveva il diritto di esercitare la propria \"espressione artistica\". Al contrario Fred Astaire, che mor\u00ec poco pi\u00f9 di un anno dopo l'uscita nelle sale americane del film, non prese parte alla contesa giudiziaria."}
{"id": "132723", "revid": "235890", "url": "https://it.wikipedia.org/wiki?curid=132723", "title": "Forza gravitazionale", "text": ""}
{"id": "132726", "revid": "287204", "url": "https://it.wikipedia.org/wiki?curid=132726", "title": "III dinastia egizia", "text": "La III dinastia si inquadra nel periodo della storia dell'Antico Egitto detto Antico Regno che comprende un arco di tempo dal 2700 a.C. al 2620 a.C.\nLa sequenza dei sovrani all'interno della dinastia \u00e8 scarsamente documentata e vi sono molti punti di dubbio anche sull'esistenza o meno di alcuni di questi.\nDi seguito sono riportati: la sequenza dei sovrani della III dinastia secondo lo schema maggiormente accettato e l'ipotesi proposta dall'egittologo Nabil Swelim nel 1977."}
{"id": "132727", "revid": "599013", "url": "https://it.wikipedia.org/wiki?curid=132727", "title": "Ppe", "text": ""}
{"id": "132731", "revid": "2209900", "url": "https://it.wikipedia.org/wiki?curid=132731", "title": "Controllo degli armamenti", "text": "Sin dalla Guerra Fredda venne definito controllo degli armamenti quel complesso processo negoziale e diplomatico che port\u00f2 a una serie di accordi bilaterali tra USA ed URSS e di accordi multilaterali (sotto l'egida dell'ONU o dell'attuale Organizzazione per la sicurezza e la cooperazione in Europa) volti a ridurre quantitativamente alcuni tipi di armamenti e personale, aumentando nel contempo lo scambio di informazioni militari tra gli aventi causa allo scopo di favorire prevedibilit\u00e0 e trasparenza delle attivit\u00e0 militari e ridurre il rischio di conflitto.\nAltri attori internazionali (come il Regno Unito e il Canada) e le rispettive alleanze militari (la NATO per l'Occidente e il Patto di Varsavia per il Blocco sovietico) entrarono a far parte dei negoziati, ma sempre in posizione subordinata.\nLa \"ratio\" di questi negoziati appare sostanzialmente diversa se guardiamo ai trattati negoziati tra le Superpotenze e quelli negoziati all'interno dell'ONU: l'ONU infatti si proponeva (e si propone tuttora) il 'bando totale' delle armi di sterminio di massa, mentre pi\u00f9 realisticamente (o cinicamente) i blocchi contrapposti si proponevano di \"governare\" un processo ritenuto inevitabile, smussandone le caratteristiche pi\u00f9 pericolose e portandolo a livelli compatibili con lo sviluppo delle rispettive economie e societ\u00e0.\nPrincipali accordi bilaterali.\nAccordi bilaterali vennero negoziati tra USA ed URSS (poi Federazione Russa) con un duplice scopo: da una parte, ridurre al massimo il rischio dello scoppio di una guerra nucleare accidentale, soprattutto dopo la drammatica crisi di Cuba; questo obiettivo venne realizzato con una serie di accordi tesi a migliorare la comunicazione tra i vertici decisionali delle Superpotenze e a limitare le occasioni di scontro fortuito tra i due apparati militari. Dall'altra parte, venne fatto uno sforzo teso a istituzionalizzare e stabilizzare i rapporti di forza tra le due Superpotenze in base al numero e alla qualit\u00e0 delle armi nucleari detenute negli arsenali, in modo da minimizzare gli spostamenti di equilibrio dovuti ai miglioramenti tecnici progressivamente apportati alle armi nucleari e ai loro dispositivi di lancio.\nL'ultima fase della Guerra fredda, sotto la seconda presidenza dello statunitense Ronald Reagan, fu caratterizzata da una grave crisi del processo negoziale, contemporaneamente causa ed effetto della esacerbazione della corsa al riarmo, che viene oggi largamente riconosciuta come una delle concause della crisi e della dissoluzione del blocco sovietico.\nPrincipali accordi multilaterali.\nLa maggioranza degli accordi multilaterali sul controllo degli armamenti vennero negoziati allo scopo di limitare la tipologia degli armamenti e la loro diffusione geografica, in una specie di \"sforzo a tenaglia\" per portare al loro bando totale ed effettivo.\nAccordi per la limitazione geografica della proliferazione nucleare.\nQuesti accordi istituiscono dei 'santuari' nei quali non \u00e8 possibile introdurre armi nucleari. Attraverso lo strumento della denuclearizzazione le Nazioni Unite hanno sottratto alla corsa agli armamenti intere aree del globo. Alcuni di questi Trattati sono veri e propri Trattati di smilitarizzazione.\nDopo la guerra fredda.\nDopo la fine della guerra fredda e l'attenuarsi della centralit\u00e0 delle due superpotenze e dei loro alleati, si rese evidente che il \"controllo degli armamenti\" doveva interessare altre aree, interessate spesso da conflitti locali o da regimi dittatoriali. Secondo stime del SIPRI il commercio di armi globale \u00e8 di 1.531 miliardi di dollari.\nAlcune aree sono particolarmente delicate. L'Africa sub-sahariana acquista armi per circa 18 miliardi di dollari, un valore assoluto relativamente modesto, ma che assume la caratteristica di rappresentare il principale sostegno di dittature particolarmente violente."}
{"id": "132732", "revid": "125292196", "url": "https://it.wikipedia.org/wiki?curid=132732", "title": "PSE", "text": ""}
{"id": "132734", "revid": "287204", "url": "https://it.wikipedia.org/wiki?curid=132734", "title": "IV dinastia egizia", "text": "La IV dinastia si inquadra nella storia dell'Antico Egitto detto Antico Regno che comprende un arco di tempo dal 2620 a.C. al 2500 a.C.."}
{"id": "132736", "revid": "287204", "url": "https://it.wikipedia.org/wiki?curid=132736", "title": "V dinastia egizia", "text": "La V dinastia si inquadra nel periodo della storia dell'Antico Egitto detto Antico Regno e copre un arco di tempo dal 2500 a.C. al 2350 a.C.."}
{"id": "132737", "revid": "773636", "url": "https://it.wikipedia.org/wiki?curid=132737", "title": "OSCE", "text": ""}
{"id": "132738", "revid": "6923", "url": "https://it.wikipedia.org/wiki?curid=132738", "title": "Gruppo dell'Alleanza dei Democratici e dei Liberali per l'Europa", "text": "Il Gruppo dell'Alleanza dei Democratici e dei Liberali e per l'Europa (in inglese: \"Alliance of Liberals and Democrats for Europe\" - \"ALDE\"; in francese: \"Alliance des D\u00e9mocrates et des Lib\u00e9raux pour l'Europe\" - \"ADLE\") \u00e8 stato un gruppo politico del Parlamento europeo liberale e centrista, presente dal 2004 al 2019, cui aderivano due distinti partiti politici europei:\nIl 2 luglio 2019, all'inizio della IX legislatura, le due formazioni hanno dato vita ad un nuovo gruppo politico, Renew Europe, a seguito dell'adesione del partito La R\u00e9publique En Marche, guidato dal Presidente francese Emmanuel Macron.\nStoria.\nLa riunione del Gruppo del Partito Europeo dei Liberali, Democratici e Riformatori (\"ELDR\"), tenutasi a Bruxelles il 13 luglio 2004, approv\u00f2 una raccomandazione con la quale si decise di creare un'unione con gli eurodeputati centristi e liberal-sociali del Partito Democratico Europeo. I due partiti europei, per\u00f2, restano separati al di fuori del Parlamento europeo. Il gruppo, cos\u00ec come costituito in origine, si componeva di 88 membri.\nLa riunione costitutiva del gruppo \"ALDE-ADLE\", avvenuta immediatamente in seguito a quella dell'ELDR, elesse il liberaldemocratico britannico Graham Watson a Presidente del gruppo e adott\u00f2 il decalogo \"Programma per l'Europa\".\n\"Programma per l'Europa\".\nIl decalogo \"Programma per l'Europa\":\nIl 9 gennaio 2017 il Movimento 5 Stelle, che aveva deciso tramite una consultazione online di abbandonare il gruppo EFDD per unirsi ad ALDE, ha ottenuto da parte dei vertici liberali un rifiuto a causa di eccessive divergenze politiche; il movimento si era infatti pi\u00f9 volte mostrato critico nei confronti di Bruxelles e dell'euro ed era stato fino a quel momento alleato con lo UKIP di Farage, partito fortemente euroscettico e principale sostenitore della Brexit, cosa in stridente contrasto con il grande europeismo di ALDE.\nComposizione del gruppo.\nVIII Legislatura (2014-2019).\nIl Gruppo ALDE \u00e8 presieduto da Guy Verhofstadt.\nVII Legislatura (2009-2014).\nIl \"Gruppo ALDE\" \u00e8 presieduto da Guy Verhofstadt.\nVI Legislatura (2004-2009).\nIl \"Gruppo ALDE\" \u00e8 presieduto da Graham Watson."}
{"id": "132740", "revid": "111067334", "url": "https://it.wikipedia.org/wiki?curid=132740", "title": "VI dinastia egizia", "text": "La VI dinastia si inquadra nel periodo della storia dell'Antico Egitto detto Antico Regno che copre un arco di tempo dal 2350 a.C. al 2190 a.C.."}
{"id": "132742", "revid": "339392", "url": "https://it.wikipedia.org/wiki?curid=132742", "title": "FIGC", "text": ""}
{"id": "132743", "revid": "770685", "url": "https://it.wikipedia.org/wiki?curid=132743", "title": "I Verdi/Alleanza Libera Europea", "text": "I Verdi/Alleanza Libera Europea - Verdi/ALE (in inglese: \"The Greens/European Free Alliance\" - Greens/EFA; in francese: \"Les Verts/Alliance Libre Europ\u00e9enne\" - Verts/ALE) sono un gruppo politico del Parlamento europeo costituitosi nel 1999; aggrega formazioni di orientamento ambientalista, regionalista e progressista, nella specie il Partito Verde Europeo (gi\u00e0 Federazione Europea dei Partiti Verdi), l'Alleanza Libera Europea, il Partito Pirata Europeo e Volt Europa.\nA seguito delle elezioni europee del 2019 il gruppo parlamentare era costituito da 75 eurodeputati, il numero pi\u00f9 alto mai raggiunto nella sua storia, provenienti da 16 Stati membri, ed era il quarto gruppo parlamentare per dimensioni in Eurocamera. Con l'uscita del Regno Unito dall'Unione europea il 31 gennaio 2020 il gruppo parlamentare perse gli undici eurodeputati britannici (Partito Verde di Inghilterra e Galles, Partito Nazionale Scozzese e Plaid Cymru). Con la ridistribuzione di un certo numero di seggi a seguito della Brexit, il 1 febbraio 2020 quattro nuovi eurodeputati eletti rispettivamente in Austria, Finlandia, Francia e Svezia, si unirono ai Verdi/ALE. Il 30 settembre 2020 l'eurodeputata polacca Sylwia Spurek passa dal gruppo S&amp;D ai Verdi/ALE. Il 9 dicembre 2020, quattro eurodeputati italiani eletti con il Movimento 5 Stelle (Rosa D'Amato, Ignazio Corrao, Eleonora Evi e Piernicola Pedicini) entrarono a far parte dei Verdi/ALE come indipendenti, portando il gruppo parlamentare al numero attuale di 73 membri.\nStoria del gruppo.\nIl gruppo nasce nel 1999 dalla fusione di due gruppi: il \"Gruppo Verde al Parlamento Europeo\", attivo dal 1989, e il \"Gruppo dell'Alleanza Radicale Europea\", attivo dal 1994.\nIl gruppo raccoglie deputati da due distinti partiti politici europei: il Partito Verde Europeo (l'ex Federazione Europea dei Partiti Verdi), di matrice ambientalista ed ecologista, e l'Alleanza Libera Europea, che riunisce i movimenti autonomisti, indipendentisti e regionalisti di centro-sinistra delle nazioni europee senza Stato. L'alleanza ha generalmente limitato i suoi membri a partiti progressisti e accettando alcuni indipendenti solo se di questo orientamento.\nAlle Elezioni europee del 1999 risultano il quarto gruppo con 48 deputati. Heidi Hautala e Paul Lannoye ne sono i presidenti.\nAlle Elezioni europee del 2004 si confermano quarto gruppo con 42 deputati. Il tedesco Daniel Cohn-Bendit e la verde italiana Monica Frassoni (gi\u00e0 eurodeputata per i Verdi belgi) ne sono i presidenti. Nelle elezioni ha molto successo Alleanza 90/I Verdi, una delle maggiori formazioni politiche della Germania; aderisce al gruppo anche il movimento olandese anti-corruzione \"Europa Trasparente\".\nAlle Elezioni europee del 2009 sono ancora il quarto gruppo con 55 deputati. Il gruppo vede il consolidarsi di Alleanza 90/I Verdi e il successo dei Verdi francesi con la lista \"Europe \u00c9cologie\". Non ottengono rappresentanti i Verdi italiani, dal momento che la lista Sinistra e Libert\u00e0, a cui hanno aderito, non ha raggiunto il quorum del 4%. Al gruppo aderisce anche il Partito Pirata, partito svedese che vuole modificare il copyright e il diritto d'autore in generale.\nAlle Elezioni europee del 2019 il gruppo candida Ska Keller e Bas Eickhout come \"Spitzenkandidaten\" alla Commissione europea. I Verdi/ALE sono ancora una volta il quarto gruppo pi\u00f9 vasto in Eurocamera, con 75 seggi su 751. Per la prima volta viene eletto al Parlamento europeo un esponente del partito Volt Europa, il tedesco Damian Boeselager, che con decisione di maggioranza del suo partito si unisce al gruppo Verdi/ALE. Inoltre, un membro del collegio nella Commissione von der Leyen, il lituano Virginijus Sinkevi\u010dius, \u00e8 membro dell'Unione dei Contadini e dei Verdi di Lituania (LV\u017dS), i cui due eurodeputati eletti siedono nel gruppo Verdi/ALE (sebbene n\u00e9 la LV\u017dS n\u00e9 Sinkevi\u010dius siano tecnicamente membri di alcun partito europeo). I Presidenti del gruppo Verdi/ALE sono la tedesca Ska Keller e il belga Philippe Lamberts. Due esponenti del gruppo sono eletti Vicepresidenti del Parlamento europeo: Heidi Hautala (eletta con 336 voti al primo turno) e Marcel Kolaja (eletto con 426 voti al secondo turno).\nA seguito della Brexit, della ridistribuzione di alcuni seggi all'interno dell'Eurocamera e dell'adesione di un'eurodeputata polacca (Sylwia Spurek) e quattro eurodeputati italiani (Rosa D'Amato, Ignazio Corrao, Eleonora Evi, Piernicola Pedicini) come indipendenti, il gruppo parlamentare conta 73 membri a gennaio 2021.\nIl 13 gennaio 2021 l'eurodeuptato tedesco Nico Semsrott annunci\u00f2 di essersi dissociato dal partito Die PARTEI con cui era stato eletto, decidendo di rimanere membro del gruppo Verdi/ALE come indipendente.\nComposizione.\nV Legislatura (1999-2004).\nIl \"Gruppo dei Verdi-ALE\". Vi aderiscono:\nVI Legislatura (2004-2009).\nIl \"Gruppo dei Verdi-ALE\" conta 42 deputati. Vi aderiscono:\nVII legislatura (2009-2014).\nIl \"Gruppo dei Verdi-ALE\" conta 55 deputati. Vi aderiscono:\nVIII legislatura (2014-2019).\nIl \"Gruppo dei Verdi-ALE\" conta 51 deputati. Vi aderiscono:\nIX legislatura (2019-).\nAll'inizio della legislatura, il gruppo \"Gruppo dei Verdi-ALE\" contava 75 deputati. Al novembre 2021, essi sono 73. Vi aderiscono:\nEx membri eletti nel Regno Unito.\nMandato conclusosi il 31 gennaio 2020."}
{"id": "132744", "revid": "6923", "url": "https://it.wikipedia.org/wiki?curid=132744", "title": "Poise", "text": "Il poise (simbolo P) \u00e8 l'unit\u00e0 di misura nel sistema CGS della viscosit\u00e0 dinamica, corrispondente nel Sistema Internazionale al \"poiseuille\" (simbolo Pl).\nLa conversione tra le due unit\u00e0 \u00e8 molto semplice:\nPer ragioni storiche \u00e8 pi\u00f9 comune l'uso del sottomultiplo centipoise cP, che equivale al millipoiseuille:\nInfatti il centipoise \u00e8 l'ordine di grandezza in unit\u00e0 CGS pi\u00f9 vicino alla viscosit\u00e0 dell'acqua in condizioni normali.\nDeve il suo nome allo scienziato francese Jean Louis Marie Poiseuille."}
{"id": "132745", "revid": "1005847", "url": "https://it.wikipedia.org/wiki?curid=132745", "title": "ALDE", "text": ""}
{"id": "132748", "revid": "339392", "url": "https://it.wikipedia.org/wiki?curid=132748", "title": "Classe di protezione", "text": ""}
{"id": "132749", "revid": "1259603", "url": "https://it.wikipedia.org/wiki?curid=132749", "title": "Legambiente", "text": "Legambiente \u00e8 un'associazione ambientalista italiana erede dei primi nuclei ecologisti e del movimento antinucleare che si svilupp\u00f2 in Italia e in tutto il mondo occidentale nella seconda met\u00e0 degli anni settanta. Nata nel 1980 nell'ambito dell'ARCI, da cui si \u00e8 successivamente resa autonoma, era conosciuta inizialmente come Lega per l'Ambiente, ma nel 1992, nel corso del IV Congresso nazionale tenutosi a Parma, ha modificato il nome in Legambiente per evitare confusione con altri movimenti.\nGeneralit\u00e0.\nAlcuni degli elementi principali che caratterizzano l'associazione:\nTutto questo ha fatto in modo che Legambiente diventasse l'organizzazione ambientalista italiana pi\u00f9 diffusa sul territorio: oltre tra soci e sostenitori, gruppi locali, classi che partecipano a programmi di educazione ambientale, pi\u00f9 di giovani che ogni anno partecipano ai campi di volontariato, oltre 60 aree naturali gestite direttamente o in collaborazione con altre realt\u00e0 locali.\nLegambiente \u00e8 riconosciuta dal Ministero dell'Ambiente e della Tutela del Territorio e del Mare come associazione di interesse ambientale; fa parte dell'Ufficio Europeo dell'Ambiente, l'organismo che raccoglie tutte le principali associazioni ambientaliste europee e dell'International Union for Conservation of Nature. \u00c8 riconosciuta dal Ministero degli Affari Esteri come ONG di sviluppo.\nAttivit\u00e0.\nIn oltre quarant'anni di attivit\u00e0 Legambiente ha organizzato campagne itineranti di monitoraggio della qualit\u00e0 ambientale lungo le coste e nelle citt\u00e0, come \"Goletta Verde\", \"Goletta dei Laghi\", \"Treno Verde\" e altre; attivit\u00e0 di volontariato \"Spiagge pulite\" e \"Puliamo il Mondo\", edizione italiana di Clean Up the World, la giornata mondiale di pulizia di parchi, aree urbane, aree fluviali di cui Legambiente \u00e8 dal 1994 l'organizzatore per l'Italia.\nHa promosso e fatto crescere la mobilitazione contro lo smog e i referendum del 1987 e del 2011 contro il nucleare, ha combattuto contro l'abusivismo edilizio e alzato il velo sulle discariche abusive di rifiuti e sull'azione delle ecomafie, con un rapporto annuale sugli illeciti ambientali connessi alle attivit\u00e0 delle organizzazioni criminali; promuove inoltre l'utilizzo di energie alternative e rinnovabili, il risparmio energetico, la salvaguardia delle aree protette, la lotta al traffico illegale dei rifiuti. Ogni anno elabora un'accurata analisi sulla situazione dell'ambiente in Italia (\"Ambiente Italia\").\nDal 2004 Legambiente organizza inoltre \"Voler Bene all'Italia\", un'iniziativa per la tutela e la valorizzazione della \"Piccola Grande Italia\", ovvero i Comuni con meno di abitanti che rappresentano una parte importante del patrimonio storico e culturale italiano, in molti casi si tratta infatti di \"piccoli\" comuni solo in relazione al numero di abitanti, che si trovano per\u00f2 a gestire territori molto vasti, ricchi di aree di pregio dal punto di vista storico, culturale e naturalistico, come ad esempio beni culturali (musei, chiese, castelli e palazzi storici) parchi e aree naturali, percorsi escursionistici o luoghi di interesse archeologico.\nLegambiente \u00e8 l'organizzatrice di Festambiente, festival che dal 1989 a Ripescia (Grosseto) mette in mostra i risultati delle campagne nazionali dell'associazione, tra i pi\u00f9 popolari eventi europei dedicati all'ecologia e alla sostenibilit\u00e0, con oltre visitatori ogni anno. Oltre alla storica festa in Maremma, oggi Festambiente \u00e8 una vera e propria rete con oltre 30 eventi in tutta Italia.\nL'associazione pubblica inoltre il mensile \"La Nuova Ecologia\".\nLe origini: la mobilitazione contro il nucleare.\nL'occasione che fece dell'ecologismo un vero e proprio movimento politico fu senza dubbio la battaglia antinucleare. Tra il 1975 e il 1976, a due anni dalla crisi petrolifera del 1973 che per la prima volta aveva reso concreta la possibilit\u00e0 che il petrolio diventasse improvvisamente una risorsa scarsa, venne varato il nuovo Piano Energetico Nazionale che prevedeva la costruzione di 20 nuovi impianti nucleari, che dovevano aggiungersi alle tre piccole centrali gi\u00e0 in funzione di Latina, del Garigliano e di Trino Vercellese.\nAll'inizio degli anni '70 la grande maggioranza dell'opinione pubblica era favorevole a imboccare questa strada.\nUn altro anno importante per il movimento antinucleare e tutto l'ambientalismo italiano fu il 1979. Il 28 marzo si verific\u00f2 un incidente nella centrale nucleare di Three Mile Island: il primo grande incidente nucleare della storia. Malgrado non si registrassero significative fughe di radioattivit\u00e0 nell'ambiente, si tratt\u00f2 di un incidente grave, che danneggi\u00f2 seriamente il secondo reattore, attivo da appena 13 mesi: fu infatti necessario un mese di ansie e attese per riportare definitivamente sotto controllo e spegnere il reattore; l'unit\u00e0 coinvolta sub\u00ec una parziale fusione nel nucleo e non torn\u00f2 mai pi\u00f9 in esercizio. L'opinione pubblica di tutto il mondo verific\u00f2 per la prima volta che il rischio di incidenti dalle conseguenze incontrollabili era una realt\u00e0. Meno di due mesi dopo, il 19 maggio, oltre persone parteciparono a Roma a una manifestazione antinucleare promossa dal Comitato per il Controllo delle Scelte Energetiche: fu il segno che la mobilitazione nata a Montalto di Castro aveva ormai messo radici.\nNegli stessi mesi, all'interno dell'ARCI, struttura che riuniva l'associazionismo di sinistra, si cre\u00f2 il primo nucleo della Lega per l'Ambiente che assumer\u00e0 poi una prima struttura organizzativa nella primavera del 1980 con Maurizio Sacconi e Chicco Testa:\nGi\u00e0 dai primi anni, la Lega per l'Ambiente si allontan\u00f2 rapidamente dal modello di associazione culturale e ricreativa \"collaterale\" ai partiti di sinistra, caratteristico dell'Arci, finch\u00e9 nel 1986, nel secondo congresso tenutosi a Perugia, si distacc\u00f2 dall'Arci per diventare a tutti gli effetti un'associazione autonoma.\nIl disastro di \u010cernobyl' e i referendum del 1987 e del 2011.\nIl 26 aprile 1986 un incidente nella centrale nucleare di \u010cernobyl' in Ucraina sprigion\u00f2 una nube radioattiva che attravers\u00f2 mezza Europa. In Italia le prime reazioni delle fonti ufficiali tesero a minimizzare. La rivista La Nuova Ecologia e la Lega per l'Ambiente, ai primi di maggio, resero invece noti durante una conferenza stampa i dati che documentavano la presenza preoccupante di radionuclidi su molte aree del paese. Nei giorni successivi le autorit\u00e0 vietarono il consumo degli alimenti pi\u00f9 a rischio come latte e insalata.\nIl 10 maggio a Roma una grande manifestazione popolare a cui parteciparono pi\u00f9 di persone segn\u00f2 il primo passo verso il referendum che l'anno successivo port\u00f2 all'abbandono dell'energia nucleare in Italia.\nLa mobilitazione contro il nucleare rappresent\u00f2 un punto di svolta nella storia dell'ambientalismo italiano: per il referendum del 1987 vennero raccolte in pochi mesi oltre un milione di firme, il doppio del necessario, la Lega per l'Ambiente e il WWF raddoppiarono i soci, mentre alle elezioni politiche del 1987 i Verdi ottennero quasi un milione di voti.\nDopo la decisione del Governo Berlusconi III nel 2008 di ritornare all'utilizzo dell'energia nucleare in conseguenza dell'aumento dei prezzi di gas naturale e petrolio, Legambiente \u00e8 stata inoltre tra i promotori della coalizione \"Vota S\u00ec per fermare il nucleare\", composta da oltre 60 associazioni, che ha promosso la mobilitazione per il referendum del 12 e 13 giugno 2011. Anche in conseguenza dell'incidente nella centrale giapponese di Fukushima, che nel marzo 2011 ha riaperto il dibattito mondiale sui rischi connessi agli impianti nucleari, il referendum ha confermato, 25 anni dopo \u010cernobyl', la contrariet\u00e0 della maggioranza assoluta dei cittadini italiani all'utilizzo dell'energia prodotta dall'atomo.\nGoletta Verde.\nSempre nel 1986 si svolge per la prima volta la campagna \"Goletta Verde\", un viaggio da Sanremo a Trieste lungo i chilometri di coste italiane per verificare lo stato di salute delle acque di balneazione. La campagna, organizzata assieme alla rivista L'Espresso (che pubblica ogni settimana i dati dei rilevamenti effettuati) rappresenta il primo studio sull'inquinamento marino in un'epoca in cui le autorit\u00e0 preposte al controllo non erano ancora in grado di dare un quadro della situazione del mare. In ogni localit\u00e0 in cui fa tappa l'imbarcazione ambientalista (nella prima edizione sono 45) vengono organizzate conferenze stampa e dibattiti sullo stato di salute del mare.\nNegli anni successivi, anche in conseguenza dello stimolo rappresentato dalla campagna ambientalista, vengono gradualmente potenziate le strutture di controllo pubbliche, perci\u00f2 Goletta Verde cambia lentamente fisionomia, passando dalla sola azione di \"check-up\" delle condizioni del mare (che pure rimane) a iniziative a pi\u00f9 ampio spettro: promozione delle attivit\u00e0 dell'associazione e denuncia di abusivismo edilizio, cementificazione selvaggia delle coste, scarichi illegali. Tra i risultati pi\u00f9 noti di questa azione di denuncia si possono segnalare l'abbattimento dell'Hotel Fuenti a Vietri sul Mare e della \"saracinesca\" di Punta Perotti (Bari).\nTreno Verde.\nDal 1988 Legambiente organizza, insieme a Ferrovie dello Stato, la campagna itinerante Treno Verde, con l'obiettivo di misurare l'inquinamento atmosferico e acustico nelle citt\u00e0 italiane e sensibilizzare la cittadinanza sulla qualit\u00e0 dell'aria e sulla mobilit\u00e0 sostenibile. Le carrozze del treno sono allestite con mostre tematiche e ospitano eventi e laboratori educativi per le scuole.\nLotta alle ecomafie e Ecoreati.\nIl termine ecomafia appare per la prima volta nel 1994 in un documento intitolato \"Le ecomafie - il ruolo della criminalit\u00e0 organizzata nell'illegalit\u00e0 ambientale\".\nEra il primo rapporto realizzato da Legambiente in collaborazione con Eurispes e Arma dei Carabinieri. Si trattava allora di un neologismo. Qualche anno dopo lo Zingarelli avrebbe certificato l'utilit\u00e0 di questo termine per indicare le pratiche del malaffare nell'edilizia abusiva e nello smaltimento illecito dei rifiuti.\nLa collaborazione con l'Arma dei Carabinieri non era affatto scontata per un'associazione ambientalista a met\u00e0 degli anni '90. Il compito fu affidato a Enrico Fontana, giornalista, un passato nella redazione di Paese Sera, strappato per la circostanza all'Espresso. Con Stefano Ciafani, Nunzio Cirino e Lorenzo Miracle si diede vita al settore Ambiente e Legalit\u00e0 cominciando a raccogliere e sistematizzare le informazioni e i dati delle forze dell'ordine sui reati ambientali. \u00c8 nato cos\u00ec il Rapporto Ecomafia, un lavoro che in pochi anni \u00e8 diventato un riferimento per quanti lavorano per reprimere questo fenomeno. Al rapporto collaborano tutte le forze dell'ordine e ora Legambiente collabora con le procure e la Direzione nazionale antimafia che ha creato un pool per la lotta alle ecomafie.\nParallelamente alla stesura del Rapporto Ecomafia, Legambiente porta avanti la richiesta di dotare la Magistratura di strumenti di indagine adeguati ad arginare il fenomeno, a cominciare dall'introduzione nel codice penale dei delitti contro l'ambiente, detti \"ecoreati\", fino a quel momento di natura contravvenzionale. Faceva eccezione a questa anomalia legislativa il reato di Traffico Illecito di Rifiuti previsto dall'Articolo 260 del Testo Unico Ambientale Dlgs n. 152/2006.\nDopo 21 anni di battaglie, il 19 maggio 2015 viene approvato, con i soli voti contrari di Forza Italia e l'astensione della Lega Nord, il disegno di legge Ddl 1345 B promosso da Ermete Realacci (Pd), Salvatore Micillo (M5S) e Serena Pellegrino (Sel) che introduce nel codice penale cinque nuovi delitti contro l'ambiente. La Legge n.68/2015 viene pubblicata sulla Gazzetta Ufficiale del 28 maggio ed entra in vigore dal 29 maggio 2015.\nI reati introdotti sono:\nInoltre vengono introdotti una serie di altri provvedimenti che riguardano la prescrizione, l'obbligo di ripristino dei luoghi contaminati, la confisca dei beni, la diminuzione di pena per ravvedimento operoso.\nUno dei maggiori disastri ambientali in Calabria sono i cosiddetti \"crateri di Bocale\" di cui, Legambiente negli ultimi mesi sta redigendo un'inchiesta. Sono enormi cave scavate, gi\u00e0 posto sotto sequestro nel 2005, nelle colline di Reggio Calabria da soggetti vicino la criminalit\u00e0 organizzata, esattamente nel quartiere di Bocale per l'estrazione illecita che si estendono su una superficie di oltre 10 ettari. L'inchiesta era gi\u00e0 inserita nel Dossier Cave del 2008.\nMal'aria.\n Mal'aria \u00e8 una delle campagne storiche dell'associazione. Ogni anno, nei mesi di gennaio e febbraio, vengono organizzate iniziative per rilanciare il trasporto pubblico a scapito del mezzo privato, principale responsabile della cattiva qualit\u00e0 dell'aria delle citt\u00e0, in particolare le famigerate polveri sottili (PM). La campagna \u00e8 accompagnata dal Dossier Mal'Aria, che riporta i dati sull'inquinamento atmosferico (PM10, ossidi di azoto e ozono troposferico) nei capoluoghi italiani.\nD'altra parte gli occasionali blocchi del traffico sembrano fare ben poco per migliorare la qualit\u00e0 dell'aria: quasi tutte le citt\u00e0 in cui \u00e8 presente una rete di rilevamento hanno infatti abbondantemente superato negli ultimi anni il limite previsto di 35 giornate di superamento dei livelli di polveri sottili (50\u00a0\u00b5g/m\u00b3).\nUno degli aspetti pi\u00f9 caratteristici dell'iniziativa \u00e8 stata, fino a 2005, l'esposizione dei \"lenzuoli acchiappasmog\", semplici lenzuoli bianchi che vengono esposti all'aria aperta (da finestre, balconi ecc.) soprattutto in aree \"sensibili\", centri urbani, aree industriali, scuole. Dopo un mese l'annerimento del lenzuolo \u00e8 al tempo stesso un indicatore molto evidente e \"low tech\" per dimostrare la qualit\u00e0 dell'aria che respiriamo.\nNegli anni successivi la campagna si \u00e8 distinta anche per altre azioni quali flash mob e blitz contro il traffico o mascherine antismog nei negozi.\nLotta agli ecomostri.\nEcomostro \u00e8 un neologismo coniato dall'associazione per descrivere un edificio, spesso realizzato abusivamente, che deturpa il paesaggio, in particolar modo sulla costa.\n\"C'era una volta un giovane amico di Legambiente, di nome Giulio Cederna, che si present\u00f2 in via Salaria con la foto sbiadita di un palazzone che troneggiava su un bellissimo tratto di costa amalfitana. Ci sollecitava a fare qualcosa contro quel vecchio scempio. Nacque cos\u00ec una lunga battaglia, attraverso Nuova Ecologia e i blitz di Goletta Verde, insieme a Legambiente Campania, che avrebbe portato all'abbattimento di quell'obbrobrio prontamente ribattezzato ecomostro\"..\nOltre all'Hotel Fuenti, a Vietri sul Mare, l'ecomostro per antonomasia che venne poi finalmente abbattuto nel 1999, l'associazione nel corso degli anni ha denunciato la presenza di decine di ecomostri, da Pizzo Sella alle spalle della spiaggia di Mondello (PA), a Vico Equense, a Castelvolturno, a Punta Licosa. Alcuni nel corso degli anni sono stati abbattuti, altri restano tuttora in piedi.\nEsemplare il caso della \"saracinesca\" di Punta Perotti, cos\u00ec chiamata perch\u00e9 chiudeva la vista del mare sul litorale di Bari. Abbattuta nel 2006, \u00e8 stata al centro di una lunga vicenda giudiziaria, finch\u00e9 nel 2012 il tribunale ha condannato lo Stato a risarcire i proprietari per l'abbattimento.\nAltri economostri celebri abbattuti sono:\nNo Cav.\nLegambiente, insieme a molte altre associazioni e gruppi, \u00e8 da anni impegnata nella difesa delle Alpi Apuane dalle cave di marmo, all'interno dell'ampio movimento denominato No Cav.\nControversie.\nA giugno 2014, da diverse associazioni ambientaliste emergevano perplessit\u00e0 riguardo ai potenziali conflitti di interessi di Legambiente e veniva accusata da Mariarita Signorini (Italia Nostra) di essere: \u201cUna potente lobby strettamente legata alle industrie del settore delle fonti rinnovabili. Che ha solidi legami con la politica\u201d. A met\u00e0 2015, un mese dopo il servizio di Report sulla discarica vetrosa di San Cesario sul Panaro, veniva epurato l'omonimo circolo locale che a sua volta denunciava con un esposto in Regione Emilia-Romagna. Nel 2016, Ermete Realacci veniva contestato per la sua fondazione politica \"Symbola\" con il progetto (poi bocciato) di una maxi discarica in Piemonte, poi due anni dopo partecipava ad un convegno organizzato da CasaPound.\nA maggio 2021 il Presidente Nazionale di Legambiente, Stefano Ciafani, nel sostenere un decreto legge del Ministero per la Transizione Ecologica, denunciava le eccessive interferenze delle \"soprintendenze\" nei progetti di realizzazione degli impianti eolici, colpevoli di \"frenare la transizione ecologica\" e \"bocciare a prescindere ogni mutamento del territorio\". A questa grave affermazione si sono opposte tutte le associazioni di settore dell'archeologia, che hanno denunciato anche di fronte al Presidente della Repubblica l'incostituzionalit\u00e0 dell'iniziativa e il gravissimo rischio che deriva dalla sospensione delle tutele paesaggistica e archeologica invocata dal Ministero e sostenuta da Legambiente.\nA Novembre 2021, Legambiente pubblica un appello a sostegno dell'utilizzo di fondi pubblici per sussidiare la agricoltura biodinamica, pratica antiscientifica ."}
{"id": "132751", "revid": "599013", "url": "https://it.wikipedia.org/wiki?curid=132751", "title": "Fff", "text": ""}
{"id": "132755", "revid": "547034", "url": "https://it.wikipedia.org/wiki?curid=132755", "title": "XI dinastia egizia", "text": "L'XI dinastia fa parte della fase della storia dell'Antico Egitto detta Medio Regno e comprende un arco di tempo dal 2150 a.C. al 1990 a.C.\nCon l'avvento dell'XI dinastia l'Egitto ritrova la sua unit\u00e0 dando vita ad una nuova fase storica che vede una espansione in ambito territoriale e l'affermarsi di nuove forme di tecnologia e di arte.\nStoria.\nLa storia dell'XI dinastia \u00e8 la storia della lotta di Tebe, e dei suoi governanti, per elevarsi da semplice capoluogo del suo nomo a citt\u00e0 dominante su tutto l'Egitto.\nCon il dissolvimento dell'unit\u00e0 statale seguito alla fine del Antico Regno, il dominio ed il titolo di Re dell'Alto e Basso Egitto pass\u00f2 da Menfi ad Eracleopoli.\nI primi due sovrani elencati nella Lista di Karnak non assunsero mai, durante la loro vita, alcun titolo legato alla sovranit\u00e0 sull'Egitto nel suo complesso anche se Horo Tepia viene citato con i titoli regali nella lista di sovrani nota come \"Sala degli Antenati\" proveniente dal tempio di Karnak.\nLa vittoria definitiva su Eracleopoli giunse con Horo Wah-ankh e con Horo Samtawy, che riconquist\u00f2 le regioni del delta del Nilo, occupate da genti provenienti dalla Libia e dalla penisola del Sinai, e riunific\u00f2 l'Egitto dando inizio al periodo chiamato appunto Medio Regno.\nLista dei sovrani.\nEsistono inoltre tre sovrani, attestati solamente da riscontri archeologici, che regnarono, presumibilmente in contemporanea, sulle regioni della Nubia sotto il controllo egizio dopo la morte di Montuhotep IV:\nLa durata complessiva di tali regni non dovrebbe aver superato i dieci anni."}
{"id": "132756", "revid": "3295", "url": "https://it.wikipedia.org/wiki?curid=132756", "title": "Sistemi dinamici", "text": ""}
{"id": "132758", "revid": "547034", "url": "https://it.wikipedia.org/wiki?curid=132758", "title": "XII dinastia egizia", "text": "La XII dinastia fa parte della fase della storia dell'Antico Egitto detta Medio Regno e copre un arco di tempo dal 1990 a.C. al 1780 a.C.\nLa XII dinastia viene spesso \"identificata\" con il Medio Regno.\nStoria.\nGli antenati dei sovrani di questa dinastia furono coloro che da semplici principi ereditari di Tebe seppero riconquistare il controllo di tutto l'Egitto.\nUna volta giunti al potere i sovrani della XII dinastia, allo scopo di rinsaldare l'unitariet\u00e0 dello stato, si impegnarono in una politica di ridimensionamento del potere dell'aristocrazia dei distretti, potere che era stato alla base della fine del Antico Regno. Per giungere al questo scopo venne modificata la stessa struttura amministrativa dell'Egitto sostituendo ai tradizionali 38 distretti tre grandi strutture amministrative amministrate da funzionari di nomina regia, controllati da un rilevante numero di ispettori itineranti.\nUn grande sforzo venne fatto dai sovrani per risanare e rafforzare l'economia sia attraverso l'estensione della zona d'influenza in Nubia, che giunger\u00e0 fino al grande emporio di Kerma nei pressi detta terza cateratta, sia attraverso la bonifica del Fayyum e la messa a coltura di una grande estensione di nuove terre.\nNonostante tutti questi sforzi anche la XII dinastia, e con essa il \"regno medio\", termineranno nuovamente in un periodo di sovrani deboli, XIII dinastia, e di conseguente anarchia, a tutto vantaggio della nobilt\u00e0 dei distretti che torner\u00e0 spesso a governarli in modo autonomo."}
{"id": "132759", "revid": "304380", "url": "https://it.wikipedia.org/wiki?curid=132759", "title": "Aree protette", "text": ""}
{"id": "132760", "revid": "6392", "url": "https://it.wikipedia.org/wiki?curid=132760", "title": "Interruttore automatico", "text": ""}
{"id": "132761", "revid": "124537396", "url": "https://it.wikipedia.org/wiki?curid=132761", "title": "Classi di isolamento", "text": "Le classi di isolamento elettrico sono il raggruppamento omogeneo definito dall'IEC \"(International Electrotechnical Commission)\" delle caratteristiche tecniche applicabili ad un dispositivo elettrico per limitare i rischi di folgorazione conseguenti ad un guasto dello stesso.\nClasse 0 (zero).\nGli apparecchi appartenenti a questa classe sono apparecchi nei quali la protezione si basa sull'isolamento principale (cio\u00e8 il normale isolamento elettrico tra i conduttori di fase e la carcassa o altre masse metalliche dell'apparecchio stesso). In caso di guasto dell'isolamento principale le masse metalliche si porterebbero in tensione provocando all'utente, nel caso questi ne venisse a contatto, una scossa elettrica. Non \u00e8 previsto dunque la presenza di un dispositivo per la connessione delle masse metalliche al conduttore di protezione dell'impianto elettrico fisso (terra), e in caso di guasto dell'isolamento principale la protezione rimane affidata esclusivamente all'ambiente che circonda le parti conduttrici accessibili dell'apparecchio.\nDa molti anni gli apparecchi di Classe 0 non vengono pi\u00f9 fabbricati e sono stati eliminati dalla normalizzazione internazionale. Tuttavia, in alcuni Paesi, questo tipo \u00e8 ancora presente, in particolare nelle vecchie installazioni.\nIn molti paesi, tra cui l'Italia il loro uso in connessione alla rete elettrica \u00e8 proibito, poich\u00e9 un guasto semplice pu\u00f2 causare la folgorazione dell'utilizzatore e altri incidenti.\nClasse I.\nGli apparecchi appartenenti a questa classe di isolamento sono apparecchi nei quali la protezione non si basa unicamente sull'isolamento principale, ma anche su una misura di sicurezza supplementare costituita dalla connessione delle parti conduttrici accessibili ad un conduttore di protezione (messa a terra di protezione) che fa capo all'impianto elettrico fisso, contraddistinto dal doppio colore giallo-verde, in modo tale che le parti conduttrici accessibili non possano andare in tensione in caso di guasto dell'isolamento principale.\nUn guasto nell'isolamento in questi apparecchi pu\u00f2 portare un conduttore di fase in contatto con la carcassa provocando un flusso di corrente attraverso il conduttore di protezione. \nI metodi per evitare la folgorazione dell'utente che pu\u00f2 entrare in contatto con la parte metallica messa a terra sono due:\nEsempi di apparecchi di questo tipo sono lavatrici, lavastoviglie, forni elettrici, ecc.; sono riconoscibili per avere una spina a 3 contatti.\nClasse II.\nGli apparecchi di classe II, detti anche a doppio isolamento, sono progettati in modo da non richiedere (e pertanto non necessitano di avere) la connessione della messa a terra.\nSono costruiti in modo che un singolo guasto non possa causare il contatto con tensioni pericolose da parte dell'utilizzatore.\nCi\u00f2 \u00e8 ottenuto in genere realizzando l'involucro del contenitore in materiali isolanti, o comunque facendo in modo che le parti in tensione siano circondate da un doppio strato di materiale isolante (isolamento principale + isolamento supplementare) o usando isolamenti rinforzati.\nSono inoltre stabiliti dei limiti stringenti per quanto riguarda la resistenza elettrica delle componenti che isolano verso ogni connessione esterna di massa o di segnale (resistenza di isolamento).\nIn Europa gli apparecchi di questa categoria devono essere marcati \"Class II\" o con il simbolo di doppio isolamento (due quadrati concentrici).\nEsempi di questa classe sono il televisore, l'asciugacapelli, l'aspirapolvere, le radio, videoregistratori e DVD, la maggior parte delle lampade da tavolo.\nClasse III.\nUn apparecchio viene definito di classe III quando la protezione contro la folgorazione si affida al fatto che non sono presenti tensioni superiori alla bassissima tensione di sicurezza SELV (\"Safety Extra-Low Voltage\"). In pratica tale apparecchio viene alimentato o da una batteria o da un trasformatore SELV.\nLa tensione prodotta, inferiore ai 25 Vac o 60 Vdc, \u00e8 bassa al punto da non essere normalmente pericolosa in caso di contatto con il corpo umano. Le misure di sicurezza previste per le classi I e II non sono necessarie.\nGli apparecchi di Classe III non devono essere provvisti di messa a terra di protezione.\n\u00c8 interessante notare che le norme internazionali IEC (\"International Electrotechnical Commission\") relative agli apparecchi elettromedicali non riconoscono gli apparecchi di classe III, poich\u00e9 la sola limitazione della tensione non \u00e8 ritenuta sufficiente ad assicurare la sicurezza del paziente. Le norme medicali definiscono una classe AI (alimentazione interna) data da una batteria, che non include un'alimentazione tramite una bassissima tensione di sicurezza."}
{"id": "132762", "revid": "6392", "url": "https://it.wikipedia.org/wiki?curid=132762", "title": "Classe di isolamento", "text": ""}
{"id": "132763", "revid": "287204", "url": "https://it.wikipedia.org/wiki?curid=132763", "title": "Autodeterminazione dei popoli", "text": "Il principio di autodeterminazione dei popoli sancisce l'obbligo, in capo alla comunit\u00e0 degli stati, a consentire che un popolo sottoposto a dominazione straniera (colonizzazione o occupazione straniera con la forza), o facente parte di uno stato che pratica l'apartheid, possa determinare il proprio destino in uno dei seguenti modi: ottenere l'indipendenza, associarsi o integrarsi a un altro stato gi\u00e0 in essere, o, comunque, a poter scegliere autonomamente il proprio regime politico (cosiddetta: \u00abautodeterminazione esterna\u00bb).\nNel diritto internazionale.\nIl principio, nell'ambito del diritto internazionale, esplica i suoi effetti solo sui rapporti tra gli stati e non sancisce alcun diritto all'autodeterminazione in capo a un popolo: quest'ultimo, infatti, non \u00e8 titolare di un diritto ad autodeterminare il proprio destino ma \u00e8 solo il materiale beneficiario di tale principio di diritto internazionale, i cui effetti, invece, si ripercuotono solo sui rapporti tra stati: questi, se ne ricorrono le anzidette condizioni, sono tenuti ad acconsentire all'autodeterminazione.\nIl principio non \u00e8 applicabile ai paesi sottoposti a occupazione straniera prima della fine della seconda guerra mondiale (irretroattivit\u00e0), a meno che non si tratti di paesi coloniali.\nTale principio costituisce una norma di diritto internazionale generale, cio\u00e8 una norma che produce effetti giuridici (diritti e obblighi) per tutta la Comunit\u00e0 degli Stati. Inoltre, questo principio \u00e8 anche una norma di \"ius cogens\", cio\u00e8 diritto inderogabile, un principio supremo e irrinunciabile del diritto internazionale, per cui non pu\u00f2 essere derogato mediante convenzione internazionale. Come tutto il diritto internazionale, il principio di autodeterminazione viene ratificato da leggi interne: per esempio, in Italia, vi \u00e8 la L. n. 881/1977; nell'ordinamento italiano il principio vale come legge dello Stato che prevale sul diritto interno (Cass. pen. 21-3-1975).\nNon esiste, invece (inizi del XXI secolo), alcuna norma consuetudinaria di diritto internazionale che sancisca obblighi per la comunit\u00e0 degli stati ad acconsentire alla cosiddetta \u00abautodeterminazione interna\u00bb, quale potrebbe essere il caso di una secessione di una porzione di uno stato (salvo, forse, il caso prospettato dalla sentenza 20.8.1998 della Corte suprema del Canada sulle pretese di secessione della provincia canadese del Qu\u00e9bec, in cui a un popolo sia impedita la partecipazione allo stato): in base allo stesso principio, non vi \u00e8 alcuna norma consuetudinaria per imporre a uno stato l'adozione di un regime democratico, n\u00e9 esiste l'obbligo della comunit\u00e0 internazionale di proteggere governi affermatisi a seguito di libere elezioni. \nIn generale sia in ambito italiano che in ambito internazionale il concetto di popolo non ha una unanime definizione e bench\u00e9 meno quali popoli possono ambire all'autodeterminazione perch\u00e9 costituenti nazioni.\nPrima applicazione pratica: il primo dopoguerra.\nIl principio di autodeterminazione fu solennemente enunciato da Woodrow Wilson in occasione del Trattato di Versailles (1919) e avrebbe dovuto fungere da linea guida per il tracciamento dei nuovi confini, ma in realt\u00e0 fu applicato in modo discontinuo e arbitrario, contribuendo non poco alla graduale destabilizzazione e al definitivo sovvertimento dell'ordine di Versailles. Infatti a causa del Trattato di Saint-Germain fu proibito un referendum per decidere se l'area abitata da genti di etnia tedesca del defunto Impero austro-ungarico dovesse costituire uno stato indipendente o dovesse unirsi alla Germania.\nIn particolare il principio trov\u00f2 applicazione in occasione della determinazione dei nuovi confini delle potenze della Triplice alleanza uscite sconfitte dalla prima guerra mondiale. Vennero cos\u00ec indetti dei plebisciti in Alta Slesia, Prussia Orientale, nello Schleswig, nella regione di Eupen-Malmedy, nella Carinzia meridionale e a Sopron, con esiti spesso contestati e fonte di successive tensioni internazionali. Altri territori, come quasi tutta la Posnania e la Prussia Occidentale, il territorio di Memel e l'Alsazia-Lorena furono invece staccati dalla Germania senza interpellare le rispettive popolazioni, spesso maggioritariamente di lingua tedesca. I Sudeti passarono alla Cecoslovacchia insieme alla maggioranza ungherese del sud della Slovacchia e il Tirolo meridionale pass\u00f2 all'Italia pur essendo a maggioranza germanofona; Come Fiume e parte della Dalmazia non furono assegnate all'Italia.\nSecondo dopoguerra.\nIl principio di autodeterminazione dei popoli si \u00e8 sviluppato compiutamente a partire dalla seconda met\u00e0 del Novecento, nel 1945, alla fine della Seconda guerra mondiale. In particolare, \u00e8 stata l'Organizzazione delle Nazioni Unite (ONU) a promuoverne lo sviluppo all'interno della Comunit\u00e0 degli Stati.\nLa Carta delle Nazioni Unite, infatti, al Capitolo I (dedicato ai fini e principi dell'Organizzazione), articolo 1, paragrafo 2, individua come fine delle Nazioni Unite:\nTra le principali convenzioni internazionali che sono intervenute a sancire il diritto di autodeterminazione dei popoli vi \u00e8 il Patto internazionale sui diritti civili e politici, stipulato nell'ambito dell'ONU nel 1966. L'Italia ha recepito questa convenzione con la legge n.881 del 1977.\nAltro passo fondamentale \u00e8 stata la \"Dichiarazione relativa alle relazioni amichevoli ed alla cooperazione fra stati\" del 1970, in cui si sanc\u00ec il divieto di ricorrere a qualsiasi misura coercitiva suscettibile di privare i popoli del loro diritto all'autodeterminazione.\nAncora pi\u00f9 chiaramente si \u00e8 espressa la \"Conferenza per la Sicurezza e la Cooperazione in Europa\" (CSCE) nell'Atto Finale di Helsinki del 1975, in cui si afferma il diritto per tutti i popoli di stabilire in piena libert\u00e0, quando e come lo desiderano, il loro regime politico senza ingerenza esterna e di perseguire come desiderano il loro sviluppo economico, sociale e culturale.\nIl contenuto del principio di autodeterminazione dei popoli consiste in obblighi per gli Stati della Comunit\u00e0 internazionale di non impedire o anche intralciare l'autodeterminazione dei popoli, intesa come libert\u00e0 degli stessi di autodeterminare il proprio assetto costituzionale.\nIn particolare il principio \u00e8 servito a favorire la decolonizzazione, in quanto ha permesso ai Paesi in via di sviluppo di indire libere elezioni, darsi una costituzione propria, scegliere la forma di governo, senza subire pressioni dagli Stati pi\u00f9 sviluppati.\nLimiti applicativi.\nL'applicabilit\u00e0 del principio all'autodeterminazione incontra alcune limitazioni.\nNella prassi, si \u00e8 in ogni caso escluso di assegnare al principio di autodeterminazione effetti retroattivi tali da consentire di rimettere in discussione situazioni territoriali definite a seguito dei pi\u00f9 importanti eventi bellici del XX secolo, poich\u00e9 metterebbero in discussione la certezza dei confini nazionali.\nAi sensi del diritto internazionale dei diritti umani, il soggetto titolare del diritto all'autodeterminazione \u00e8 il popolo come soggetto distinto dallo stato. Tuttavia, in nessuna norma giuridica internazionale c'\u00e8 la definizione di popolo.\nLa Corte suprema del Canada, valutando le rivendicazioni di indipendenza del Qu\u00e9bec rispetto al Canada, ha analizzato attentamente tale principio definendone i limiti: di esso sono autorizzati ad avvalersi ex colonie, popoli soggetti a dominio militare straniero, e gruppi sociali cui le autorit\u00e0 nazionali rifiutino un effettivo diritto allo sviluppo politico, economico, sociale e culturale (Sentenza 385/1996)."}
{"id": "132766", "revid": "117139087", "url": "https://it.wikipedia.org/wiki?curid=132766", "title": "Protocollo Kerberos", "text": "In informatica e telecomunicazioni Kerberos \u00e8 un protocollo di rete per l'autenticazione forte che permette a diversi terminali di comunicare su una rete informatica insicura provando la propria identit\u00e0 mediante l'utilizzo di tecniche di crittografia simmetrica. Kerberos previene attacchi quali l'intercettazione e i replay attack ed assicura l'integrit\u00e0 dei dati. I suoi progettisti mirarono soprattutto ad un modello client-server, e fornisce una mutua autenticazione cio\u00e8 sia l'utente sia il fornitore del servizio possono verificare l'identit\u00e0 dell'altro.\nStoria.\nIl Massachusetts Institute of Technology (MIT) svilupp\u00f2 Kerberos per proteggere i servizi di rete forniti dal Project Athena. Il protocollo fu battezzato come il personaggio mitologico Cerbero, che nella mitologia greca era il cane a tre teste posto a guardia dell'Ade. Ci sono diverse versioni del protocollo; le versioni dalla 1 alla 3 furono utilizzate solo all'interno del MIT.\nSteve Miller e Clifford Neuman, i principali sviluppatori di Kerberos versione 4, pubblicarono questa versione alla fine degli anni Ottanta, anche se era stata sviluppata principalmente per il Project Athena.\nLa versione 5, progettata da John Kohl e Clifford Neuman, venne formalizzata nella RFC 1510 nel 1993 (resa obsoleta dalla RFC 4120 nel 2005), con l'intenzione di risolvere i limiti e i problemi di sicurezza della versione 4.\nIl MIT mette a disposizione una implementazione di Kerberos libera, sotto una licenza simile alla BSD.\nLe autorit\u00e0 degli USA classificarono Kerberos come arma e ne vietarono l'esportazione poich\u00e9 utilizzava l'algoritmo di criptazione DES (con chiavi da 56 bit). Una implementazione di Kerberos non statunitense, KTH-KRB sviluppata in Svezia, rese il sistema disponibile anche al di fuori degli Stati Uniti, prima che questi cambiassero la propria legge sull'esportazione degli algoritmi crittografici (attorno al 2000). L'implementazione svedese del protocollo era basata su una versione di Kerberos detta eBones. eBones era basata sulla versione MIT Bones (in pratica una versione di Kerberos priva delle funzioni crittografiche e delle loro chiamate) ricavata da Kerberos 4 patchlevel 9. L'australiano Eric Young, autore di diverse librerie crittografiche, reinser\u00ec le chiamate alle funzioni crittografiche utilizzando la propria libreria \"libdes\". Questa versione limitata di Kerberos fu chiamata eBones. Una implementazione della versione 5 di Kerberos, Heimdal, fu rilasciata essenzialmente dallo stesso gruppo che cre\u00f2 KTH-KRB.\nWindows 2000, Windows XP e Windows Server 2003 usano una variante di Kerberos come sistema predefinito di autenticazione. Alcune aggiunte di Microsoft a Kerberos sono documentate nella RFC 3244 \"Microsoft Windows 2000 Kerberos Change Password and Set Password Protocols\" (trad.: \"Protocolli Kerberos di impostazione password e cambio password in Microsoft Windows 2000\"). Anche macOS di Apple utilizza Kerberos sia nella versione client sia in quella server.\nNel 2005 il gruppo di lavoro su Kerberos dello IETF ha aggiornato le specifiche . Recenti aggiornamenti includono:\nDescrizione.\nKerberos si basa sul protocollo di Needham-Schroeder. Utilizza una terza parte affidabile per centralizzare la distribuzione delle chiavi detta \"Key Distribution Center\" (KDC), che consiste di due parti separate logicamente: l\"'Authentication Server\" (AS) e il \"Ticket Granting Server\" (TGS). Kerberos funziona utilizzando dei \"biglietti\" (detti \"ticket\") che servono per provare l'identit\u00e0 degli utenti.\nL'AS mantiene un database delle chiavi segrete; ogni entit\u00e0 sulla rete \u2014 che sia un client o un server \u2014 condivide la chiave segreta solo con l'AS. La conoscenza di questa chiave serve per provare l'identit\u00e0 di un'entit\u00e0. Per comunicazioni tra due entit\u00e0, Kerberos genera una chiave di sessione, che pu\u00f2 essere utilizzata dai due terminali per comunicare.\nIl protocollo.\nIl protocollo pu\u00f2 essere definito come segue utilizzando la notazione per protocolli di sicurezza, dove Alice (\"A\") si autentica presso Bob (\"B\") usando il server \"S\":\nformula_1\nformula_2\nformula_3\nformula_4\nLa sicurezza del protocollo si basa fortemente sui timestamp T e sui tempi di vita L come indicatori affidabili della creazione recente della comunicazione per evitare replay attack (vedi logica BAN).\n\u00c8 importante notare come il server S stia sia come Authentication Service (AS) sia come Ticket Granting Service (TGS). \nOperazioni di Kerberos.\nQuella che segue \u00e8 una descrizione semplificata del protocollo. Saranno utilizzate le seguenti abbreviazioni: AS = Authentication Server, TGS = Ticket Granting Server, SS = Service Server.\nIn breve: il client si autentica presso AS che gli fornisce un ticket di sessione per accedere a TGS, si autentica presso TGS e riceve il ticket per aprire una sessione di comunicazione con SS.\nIn dettaglio:\nUtilizzi.\nI seguenti software sono in grado di usare Kerberos per l'autenticazione:"}
{"id": "132768", "revid": "228587", "url": "https://it.wikipedia.org/wiki?curid=132768", "title": "Distorsione", "text": ""}
{"id": "132769", "revid": "1005847", "url": "https://it.wikipedia.org/wiki?curid=132769", "title": "Indipendenza e Democrazia", "text": "Il Gruppo Indipendenza/Democrazia nel Parlamento Europeo (\"IND/DEM\") era un gruppo politico del Parlamento europeo che raccoglieva i deputati che facevano riferimento alla matrice euroscettica di destra. Nato nel 2004, si \u00e8 sciolto \"de facto\" il 1\u00ba luglio 2009.\nStoria del gruppo.\nIl gruppo nasce nel 2004, erede del gruppo Europa delle Democrazie e delle Diversit\u00e0, raggruppando partiti euroscettici regionalisti o estremisti facenti riferimento ai partiti europei EUDemocrats e Alleanza dei Democratici Indipendenti in Europa (dissoltosi nell'inverno del 2009). I pi\u00f9 importanti partiti sono l'inglese UKIP, la Lega delle Famiglie Polacche e la Lega Nord. Quest'ultima sar\u00e0 espulsa nel marzo 2006 a causa delle provocazioni di Roberto Calderoli in seguito alla pubblicazione delle caricature di Maometto sul Jyllands-Posten, che hanno portato alle sue stesse dimissioni dal governo.\nDopo le elezioni europee del 2009 solo l'UKIP, il Libertas-MPF, il LAOS e il Partito Politico Riformato ottengono dei seggi, ma troppo pochi per costituire un gruppo; l'Unione Cristiana passa al Gruppo dei Conservatori e dei Riformisti Europei. Il gruppo IND/DEM cessa quindi di esistere e i suoi componenti hanno deciso di formare un nuovo gruppo: il Gruppo Europa della Libert\u00e0 e della Democrazia.\nComposizione.\nVI Legislatura (2004-2009).\nIl gruppo \"IND/DEM\" contava 32 deputati ed era presieduto da due co-presidenti, il britannico Nigel Farage, esponente dell'UKIP, e il danese Jens-Peter Bonde, esponente del JuniBev\u00e6gelsen e sostituito da Hanne Dahl."}
{"id": "132770", "revid": "125437575", "url": "https://it.wikipedia.org/wiki?curid=132770", "title": "Unione per l'Europa delle Nazioni", "text": "Il gruppo Unione per l'Europa delle nazioni (\"UEN\") era un gruppo politico del Parlamento europeo che raccoglieva fino al 1\u00ba luglio 2009 i parlamentari europei che facevano riferimento a valori d'ispirazione nazional-conservatrice e orientativamente di destra e che appartenevano al partito politico europeo Alleanza per l'Europa delle Nazioni (\"AEN\").\nStoria del gruppo.\nIl gruppo nacque il 20 luglio 1999 come erede del Gruppo dell'Unione per l'Europa, che aveva perso il Raggruppamento per la Repubblica. I suoi principali partiti erano gli italiani Alleanza Nazionale e Patto Segni, il partito repubblicano irlandese Fianna F\u00e1il, il portoghese Centro Democratico Sociale - Partito Popolare e alcuni francesi gollisti che non aderirono al Gruppo PPE. Suo presidente era Charles Pasqua. I pi\u00f9 importanti partiti il 25 gennaio del 2002 diedero vita al partito europeo Alleanza per l'Europa delle Nazioni.\nCon le elezioni europee del 2004 al gruppo aderirono anche molti partiti degli stati entrati da poco nell'Unione Europea, come il partito polacco Diritto e Giustizia. Il gruppo era presieduto da due co-presidenti: l'italiana Cristiana Muscardini, esponente di AN, e l'irlandese Brian Cowely, esponente del Fianna F\u00e1il.\nNel 2007 il gruppo accoglie i deputati della Lega Nord dopo la loro espulsione dal gruppo Indipendenza e Democrazia.\nIl gruppo si dissolve il 1\u00ba luglio 2009."}
{"id": "132772", "revid": "16073", "url": "https://it.wikipedia.org/wiki?curid=132772", "title": "IND/DEM", "text": ""}
{"id": "132773", "revid": "486946", "url": "https://it.wikipedia.org/wiki?curid=132773", "title": "GUE/NGL", "text": ""}
{"id": "132774", "revid": "599013", "url": "https://it.wikipedia.org/wiki?curid=132774", "title": "Uen", "text": ""}
{"id": "132779", "revid": "554814", "url": "https://it.wikipedia.org/wiki?curid=132779", "title": "Consonante", "text": "In fonetica articolatoria, una consonante \u00e8 un fono che ha come realizzazione prevalente un contoide. La parola \u00abconsonante\u00bb proviene dal latino \"consonans\" (sottinteso \"littera\", \u00ablettera\u00bb), che significa letteralmente \"suona con\" o \"suona insieme\". Il termine sta infatti a indicare che questo suono pu\u00f2 essere pronunciato solo in appoggio e con l'aiuto di una vocale. Mentre quest'ultima \u00e8 un suono che viene prodotto senza che all'aria espiratoria emessa dai polmoni vengano frapposti ostacoli nella zona della cavit\u00e0 orale, una consonante \u00e8 articolata, viceversa, opponendo all'aria un ostacolo, in modo da produrre un rumore nella sua fuoriuscita.\nGli ostacoli frapposti consistono nella chiusura parziale o totale del canale vocale: ci\u00f2 \u00e8 possibile o chiudendo del tutto o in parte la bocca o utilizzando organi molli quali la lingua, le labbra, il velo palatino.\nConsonanti e sonoranti.\nL'idea che una consonante non possa \"suonare da sola\", ma solo con una vocale vicina, come, ad esempio, nel caso del latino, non \u00e8 pi\u00f9 universalmente accettata. Essa \u00e8 infatti imprecisa, poich\u00e9 esistono lingue che hanno delle \"consonanti\" che fungono da nucleo di sillaba (per esempio nello sloveno \"Trst\", \"Trieste\". Nell'alfabeto fonetico internazionale una consonante sillabica \u00e8 indicata con un trattino sotto al simbolo della corrispondente consonante: ). L'esempio sloveno mostra la consonante [r] che occupa il nucleo sillabico: si tratta di un particolare tipo di fono detto \"contoide intenso\" o \"sonante\" che pu\u00f2 occupare la posizione di solito riservata alle vocali, per la maggior intensit\u00e0 dell'energia articolatoria.\nPer indicare i foni che non possono \"suonare da soli\", cio\u00e8 non possono essere nuclei sillabici, il linguista Kenneth Pike propose di adottare una doppia terminologia.\nEssa prevede di indicare con il termine di consonanti tutti i foni asillabici, compresi i foni tradizionalmente denominati vocali asillabiche. Il termine vocali \u00e8 invece adottato per indicare tutti i foni che possono avere il ruolo di nucleo sillabico. Quindi nella parola \"Trst\" ) il fonema [r\u0329] andrebbe considerato una \"vocale\".\nLa distinzione dei suoni basata invece sulla loro natura fonetica andrebbe resa con i termini contoidi e vocoidi. La principale caratteristica che distingue i due tipi di foni \u00e8 l'apertura articolatoria, ovvero il grado di restringimento del canale orale. Inoltre anche l'intensit\u00e0 del suono e la natura della vibrazione delle pliche vocali distingue solitamente i vocoidi dai contoidi. Secondo questa classificazione fonetica, nella parola \"Trst\" ) compaiono soltanto contoidi.\nLe denominazioni proposte da Kenneth Pike sono state adottate principalmente dai fonetisti, tra cui in Italia Luciano Canepari. Nell'ambito della fonologia invece \u00e8 ancora dominante la terminologia tradizionale, adottata anche dall'Associazione Fonetica Internazionale.\nNell'italiano, la distinzione fonetica tra vocoidi e contoidi coincide con quella tra vocali e consonanti, perch\u00e9 soltanto i vocoidi possono essere sillabici, e viceversa i contoidi non lo possono mai essere. In altre lingue, come lo sloveno, il croato, ed anche l'inglese (almeno nella pronuncia a ritmo allegro), anche alcuni contoidi possono avere il ruolo di nuclei sillabici.\nI contoidi che possono essere sillabici hanno delle caratteristiche particolari, soprattutto per quanto riguarda la sonorit\u00e0, che li avvicinano ai vocoidi. Secondo la teoria della sonorit\u00e0 spontanea, elaborata da Noam Chomsky e Morris Halle, la realizzazione pi\u00f9 aperta di alcuni foni provocherebbe una vibrazione spontanea delle pliche vocali, di natura particolare. Tale gruppo di suoni, detti sonanti, \u00e8 composto dai foni classificati dall'IPA come nasali, vibranti e laterali approssimanti.\nModo, luogo e grado dell'articolazione.\nModo di articolazione.\nDal punto di vista del modo di articolazione si distinguono diverse categorie di consonanti:\nLuogo di articolazione.\nDal punto di vista del luogo (o punto) di articolazione si distinguono principalmente:\nGrado di articolazione.\nSi parla di \"grado di articolazione\" in relazione alla opposizione tra consonanti sonore e sorde. Le sonore sono prodotte con le corde vocali in vibrazione al passaggio dell'aria, le sorde con le corde vocali divaricate, con ci\u00f2 influenzando l'entit\u00e0 della risonanza.\nPer ogni modo (principalmente occlusivo, fricativo e affricato) e luogo di articolazione ci sar\u00e0 una consonante sorda e una consonante sonora: per esempio, si ha una consonante occlusiva bilabiale sorda [p] e sonora [b], una fricativa palatale sorda [\u00e7] e sonora [\u029d], una affricata alveolare sorda [t\u0361s] e sonora [d\u0361z]. Per i modi di articolazione nasale, vibrante, approssimante e laterale si pu\u00f2 parlare meglio di desonorizzazione, data la principale natura sonora di queste consonanti, fenomeno che si segnala con il simbolo [ \u0325 ]."}
{"id": "132781", "revid": "599013", "url": "https://it.wikipedia.org/wiki?curid=132781", "title": "Mnp", "text": ""}
{"id": "132782", "revid": "339392", "url": "https://it.wikipedia.org/wiki?curid=132782", "title": "Niccol\u00f2 Colantonio", "text": ""}
{"id": "132784", "revid": "64525", "url": "https://it.wikipedia.org/wiki?curid=132784", "title": "Reazione esotermica", "text": ""}
{"id": "132785", "revid": "57342", "url": "https://it.wikipedia.org/wiki?curid=132785", "title": "Sibari", "text": "S\u00ecbari (\u03a3\u03cd\u03b2\u03b1\u03c1\u03b9\u03c2, S\u00fdbaris in greco antico) \u00e8 una frazione del comune di Cassano all'Ionio in Calabria. Fu una delle pi\u00f9 importanti citt\u00e0 (\"poleis\") della Magna Grecia sul mar Ionio, affacciata sul golfo di Taranto, tra i fiumi Crati (\"Crathis\") e Coscile (\"Sybaris\"), riuniti a circa 5\u00a0km dal mare ma con foci indipendenti. La cittadella si basa su un'economia prevalentemente turistica.\nStoria.\nSybaris fu fondata tra due fiumi, il Crati ed il Sybaris, alla fine dell'VIII secolo a.C. da un gruppo di Achei provenienti dal Peloponneso. Sibari si svilupp\u00f2 rapidamente grazie alla fertilit\u00e0 del suo territorio dove si coltivavano olive, frumenti, frutta e si produceva olio. Secondo Strabone, S\u00ecbari fu fondata da Is di Elice.\nLa citt\u00e0 govern\u00f2 su quattro trib\u00f9 e 25 citt\u00e0. Alla fine del VI secolo a.C. fu scossa da varie vicende politiche e, quando fu governata da Telys, molti aristocratici furono costretti a fuggire a Crotone. Alla richiesta di Telys di consegnare gli esuli sibariti, i Crotoniati rifiutarono; i Sibariti, dunque, iniziarono la guerra con Crotone.\nNel 510 a.C., dopo una guerra durata 70 giorni, i Crotoniati che con 100.000 uomini, guidati dal pluri-campione olimpico Milone sconfissero nella battaglia di Nika l\u2019esercito sibarita, e dopo avere deviato uno dei fiumi conquistarono la citt\u00e0 e la sommersero.\nSecondo alcuni autori come Diodoro Siculo la citt\u00e0 contava di una popolazione superiore a 300.000 abitanti e secondo Erodoto, nel Geografia, racconta: \"con le sue abitazioni, riempiva tutt'intorno, lungo il Crati, un cerchio di 50 stadi\". (circa 9 kilometri)\nNel 444-443 a.C. ci fu la fondazione panellenica di Thurii, dal nome di una fonte nelle vicinanze.\nIn seguito Thurii fu assoggettata dai Lucani. La citt\u00e0 perse importanza e nel 193 a.C. i Romani vi dedussero una colonia, cui diedero nome Copia\nNell'84 a.C. fu trasformata in municipio e in periodo imperiale, tra il I e il III secolo d.C., si svilupp\u00f2 nuovamente.\nNel corso del V e del VI secolo inizi\u00f2 a decadere per l'impaludamento della zona. Un secolo dopo l'area era completamente abbandonata.\nTra mito e verit\u00e0.\nSibari (Sybaris) era una delle colonie pi\u00f9 fiorenti della Magna Grecia, ma aveva fama di essere una capitale del vizio.\nIl termine \"Sibarita\" \u00e8 ancora oggi \u00e8 sinonimo di ozio, lussuria, perfidia e sensualit\u00e0. I Sibariti manteneva stretti rapporti con Etruschi e Ioni, popoli noti per la loro inclinazione al piacere. Essi erano amanti dei bei vestiti e del buon cibo, organizzando spesso banchetti a spese dello Stato. Anche i piaceri sessuali avevano un ruolo importante nella vita della polis ed addirittura si narra che d'estate le donne si riunivano nelle logge per imparare le tecniche di seduzione da un'istruttrice.\nAtheneo, storico greco del III secolo, ci racconta che una volta un ricco proprietario terriero ispezionando i suoi possedimenti nel solo osservare i propri schiavi lavorare la terra sotto il sole, fu colto da un mal di schiena cos\u00ec forte che svenne .\nStrabone affermava che i sibariti oltre a essere lussuriosi erano anche perfidi e superbi.\nCol tempo i miti ed i fatti si sono fusi in un solo corpus ed \u00e8 difficile stabilire la verit\u00e0 storica. \u00c8 probabile che alcune ricostruzioni fossero tratte da racconti orali, tramandati da generazioni, stravolgendo cos\u00ec la realt\u00e0 degli accadimenti.\nAd oggi con le fonti attuali non abbiamo un quadro attendibile della vita economica, politica, sociale e culturale di Sybaris.\nSibari nel presente.\nSibari, come frazione del comune di Cassano all'Ionio, \u00e8 sorta negli anni sessanta pochi km a nord dei siti archeologici di \"Parco del cavallo\", \"Prolungamento Strada\" e \"Casabianca\", contigui fra di loro, a cui si deve aggiungere \"Stombi\", leggermente distante da questi tre.\nLa crescita del centro abitato si deve alle bonifiche, finanziate dall'allora governo, attraverso l'azione del consorzio Opera Sila: lungo il basso corso del Crati si riport\u00f2 alla luce la piana di Sibari, la pi\u00f9 grande della Calabria. Sibari ha una forte propensione al turismo (ai Laghi di Sibari e alla Marina di Sibari vi sono vari villaggi turistici) e all'attivit\u00e0 agricola.\nLa frazione ha una popolazione di circa abitanti e negli ultimi anni sono avvenuti molteplici tentativi di chiedere l'autonomia e di costituire Sibari Provincia, per risollevare la piana dalle sorti relegategli dal nucleo cosentino.\nNegli anni ottanta e novanta ha conosciuto uno sviluppo grazie al turismo balneare e, in minor parte, al turismo culturale.\nL'agricoltura produce agrumi, olive e riso."}
{"id": "132786", "revid": "2110845", "url": "https://it.wikipedia.org/wiki?curid=132786", "title": "Dominic Candeloro", "text": "Biografia.\nEntrambi i genitori nacquero in Italia: il padre, Ludovico Candeloro, nel 1898 a Pianibbie-Ripitella, frazione di Casoli in provincia di Chieti; la madre, Iolanda Giannetti, ad Amaseno in provincia di Frosinone.\n\u00c8 docente di Storia presso la Governors State University (Illinois), direttore esecutivo della American Italian Historical Association, membro della Chicago Historical Society e della Illinois State Historical Society, punto di riferimento anche per il Dipartimento di Antropologia Culturale dell'Universit\u00e0 di Roma, per la Fondazione Agnelli di Torino e per la NIAF (National Italian American Foundation).\nCon la gestione della mailing list 'H ITAM' tiene contatti con tutti i docenti universitari di origine italiana che insegnano negli Stati Uniti e in Canada per discutere ed esaminare temi e proposte sull'influenza che la cultura italiana ha avuto su quelle dell'America Settentrionale."}
{"id": "132789", "revid": "919135", "url": "https://it.wikipedia.org/wiki?curid=132789", "title": "Metodo dei momenti (statistica)", "text": "Il metodo dei momenti in statistica \u00e8 un metodo di ricerca degli stimatori, introdotto nel 1894 da Karl Pearson. In base al metodo dei momenti, uno stimatore deve soddisfare una condizione che caratterizza uno o pi\u00f9 suoi momenti campionari; in generale si impone l'uguaglianza tra il momento campionario e la sua controparte, non osservabile, che caratterizza la popolazione (ad esempio tra media campionaria e valore atteso per la popolazione), determinando lo stimatore come soluzione dell'equazione che ne risulta.\nMetodo.\nSi consideri il problema di stimare formula_1 parametri sconosciuti formula_2 caratterizzanti la distribuzione di probabilit\u00e0 formula_3 della variabile casuale formula_4. Si supponga che i primi formula_1 momenti della suddetta distribuzione possono essere espressi come funzione dei parametri sconosciuti formula_6:\nSi supponga che un campione di ampiezza formula_11 venga estratto, realizzando i valori formula_12. Per formula_13,\nsia il momento campionario formula_15-esimo, una stima di formula_16. Lo stimatore del metodo dei momenti per formula_2 indicato come formula_18 \u00e8 definito come la soluzione (se esiste ed \u00e8 unica) del sistema di equazioni:\nEsempi.\nSi consideri un campione formula_23 di variabili casuali identicamente distribuite, ed aventi distribuzione Gaussiana:\nRicordando che: \nsi vogliono determinare gli stimatori per i parametri formula_26 e formula_27. \nImpiegando il metodo dei momenti, si impone che:\n- i momenti campionari di ordine minore di 3 siano uguali alle loro controparti teoriche;\n- il valore atteso degli formula_28 sia formula_29;\n- il momento di ordine 2 sia formula_30:\nDalla prima equazione segue che lo stimatore per il parametro valore atteso \u00e8 la media campionaria. Sostituendo tale espressione nella seconda equazione, si ha:\n\u00c8 interessante osservare come si tratti degli stessi stimatori ottenuti con il metodo della massima verosimiglianza.\nSi precisa che i due metodi di ricerca degli stimatori non conducono necessariamente a individuare gli stessi stimatori in condizioni pi\u00f9 generali.\nOnde illustrare le propriet\u00e0 degli stimatori test\u00e9 derivati, si osserva come sia immediato verificare la correttezza di formula_33:\nD'altra parte, formula_35 non gode di tale propriet\u00e0. Ricordando che:\nsegue che:\nDunque formula_38 non \u00e8 uno stimatore corretto; un tale stimatore sarebbe dato dalla statistica:\nTuttavia formula_35 \u00e8 uno stimatore asintoticamente corretto; infatti:\nImportante nel Metodo dei Momenti \u00e8 verificare la Consistenza dello stimatore costruito, in quanto \u00e8 uno dei requisiti necessari ad accettare (o rifiutare, se inconsistente) un potenziale stimatore. Perch\u00e9 uno stimatore sia consistente, il limite per formula_11 che tende ad infinito della varianza dello stimatore, deve essere uguale a 0.\nVantaggi e svantaggi del metodo dei momenti.\nSotto diversi punti di vista, il metodo dei momenti \u00e8 stato superato dal metodo della massima verosimiglianza di Fisher, poich\u00e9 gli stimatori di massima verosimiglianza sono maggiormente efficienti, ossia tali che le stime hanno una maggiore probabilit\u00e0 di essere prossime ai valori oggetto di stima.\nD'altro canto, spesso le equazioni del metodo della massima verosimiglianza risultano intrattabili se non in via numerica, laddove gli stimatori del metodo dei momenti possono essere rapidamente calcolati in via analitica.\nLe stime del metodo dei momenti possono inoltre essere utilizzate come punto di partenza per procedimenti numerici volti a determinare gli stimatori di massima verosimiglianza, ad esempio come punto iniziale del metodo di Newton-Raphson.\nIn alcuni casi, infrequenti con campioni di grandi dimensioni ma non rari nel caso di campioni di piccola dimensione, le stime ottenute tramite il metodo dei momenti si trovano al di fuori dello spazio dei parametri e sono dunque inattendibili. Tale problema non sorge mai nel caso delle stime di massima verosimiglianza. Inoltre, gli stimatori del metodo dei momenti possono non essere statistiche sufficienti, ossia possono non rappresentare adeguatamente tutta l'informazione contenuta nel campione."}
{"id": "132791", "revid": "4", "url": "https://it.wikipedia.org/wiki?curid=132791", "title": "Kerberos", "text": ""}
{"id": "132792", "revid": "289247", "url": "https://it.wikipedia.org/wiki?curid=132792", "title": "Don Luigi Orione", "text": ""}
{"id": "132795", "revid": "1305772", "url": "https://it.wikipedia.org/wiki?curid=132795", "title": "Maestrale (disambigua)", "text": ""}
{"id": "132796", "revid": "28930", "url": "https://it.wikipedia.org/wiki?curid=132796", "title": "Esternalit\u00e0 negative", "text": ""}
{"id": "132797", "revid": "6392", "url": "https://it.wikipedia.org/wiki?curid=132797", "title": "Doppio isolamento", "text": ""}
{"id": "132798", "revid": "2163589", "url": "https://it.wikipedia.org/wiki?curid=132798", "title": "Gaio Sollio Sidonio Apollinare", "text": "Il suo rango e le sue conoscenze fecero s\u00ec che fosse al centro della vita pubblica della sua epoca.\nBiografia.\nNacque a \"Lugdunum\" in Gallia (moderna Lione, Francia), in una nobile famiglia gallo-romana di rango senatoriale; i suoi avi avevano raggiunto le pi\u00f9 alte cariche (prefetto del pretorio, \"praefectus urbi\", ecc.). Suo nonno, Apollinare, era il Prefetto del pretorio delle Gallie; suo padre, il cui nome \u00e8 ignoto, fu a sua volta prefetto del pretorio delle Gallie tra il 448 e il 449.\nNel 452 circa spos\u00f2 Papianilla, figlia di quell'Avito che fu console (456) e imperatore d'Occidente (455-456); i due ebbero diversi figli, tra cui un maschio, Apollinare, e tre femmine, Severiana, Roscia e Alcima. Era cognato di Agricola ed Ecdicio Avito, probabilmente cugino per parte di madre del senatore gallico Avito.\nStudi\u00f2 sotto la guida di Eusebio, probabilmente a \"Lugdunum\" o ad \"Arelate\", seguendo le lezioni del monaco Claudiano Mamerto e di \"Hoenius\". Studi\u00f2 anche il greco. Nel 449 assistette assieme al padre alla declamazione, da parte di Nicezio, di un panegirico in onore del console Astirio; il 1\u00ba gennaio 456 fu Sidonio stesso a declamare un panegirico in onore del suocero e imperatore Avito, ricevendo poi una statua nel Foro di Traiano.\nNel 457 Avito mor\u00ec, e gli succedette al trono Maggioriano, coinvolto nella deposizione del predecessore; le popolazioni della Gallia non riconobbero il nuovo imperatore, il quale marci\u00f2 contro di esse. Sidonio si schier\u00f2 contro Maggioriano; si trovava a \"Lugdunum\" quando la citt\u00e0 fu catturata dall'esercito imperiale e fu preso prigioniero, ma poi liberato. Nel 458 rivolse a Maggioriano una supplica di alleggerire la punizione per \"Lugdunum\" sotto forma di un breve componimento poetico; successivamente compose e declam\u00f2 un panegirico per l'imperatore.\nTra il 458 e il 461 tenne una posizione amministrativa minore, probabilmente quella di \"tribunus et notarius\", con Catullino ed Eutropio come colleghi. Nel 461 \u00e8 attestato come \"comes\"; in quell'anno si rec\u00f2 da Clermont ad \"Arelate\", presso la corte di Maggioriano, dove scopr\u00ec che gli si attribuiva il componimento di un libello anonimo in cui un personaggio di rilievo era offeso; durante una cena con l'imperatore Sidonio riusc\u00ec a scagionarsi.\nNel 467 si rec\u00f2 a Roma per portare una petizione a nome delle sue genti all'imperatore, Antemio; il suo contatto presso la corte, Cecina Decio Basilio, gli consigli\u00f2 di comporre un panegirico in occasione dell'assunzione da parte di Antemio del secondo consolato (1\u00ba gennaio 468); il panegirico e l'influenza di Cecina Basilio fecero s\u00ec che Apollinare venisse nominato \"caput senatus\" e \"praefectus urbi\". Tra i suoi compiti vi fu quello di garantire le forniture di grano all'Urbe. Fu probabilmente nel 468 o 469 che fu nominato \"patricius\". Si dimise da prefetto nel tardo 468 o all'inizio del 469, per evitare di dover presiedere il processo contro Arvando, suo amico.\nNello stesso anno venne scelto come successore di Eparchio al soglio vescovile di Alvernia, pi\u00f9 per i suoi influenti referenti politici e per i suoi sforzi di tenere unita la provincia gallica all'impero che per le sue virt\u00f9 teologali. Il vescovato di Alvernia aveva fornito diversi santi alla Chiesa, tra cui un recente predecessore di Apollinare, san Namazio (vescovo nel 446-462), fondatore della cattedrale.\nApollinare fu attivo nella difesa armata della provincia contro i Visigoti, che conquistarono Clermont nel 474: Apollinare venne imprigionato, ma poi venne liberato per volere di re Eurico, rimanendo vescovo fino alla sua morte.\nCulto.\nLa memoria liturgica di Sidonio Apollinare cade il 21 agosto.\nLetteratura.\nNella sua opera, tradizione classica e Cristianesimo convivono senza difficolt\u00e0 sia sul piano dei contenuti che su quello formale; \u00e8 proprio con lui che comincia quel fenomeno di definizione di un patrimonio culturale atto a superare le precedenti contrapposizioni, da cui erano state angosciate personalit\u00e0 come Girolamo, in nome di una nuova distinzione che vede uniti gli ex \"nemici\" greci, latini, pagani e cristiani contro il nuovo mondo dei germani.\nPersone legate a Sidonio.\nTra i suoi corrispondenti, conoscenti, parenti e amici vi furono:"}
{"id": "132801", "revid": "14365", "url": "https://it.wikipedia.org/wiki?curid=132801", "title": "Metodo di Newton-Raphson", "text": ""}
{"id": "132805", "revid": "121737902", "url": "https://it.wikipedia.org/wiki?curid=132805", "title": "Metodo generalizzato dei momenti", "text": "Il metodo generalizzato dei momenti (in inglese \"Generalised Method of Moments\", o GMM) \u00e8 un metodo assai generale di ricerca degli stimatori di un modello statistico; costituisce una generalizzazione del metodo dei momenti. Il metodo \u00e8 inoltre strettamente collegato al metodo dei minimi quadrati della teoria classica della stima.\nLa denominazione \"metodo generalizzato dei momenti\" \u00e8 popolare nell'ambito dell'econometria, ma raramente utilizzate al di fuori di tale ambito; in altre discipline ci si riferisce pi\u00f9 in generale a \"equazioni di stima\".\nIllustrazione del metodo.\nL'idea alla base del metodo generalizzato dei momenti \u00e8 di sfruttare condizioni sui momenti, che possono essere derivate da un problema di stima con poco sforzo. Si consideri dunque un campione di dati formula_1, e una funzione che dipende da un singolo dato e dal vettore di parametri oggetto di stima formula_2, e si imponga che tale funzione, in corrispondenza del valore \"vero\" dei parametri formula_3, abbia valore atteso nullo:\nNel metodo dei momenti, \u00e8 necessario imporre una condizione del tipo sopra (relativa ai momenti di ordine 1, 2, etc.) per ciascun elemento del vettore formula_2; ci\u00f2 d\u00e0 origine a un sistema, la cui soluzione \u00e8 il vettore di stime formula_6. Con il metodo dei momenti generalizzati, \u00e8 possibile imporre un numero di condizioni che eccede la dimensione del vettore formula_2; dal momento che il risultante sistema sarebbe indeterminato, le stime sono ottenute minimizzando una norma generalizzata delle condizioni sui momenti:\ndove formula_9 denota lo spazio dei parametri, e formula_10 \u00e8 una matrice di pesi di dimensione opportuna.\nLe stime risultanti dipendono ovviamente da formula_10; in particolare, sotto alcune condizioni di regolarit\u00e0 \u00e8 possibile determinare una matrice di pesi ottimale, che minimizza la varianza degli stimatori."}
{"id": "132810", "revid": "117820363", "url": "https://it.wikipedia.org/wiki?curid=132810", "title": "Rivoltella", "text": "La rivoltella (anche nota come pistola a tamburo o, in inglese, revolver) \u00e8 un tipo di pistola a retrocarica/avancarica del tamburo a ripetizione semplice (tecnicamente arma corta a ripetizione multicamera monocanna), caratterizzata da un serbatoio a tamburo capace di compiere illimitate rivoluzioni intorno al proprio asse longitudinale; dal particolare moto del tamburo deriva il verbo (\"revolvere\" infatti, nella lingua latina, significa \"girare\" o \"rivoltarsi\").\nStoria.\nLa rivoltella nacque nella prima met\u00e0 del XIX secolo, come evoluzione concettuale di un tipo di pistola multicanna, di fatto non evolutosi da una fase prettamente sperimentale, nella quale i congegni di armamento e sparo erano ripetuti su pi\u00f9 linee di fuoco costituite appunto da una serie di canne, tutte comandate dal medesimo grilletto.\nL'estrema inaffidabilit\u00e0 delle meccaniche (effetto per\u00f2 anche della limitata capacit\u00e0 tecnica dei tempi, nei quali ogni elemento metallico era forgiato a mano) costrinse a ricercare nuove soluzioni anche in vista dell'esigenza di garantire una pi\u00f9 rapida ricarica dei serbatoi, ci\u00f2 che nelle multicanna (ma anche nella pistola a due canne e due grilletti, ancora ad avancarica) appariva un obiettivo di difficile ottenibilit\u00e0.\nInvece di provare soluzioni con pi\u00f9 canne e pi\u00f9 armi (cio\u00e8 multipli dell'ordinario sistema canna-armo), si pens\u00f2 allora ad un metodo per sparare pi\u00f9 colpi (senza ricaricare) con la stessa canna e con lo stesso armo.\nNel 1818 l'inglese Elisha Collier aveva sviluppato un modello di pistola a tamburo e monocanna gi\u00e0 assai simile alla rivoltella attuale, ma di scarsa praticit\u00e0 in quanto l'accensione delle cariche di lancio era ancora a pietra focaia. Successivamente, con l'invenzione della capsula a percussione furono fabbricate le cosiddette \"Pepperboxes\" cio\u00e8 rivoltelle provviste di un fascio di canne disposte in modo da formare una struttura cilindrica ruotante, simile ad un tamburo, ma assai pi\u00f9 lunga e prive di canna: la lunghezza delle camere di scoppio sostituiva quest'ultima. Naturalmente il peso e l'ingombro erano elevati e queste armi risultarono di scarsa praticit\u00e0 specialmente nei calibri maggiori. L'idea di combinare le caratteristiche delle \"Pepperboxes\" e del revolver di Collier fu sviluppata da Samuel Colt, che nel 1836 ottenne il brevetto per iniziare lo stesso anno la produzione di un proprio revolver (il modello Paterson), nel quale l'accensione delle cariche di lancio avveniva per mezzo delle capsule a percussione. Fu il primo vero revolver affidabile e ad esso seguirono modelli di grande successo e popolarit\u00e0 come ad esempio il modello Navy. L'inventore americano gett\u00f2 cos\u00ec le fondamenta di una delle aziende tuttora \"leader\" nella produzione mondiale sia di armi corte che lunghe.\nUna pistola a tamburo, simile a quella inventata da Samuel Colt, fu inventata da Francesco Antonio Broccu, fabbro artigiano dal multiforme ingegno, nel 1833 a Gadoni in Sardegna; non vi sono comunque prove di alcun contatto tra Broccu e Colt. Per questa sua invenzione ricevette vari riconoscimenti e un premio di 300 franchi da parte del re Carlo Alberto. Per\u00f2 Broccu non brevett\u00f2 mai le sue invenzioni, inclusa questa prima forma di pistola a tamburo.\nLa tecnica e la meccanica.\nNel caso della Colt mod. 1873 (il primo revolver a retrocarica veramente pratico prodotto dalla Casa statunitense), il brevetto prevedeva appositi fori cilindrici del tamburo per l'alloggiamento della cartuccia (inserita dalla apertura posteriore, cio\u00e8 quella dalla parte del calcio); i fori, con la rotazione, venivano allineati anteriormente all'invito della canna e posteriormente allo spillo del cane, che fuoriusciva solo per lo sparo dal telaietto verticale, e costituivano perci\u00f2 la camera di scoppio, nella quale si innescava l'esplosione. La parte posteriore del telaio avrebbe mantenuto in sede (con un'escursione di rinculo di pochi decimi di millimetro, assai poco influente) il bossolo della cartuccia, che rigonfiandosi per l'esplosione avrebbe impedito la fuga dei gas all'indietro e convogliato la forza di spinta nell'altra direzione, verso la canna.\nIn queste prime rivoltelle, dopo lo sparo, si doveva riarmare il cane manualmente, facendo cos\u00ec ruotare il tamburo (si ebbero modelli rotanti in senso sia orario che antiorario) sino alla posizione di sparo della cartuccia successiva, oltre a ricaricare la molla di scatto del cane stesso (armi \"a singola azione\"). Esistevano gi\u00e0 verso la met\u00e0 dell'Ottocento, revolver a \"doppia azione\", nei quali il grilletto svolgeva la doppia funzione di armare il cane nella prima parte della sua corsa e di rilasciarlo nel breve tratto restante (per esempio molte \"Pepperboxes\" ed i modelli di Robert Adams), ma la loro complicatezza e la metallurgia dell'epoca li rendeva soggetti a frequenti rotture. Solo successivamente, con i progressi tecnici, furono prodotte armi \"a doppia azione\" veramente affidabili.\nIl minimo ed ineliminabile spazio fra l'invito della canna (in realt\u00e0 col perfezionamento delle tecniche produttive la larghezza dell'invito fu molto ridotta, preferendosi lavorare sulla precisione di allineamento delle camere di cartuccia) e la parte anteriore del tamburo causava, e causa tuttora in tutti i revolver, una certa fuoriuscita dei gas in espansione e perci\u00f2 una leggera caduta della pressione di spinta. Questo tuttavia non pregiudica in misura significativa il funzionamento.\nOltre alle versioni ad azione singola o doppia, esistono anche alcuni modelli di rivoltelle semiautomatiche, come la Mateba Autorevolver o la Webley-Fosbery, che usano la spinta del rinculo per operare il ciclo di fuoco. Queste per\u00f2 sono poco diffuse, in quanto non presentano caratteristiche nettamente superiori sia alle rivoltelle che alle pistole semiautomatiche, avendone anzi svantaggi in alcuni aspetti.\nI punti deboli.\nLe prime rivoltelle a retrocarica venivano caricate tramite uno sportellino situato sul lato destro dell'arma. Il tamburo girava in senso orario ed il bossolo vuoto si trovava appunto a destra. Un pistoncino situato sotto alla canna, leggermente disassato, permetteva di spingere via il bossolo vuoto, una volta aperto lo sportellino. Questa operazione richiedeva ovviamente un certo tempo.\nPer ovviare a questo problema il maggiore di cavalleria George W. Schofield progett\u00f2 per la Smith &amp; Wesson un'arma a castello basculante (in inglese \"top-break\"). Il vantaggio di tale sistema era che, all'apertura, i bossoli venivano espulsi automaticamente e l'arma era gi\u00e0 pronta per accogliere le nuove cartucce, semplificando il caricamento soprattutto nel caso di un soldato in sella. La tacca di mira fungeva da gancio di ritenzione per tenere chiusa l'arma.\nPer questi tipi di soluzione (ve ne furono anche altri, di poco differenziati), i problemi venivano dalle rotture dei fermi o comunque dalla mancata ritenzione del blocco complessivo, che poteva causare la pericolosa apertura della pistola durante lo sparo ed il controlancio del bossolo (oltre che di altri pezzi eventualmente sganciatisi) contro il tiratore. Successivamente il sistema divenne pi\u00f9 affidabile e rimase in produzione per le pistole d'ordinanza britanniche Webley in calibro .38 e .455 fino a tutta la seconda guerra mondiale.\nLa massima affidabilit\u00e0 per\u00f2 non fu raggiunta neanche con il sistema moderno, che prevede il basculamento laterale del tamburo, poich\u00e9, oltre alle sollecitazioni termodinamiche cui si sottoponeva l'intero castello, e quindi a maggior ragione il sistema di apertura e ritenuta, la stessa necessaria frequenza d'uso del meccanismo ne determinava effetti di logorio, non essendo infrequente il caso di rottura dei perni.\nAltrettanto grave si rivel\u00f2, nell'attesa che si elevasse la precisione nella realizzazione dei singoli pezzi, il problema dei difetti di allineamento, anche incidentali, del tamburo, in qualche occasione dovuti all'irregolare meccanismo di rotazione (che, ad esempio anticipando la rotazione di una frazione di secondo prima dello sparo, poteva disassare cilindro e canna): in questi casi i problemi pi\u00f9 gravi potevano nascere dall'urto della pallottola sul bordo della canna stessa, con pericolosissimi picchi pressori che portavano facilmente all'esplosione del tamburo, anche in considerazione del fatto che, fin dal primo apparire delle cartucce a percussione centrale, molti tiratori avevano iniziato a ricaricare personalmente i bossoli sparati, senza porre troppa attenzione al dosaggio della polvere.\nL'evoluzione.\nCon l'esperienza realizzata sul campo dalle centinaia di migliaia di tiratori (talvolta a loro spese, in caso di incidente), e grazie anche al massiccio ricorso a questo tipo di arma portatile, leggera e di pronto impiego, che si ebbe nel leggendario \"Far West\", la Colt applic\u00f2 metodologie industriali alla produzione di pezzi pi\u00f9 precisi, pi\u00f9 affidabili e, innovativamente, collaudati uno ad uno.\nSul finire dell'Ottocento fu perfezionato il meccanismo di \"doppia azione\", gi\u00e0 menzionato, con il quale \u00e8 possibile sparare mediante la sola pressione sul grilletto, senza dover armare il cane con il pollice ad ogni colpo: ci\u00f2 consente lo sparo di pi\u00f9 colpi al secondo, in dipendenza della velocit\u00e0 del dito del tiratore.\nUna volta consolidata la produzione intorno a modelli di provata affidabilit\u00e0, vennero messi in commercio anche modelli con \"optional\", fra i quali grande apprezzamento riscossero le guance del calcio decorate (in avorio, madreperla, argento o con fregi ed istoriazioni su legno pregiato). Alcune pistole vennero ricoperte da bagnatura d'argento o (ma furono davvero pochissimi esemplari) d'oro.\nDa un punto di vista tecnico, si implement\u00f2 l'accessoristica funzionale nel senso, ad esempio, di realizzare ausili di estrazione che, una volta aperto il tamburo, facilitassero la rimozione dei bossoli e si diede grande attenzione all'ergonomia, adeguando grilletti, ponticelli, cani, calci ed in genere ogni elemento della rivoltella alle misure biologicamente considerate \"standard\" per la media dell'utenza.\nI modelli.\nNel tempo, anche grazie all'ingresso di nuovi produttori in questo particolare mercato, i modelli di rivoltella si moltiplicarono, distinguendosi tecnicamente per:\nVa detto che dalle pistole Colt furono anche derivati diversi tipi di fucile o carabina con serbatoio a tamburo, che ricalcavano lo schema delle ordinarie pistole, ma con calcio e canna opportunamente allungati. Questi non ottennero successi travolgenti, anche perch\u00e9 per il particolare modo di lancio del proiettile non si potevano mai raggiungere potenze e gittate pari a quelle di una normale arma lunga."}
{"id": "132811", "revid": "712828", "url": "https://it.wikipedia.org/wiki?curid=132811", "title": "Petunia Dursley", "text": ""}
{"id": "132812", "revid": "2039709", "url": "https://it.wikipedia.org/wiki?curid=132812", "title": "Gas naturale liquefatto", "text": "Il gas naturale liquefatto (GNL o LNG, dall'inglese \"liquefied natural gas\") si ottiene sottoponendo il gas naturale (GN), dopo opportuni trattamenti di depurazione e disidratazione, a successive fasi di raffreddamento e condensazione. Non va confuso con GTL, sigla di \"Gas To Liquid\" che invece definisce i processi volti a ottenere idrocarburi liquidi da GN.\nIl prodotto che ne deriva si presenta come un liquido inodore e trasparente costituito da una miscela composta prevalentemente da metano e quantit\u00e0 minori di etano, propano, butano e azoto, avente una temperatura di ebollizione di circa -160 \u00b0C a pressione atmosferica.\nLa composizione e le caratteristiche del GNL variano a seconda dei giacimenti di GN di provenienza e del processo di liquefazione.\nL'utilizzo del GNL.\nLa tecnologia della liquefazione, che permette di ridurre il volume specifico del gas di circa 600 volte rispetto alle condizioni standard, consente a costi competitivi lo stoccaggio ed il trasporto di notevoli quantit\u00e0 di energia in spazi considerevolmente ridotti. Il trasporto del GNL a grande distanza dal luogo di produzione avviene via mare per mezzo di navi metaniere, in cui il GNL rimane quasi interamente in fase liquida a pressione quasi atmosferica (max. 0,25 bar) e a temperature criogeniche (circa -160 \u00b0C).\nOrigini della liquefazione del gas naturale.\nLe origini della tecnologia di liquefazione del GN risalgono agli anni venti quando si svilupparono le prime tecniche di liquefazione dell'aria.\nLa prima applicazione di GNL si ebbe all'inizio degli anni trenta allorch\u00e9, per scopi militari, veniva recuperato elio da correnti di gas naturale.\nIl processo si basava sulla liquefazione degli idrocarburi lasciando l'elio in fase gas; dopo l'estrazione dell'elio il GNL veniva vaporizzato e venduto come gas combustibile.\nIntorno agli anni quaranta furono costruiti negli USA i primi impianti \"\"peakshaving\" il cui scopo era di produrre e stoccare GNL nei periodi di scarsa domanda di gas combustibile per poi rigassificarlo e reimmetterlo in rete nei periodi di massimo consumo.\nUn incidente accaduto ad un serbatoio di stoccaggio di GNL nel 1944 dovuto ad una non corretta scelta dei materiali per bassa temperatura, caus\u00f2 un incendio e danni rilevanti.\nSebbene l'impiego di materiali come l'acciaio legato o l'alluminio risolvessero i problemi metallurgici, l'incidente blocc\u00f2 di fatto lo sviluppo della tecnologia di liquefazione del GNL per circa 20 anni.\nAll'inizio degli anni sessanta cominciarono i primi significativi investimenti per impianti di GNL \"baseload\"\" cio\u00e8 impianti di grossa capacit\u00e0 destinati alla liquefazione di gas naturale da esportare nei mercati di consumo.\nL'impianto Camel di Arzew in Algeria messo in marcia nel 1964 rappresenta il primo impianto di liquefazione del gas naturale \"baseload\" mai realizzato al mondo. La prima nave carica di GNL lasci\u00f2 l'Algeria nell'ottobre 1964 per raggiungere il terminale di rigassificazione di Canvey Island in Gran Bretagna. L'impianto di Arzew \u00e8 uscito d'esercizio nel 2010.\nL'impianto di liquefazione del gas naturale.\nLa liquefazione del GN \u00e8 realizzata in impianti costieri o offshore, ubicati nei paesi produttori.\nIn generale un complesso di liquefazione \u00e8 composto da una o pi\u00f9 linee (\"treni\") di uguale capacit\u00e0, funzionanti in parallelo, ciascuna delle quali comprende le seguenti sezioni:\nL'impianto di rigassificazione del gas naturale liquefatto.\nIl gas naturale liquefatto deve essere rigassificato prima di essere immesso nella rete nazionale del paese consumatore.\nL'Italia \u00e8 un paese consumatore, e attualmente (2013) ha tre rigassificatori in funzione (Rigassificatore di Panigaglia, Terminale GNL Adriatico e OLT Offshore LNG Toscana) e diversi altri progetti in corso di valutazione.\nL'impianto pu\u00f2 essere offshore o onshore. Gli impianti off-shore possono essere costituiti da terminali galleggianti ancorati al fondo del mare (\"FSRU, Floating Storage Regasification Unit\", come l'impianto Offshore LNG Toscana davanti a Livorno) oppure da vere e proprie isole artificiali (\"GBS\", \"Gravity Based Structure\", come il Terminale GNL Adriatico al largo di Porto Levante, Rovigo).\nGli impianti onshore sono realizzati normalmente presso strutture portuali, per poter usufruire del supporto tecnico e logistico. Per motivi di sicurezza sono spesso esclusi dal bacino portuale, e presentano pontili in mare aperto. Esempi di terminali onshore sono il Rigassificatore di Panigaglia, sito a Portovenere in provincia della Spezia, e quello in progetto a Gioia Tauro.\nL'uso nei trasporti.\nIl gas naturale liquefatto pu\u00f2 essere utilizzato nei trasporti come carburante ecologico atto ad alimentare i mezzi pesanti (Iveco, Scania, Volvo).\nDistributori di gas naturale liquefatto.\nItalia: aggiornamento del numero stazioni di rifornimento metano liquefatto per uso autotrazione (o distributori metano liquido):"}
{"id": "132815", "revid": "599013", "url": "https://it.wikipedia.org/wiki?curid=132815", "title": "Gnl", "text": ""}
{"id": "132817", "revid": "436907", "url": "https://it.wikipedia.org/wiki?curid=132817", "title": "Audioslave", "text": "Gli Audioslave sono stati un supergruppo musicale alternative metal statunitense, formato a Los Angeles nel 2001 per volont\u00e0 di Chris Cornell (voce), membro dei Soundgarden, con Tim Commerford (basso), Brad Wilk (batteria) e Tom Morello (chitarra) dei Rage Against the Machine.\nStoria del gruppo.\nPrimi anni (2001\u20132002).\nLa formazione del gruppo deriva per un quarto dai Soundgarden (Cornell) e per i restanti tre quarti dai Rage Against the Machine (Morello, Commerford, Wilk). Proprio a causa di queste caratteristiche, alla formazione \u00e8 stato spesso attribuito il termine di supergruppo.\nDopo l'abbandono dei Rage Against the Machine da parte di Zack de la Rocha nell'ottobre del 2000, il futuro della band venne messo in discussione. Per mesi si ipotizz\u00f2 che il sostituto di de la Rocha sarebbe stato Chris Cornell e cos\u00ec avvenne nel maggio del 2001. I quattro dedicarono i mesi successivi alla stesura di nuovi pezzi, e il legame che si stava creando sembrava forte. Nell'estate del 2002, inaspettatamente, Cornell lascia il gruppo, prima ancora che esso abbia potuto pubblicare il primo album. Le motivazioni addotte dal cantante furono che le cose non si stavano muovendo nella direzione che lui si aspettava. Ma il dissidio non dur\u00f2 molto, perch\u00e9 nell'autunno dello stesso anno egli si ricongiunse al gruppo. Si apr\u00ec quindi una breve discussione sul nome da dare alla band: il pi\u00f9 accreditato sembrava dovesse essere Civilian, ma i quattro alla fine optarono per il nome Audioslave.\n\"Audioslave\" (2002\u20132004).\nNel settembre del 2002 usc\u00ec il primo singolo della band, \"Cochise\", che deve il suo titolo al grande capo degli indiani Chiricahua. Il 19 novembre usc\u00ec attraverso la Epic Records il primo album in studio, dal titolo omonimo e divenuto disco di platino, soprattutto grazie ai pezzi \"Cochise\" e \"Like a Stone\". L'album venne supportato da un seguente tour, che incluse anche alcune date del famoso Lollapalooza, tour itinerante per gli Stati Uniti, che riunisce alcune tra le band pi\u00f9 importanti del panorama musicale mondiale.\nLa band ottiene critiche contrastanti per quanto riguarda il loro primo lavoro da studio. Critiche che si vanno via via affievolendo, grazie soprattutto alla loro spettacolare attivit\u00e0 dal vivo.\n\"Out of Exile\" e \"Revelations\" (2005\u20132006).\nIl 18 maggio 2005 venne pubblicato il secondo album in studio, intitolato \"Out of Exile\". Il disco entr\u00f2 direttamente alla prima posizione della classifica statunitense degli album e da esso vennero estratti i singoli \"Be Yourself\" e \"Doesn't Remind Me\", trasmessi a lungo dalle emittenti radiofoniche.\nNel mese di maggio del 2005 gli Audioslave sono entrati nella storia come il primo gruppo rock statunitense ad aver tenuto un concerto a L'Avana, capitale di Cuba. L'evento, della durata di circa due ore e mezza, si \u00e8 tenuto gratuitamente il 6 maggio 2005 in piazza \"La Tribuna Antimperialista\" davanti ad oltre 70.000 spettatori. La scaletta del concerto ha incluso anche brani di Soundgarden e Rage Against the Machine. Da questa esibizione \u00e8 stato tratto il DVD \"Live in Cuba\", pubblicato l'11 ottobre 2005.\nNel settembre 2006 hanno pubblicato il loro terzo album, \"Revelations\". Il disco \u00e8 stato anticipato a luglio dal singolo \"Original Fire\", il cui testo presenta una maggiore impronta politica rispetto ai brani composti in precedenza, essendo stato composto dopo gli avvenimenti dell'uragano Katrina. Nello stesso anno, il gruppo \u00e8 stato nominato ai Grammy Award, nella categoria Best Hard Rock Performance per \"Doesn't Remind Me\".\nUscita di Chris Cornell e scioglimento del gruppo.\nIl 15 febbraio 2007 Chris Cornell ha annunciato la sua uscita dal gruppo: \nDopo lo scioglimento (2007\u20132017).\nSciolti gli Audioslave, i tre membri restanti si sono riesibiti con Zack de la Rocha il 29 aprile 2007 al Coachella Valley Music and Arts Festival in California. Chris Cornell, dopo aver continuato la sua carriera solista pubblicando gli album \"Carry On\" (2007) e \"Scream\" (2009), ha annunciato attraverso il social network Twitter la riunione dei Soundgarden dopo dodici anni di pausa.\nIl 26 settembre 2014, Chris Cornell e Tom Morello si sono esibiti in un concerto acustico a Seattle per un evento di beneficenza organizzato da \"15 Now\". Il duo ha suonato alcuni brani degli Audioslave: \"I Am the Highway\", \"Doesn't Remind Me\", \"Your Time Has Come\" e \"Cochise\", oltre a \"The Ghost of Tom Joad\" di Bruce Springsteen e \"This Land Is Your Land\" di Woody Guthrie.\nIl 18 maggio 2016 Morello, Commerford e Wilk hanno fondato il supergruppo Prophets of Rage insieme a Chuck D dei Public Enemy e B-Real dei Cypress Hill, pubblicando l'EP \"The Party's Over\" nel corso dell'anno. Esattamente un anno pi\u00f9 tardi, Cornell \u00e8 stato trovato morto suicida nel bagno della stanza d'albergo in cui alloggiava a Detroit.\nStile musicale e influenze.\nCombinando riff tipici dell'hard rock anni settanta con il rock alternativo, gli Audioslave hanno saputo creare un sound distinto. Questo mix \u00e8 stato guidato dalla notevole estensione vocale di Cornell, dagli assoli innovativi di Morello e dalle sezioni ritmiche di Wilk e di Commerford. Morello, nonostante abbia affermato di \"non sentirsi mai limitato musicalmente\" nei Rage Against the Machine, ha detto di avere \"molto pi\u00f9 spazio da esplorare con gli Audioslave\" e un \"ampio territorio musicale\". Ad esempio, i musicisti hanno avuto l'opportunit\u00e0 di comporre per gli Audioslave musica lenta e melodica, qualcosa che non fecero mai negli anni passati nei Rage Against the Machine.\nA differenza dei testi di de la Rocha, quelli di Cornell sono in gran parte apolitici; Morello fa riferimento ad essi come \"poesia stregata ed esistenziale\". Essi sono caratterizzati dal suo approccio criptico e spesso sono incentrati su temi quali l'esistenzialismo, l'amore, la confusione nel mondo, l'ansia e l'edonismo, oltre ad altri temi come la spiritualit\u00e0 e il cristianesimo. I primi due album in studio degli Audioslave presentano influenze di gruppi hard rock degli anni settanta, come Led Zeppelin e Black Sabbath, e dei gruppi in cui i membri militavano in precedenza (il sound dei Soundgarden e quello dei Rage Against the Machine). Per l'album \"Revelations\", pi\u00f9 influenzato dal funk anni sessanta e settanta, dal soul e dalla R&amp;B, Morello ha fatto utilizzo di chitarre e amplificatori vintage, mente Cornell ha adattato la sua voce \u00abal sapore funk e R&amp;B\u00bb. Il chitarrista ha citato inoltre Sly &amp; the Family Stone, James Brown e Funkadelic come un'influenza per i toni funk che l'album ha assunto.\nCome fecero i Rage Against the Machine, anche gli Audioslave inclusero nei booklet delle loro pubblicazioni la citazione \"Tutti i suoni sono stati realizzati con chitarra, basso, batteria e voce\", in quanto il lavoro di Morello alla chitarra potrebbe portare l'ascoltatore a credere che il gruppo impiegasse suoni campionati e sintetizzati per creare effetti particolari.\nComposizione e processo di registrazione.\nTutti i testi degli Audioslave sono stati scritti da Cornell, mentre la musica viene accreditata a tutti e quattro i componenti. Il loro processo di scrittura \u00e8 stato descritto da Wilk come \u00abmolto collaborativo\u00bb e \u00absoddisfacente\u00bb rispetto a quello dei Rage Against the Machine, ritenuto \u00abuna battaglia creativa\u00bb. Anche Cornell ha avvertito la stessa cosa, spiegando di aver visto il metodo di scrittura dei Soundgarden inferiore a quello degli Audioslave. Rick Rubin, produttore dei primi due album del gruppo, \u00e8 stato elogiato come \u00abun grande partner collaborativo\u00bb ed \u00e8 stato paragonato da Morello come \u00abil quinto Beatle\u00bb. Il tempo speso dal gruppo per la composizione dei testi era sempre breve; per il primo album composero 21 canzoni in 19 giorni e superarono quel tasso per il secondo album, avendo quindi una o a volte due canzoni composte al giorno. Questo metodo \u00e8 stato impiegato anche per il terzo album.\nLa battaglia di Cornell contro l'alcolismo e l'assunzione di droghe fu un fattore ben definito per la scrittura e il processo di registrazione dell'album di debutto. Il cantante ammise di non essere \"mai in grado di scrivere in modo efficace\" mentre beveva, e ha avviato un programma di riabilitazione ultimate le registrazioni di \"Audioslave\". Nonostante Morello avesse affermato che \"Revelations\" \u00e8 stato \u00abil primo album in cui [Cornell] non fum\u00f2, bevve o assunse droghe durante la registrazione\u00bb, pi\u00f9 tardi chiar\u00ec la sua affermazione spiegando che \u00abChris era sobrio durante la creazione di \"Out of Exile\". E lo \u00e8 stato anche durante la creazione di \"Revelations\", ma prima di registrare [quest'ultimo album] era solito fumare\u00bb."}
{"id": "132819", "revid": "6923", "url": "https://it.wikipedia.org/wiki?curid=132819", "title": "Plugin (musica)", "text": "Un plugin nell'informatica musicale \u00e8 un componente aggiuntivo che, utilizzato in un programma di produzione audio - video, permette di aggiungere effetti audio o generare nuovi suoni. Il termine deriva dall'inglese \"plug\", ovvero spina o connettore: si riferisce al fatto che il plugin viene virtualmente inserito o attivato nel programma che lo utilizza.\nIn pratica si tratta di un modulo contenente una serie di istruzioni di elaborazione o di generazione di segnali, che non ha funzionamento autonomo bens\u00ec deve essere richiamato da un'applicazione \"host\", che pu\u00f2 essere un sequencer, un software di produzione audio/video, un audio editor oppure un dispositivo hardware autonomo.\nAlcuni plugin vengono forniti anche in versione stand-alone, ovvero incorporati in un programma eseguibile che ospita e attiva il plugin senza necessit\u00e0 di un ulteriore host.\nPossono essere controllati con mouse e tastiera di un computer, ma anche con unit\u00e0 di controllo MIDI come tastiere, pad percussivi, chitarre MIDI, pedali, controller di vario tipo (rotativi, a fader, ecc.), che inviano il segnale MIDI all'host il quale a sua volta lo indirizza al plugin desiderato.\nCategorie di plugin.\nI plugin audio si possono suddividere in due categorie principali:\nquesta classificazione ha solo un significato di esempio, in quanto la flessibilit\u00e0 dei linguaggi di programmazione e degli standard di plugin permettono di ottenere anche dei plugin di collocazione intermedia fra le due categorie (ad es. sintetizzatori pilotati da segnali audio).\nL'orchestra in un computer.\nL'ampia e rapida diffusione dei plugin, unitamente all'incremento delle performance dei personal computer, ha favorito l'informatizzazione musicale di massa e la nascita di nuove forme di produzione musicale.\nCon un comune computer, un ristretto numero di plugin e un host adatto (entrambi reperibili anche gratuitamente) \u00e8 infatti possibile disporre di capacit\u00e0 di elaborazione e generazione sonora virtualmente illimitate: inoltre strumenti ed effetti software possono sostituire gli omologhi reali, con conseguente riduzione dell'investimento necessario in termini di denaro e soprattutto di spazio. In un unico computer possono essere caricati plugin che riproducono tonnellate di strumenti ed effetti software, e pu\u00f2 essere agevolmente trasportato in una sala prove, in uno studio di registrazione e sul palco di un concerto per una esibizione dal vivo.\nIl computer diventa quindi il nuovo strumento musicale, espandibile tramite il software, e suonato tramite periferiche MIDI.\nStandard di plugin.\nEsistono diversi standard di plugin, fra i quali i pi\u00f9 diffusi sono:\nNumerosi plugin sono disponibili per pi\u00f9 di uno degli standard sopraelencati, per consentirne l'uso con pi\u00f9 programmi e in pi\u00f9 piattaforme, e quindi favorirne la diffusione commerciale: dal punto di vista della programmazione, l'algoritmo del plugin rimane lo stesso, cambia la \"spina\" del plugin.\nEsistono, inoltre, degli adattatori software detti wrapper che permettono l'utilizzo di Plug-in VST con host DX o viceversa.\nModalit\u00e0 di generazione sonora.\nI plugin di tipo instruments annoverano diversi tipi di generazione sonora, tra i quali:"}
{"id": "132820", "revid": "15756", "url": "https://it.wikipedia.org/wiki?curid=132820", "title": "Chimica metallorganica", "text": "La chimica metallorganica \u00e8 la chimica dei composti che contengono un legame metallo-carbonio. Si occupa dello studio dei metodi di sintesi e delle propriet\u00e0 dei composti metallorganici (detti anche \"organometallici\"), nonch\u00e9 del loro utilizzo come specifici reagenti o catalizzatori.\nStoria.\nAlcuni composti metallorganici del gruppo d e degli elementi rappresentativi furono sintetizzati e parzialmente caratterizzati gi\u00e0 nel XIX secolo. Il primo di essi fu il sale di Zeise, un complesso etilene-platino(II) preparato da William C. Zeise nel 1828. Nel 1849 il chimico inglese Edward Frankland sintetizz\u00f2 lo zincodietile e studi\u00f2 l'applicazione dei composti zincorganici nella sintesi organica. Il primo metallocarbonile, il nicheltetracarbonile, fu sintetizzato da Ludwig Mond, Carl Langer e Friedrich Quincke nel 1890. Intanto, sempre verso fine secolo, Victor Grignard elabor\u00f2 la sintesi di quelli che divennero i \"reattivi di Grignard\", alogenuri magnesiorganici molto reattivi utilizzati nella sintesi degli alcoli. Ci\u00f2 gli valse nel 1912 il Premio Nobel per la chimica.\nNella prima parte del XX secolo sono i derivati organici di litio, magnesio, boro, alluminio e silicio ad essere al centro dell'attenzione. All'inizio degli anni '30 Walter Hieber sintetizz\u00f2 a Monaco una variet\u00e0 di \"cluster\" metallocarbonilici come [Fe4(CO)13]2-. Con lo sviluppo e affinamento di tecniche quali la diffrattometria a raggi X, la spettroscopia IR e la NMR si ebbe la nascita della moderna chimica metallorganica. La scoperta del ferrocene, Fe(C5H5)2, un capostipite delle \"strutture a sandwich\", risale a tale periodo. I chimici Karl Waldemar Ziegler e Giulio Natta ricevono nel 1963 il premio Nobel per la scoperta di organometalli, tipo (CH3CH2)3Al complessato con cloruro di titanio (TiCl4), aventi propriet\u00e0 di catalizzatori stereospecifici nella sintesi di polimeri. Nel 1968, dopo la sintesi e caratterizzazione dell'uranocene da parte dell'americano Andrew Streitweiser, U(\u03b78-C8H8)2, fiorisce la chimica metallorganica del blocco f. Nel 1973 il tedesco Ernst Otto Fischer e l'inglese Geoffrey Wilkinson ricevono il premio Nobel per la chimica grazie ai loro studi sui \"composti a sandwich\" del blocco d. Nel 2005 Robert H. Grubbs riceve il premio Nobel grazie allo sviluppo di nuovi catalizzatori per l'utilizzo industriale della metatesi olefinica.\nLa possibile applicazione industriale di nuovi composti metallorganici rappresenta oggigiorno un vasto campo di studio e ricerca.\nStruttura dei composti metallorganici.\nUn composto \u00e8 considerato metallorganico se \u00e8 presente almeno un legame metallo-carbonio, dove il termine \"metallo\" \u00e8 l'accezione pi\u00f9 ampia comprendente anche i metalli alcalini e alcalino terrosi, i metalloidi e i metalli propriamente detti. La polarit\u00e0 e la forza del legame M-C sono simili a quelle dei legami metallo-idrogeno ma tali composti, a causa della tendenza dei gruppi alchilici a non dare carattere fortemente ionico alla molecola, sono dei solidi preminentemente molecolari.\nI metalli alcalini e alcalino terrosi tendono a dare composti ionici, berillio e magnesio formano polimeri organometallici. Gli elementi del tredicesimo gruppo originano composti molecolari carenti di elettroni e tendono a formare dimeri, quelli del quattordicesimo gruppo e del quindicesimo formano rispettivamente composti molecolari a corredo elettronico regolare e molecolari elettron-ricchi. I metalli del blocco d generalmente obbediscono alla \"regola dei 16/18 elettroni\" di valenza; caratteristici del blocco d sono i derivati carbonilici e i \"cluster\" contenenti legami metallo-metallo.\nNomenclatura.\nI composti metallorganici si denominano comunemente come derivati organici: CH3Li \u00e8 il litiometile, (CH3)3Al \u00e8 chiamato trimetilalluminio, (CH3CH2)2Zn zincodietile ecc.\nI composti a carattere fortemente ionico assumono la denominazione come fossero dei sali: CH3CH2MgCl \u00e8 il cloruro di etilmagnesio, (CH3)2CuLi \u00e8 il litio dimetilcuprato, Na[C10H8] il naftaluro di sodio.\nGli elementi del blocco p che formano dei composti con l'idrogeno possono dare organometalli spesso denominati come derivati di tali composti (ad es. trimetilborano, tetrametilsilano, trimetilarsina, trifenilfosfina).\nQuando un ligando organico pu\u00f2 legarsi all'atomo metallico centrale utilizzando contemporaneamente un numero diverso dei suoi atomi nella denominazione figura anche l'apticit\u00e0 \u03b7, parametro che indica il numero di atomi che si trovano a distanza di legame. Un ligando monoapto si indica come \u03b71, uno biapto \u03b72 ecc.\nIn generale, il numero di ligandi \u00e8 indicato dal prefisso di-, tri-, tetra-, ecc. mentre i ligandi che utilizzano pi\u00f9 atomi per il legame assumono i prefissi bis-, tris-, tetrakis-, ecc.; l'elemento metallico \u00e8 menzionato per ultimo. I \"metalloceni\" si nominano a partire dall'elemento metallico aggiungendo la desinenza -ocene (es. ferrocene, uranocene).\nPrincipali metodi di sintesi.\nVengono di seguito elencate le principali reazioni utilizzate nella sintesi organometallica:\nPrincipali reazioni degli organometalli.\nLa reattivit\u00e0 degli organometalli \u00e8 molto varia e specifici composti, in relazione alle caratteristiche dei relativi orbitali molecolari e ad eventuali fattori sterici, sono suscettibili a dare peculiari reazioni che procedono in un determinato modo. Di seguito verr\u00e0 data una panoramica della reattivit\u00e0 generale.\nUso dei composti metallorganici in sintesi organica e nella catalisi industriale.\nL'applicazione dei composti metallorganici nella sintesi chimica come reagenti o catalizzatori specifici \u00e8 un campo di ricerca molto interessante e in continua evoluzione, sia nell'ambito chimico-teorico che nell'ambito pratico della chimica industriale."}
{"id": "132823", "revid": "104265", "url": "https://it.wikipedia.org/wiki?curid=132823", "title": "Organizzazione per la sicurezza e la cooperazione in Europa", "text": "L'Organizzazione per la sicurezza e la cooperazione in Europa (OSCE) \u00e8 la pi\u00f9 grande organizzazione intergovernativa di sicurezza regionale per la promozione della pace, del dialogo politico, della giustizia e della cooperazione in Europa che conta, attualmente, 57 paesi membri. L'OSCE nasce nel 1995 come evoluzione della Conferenza sulla sicurezza e sulla cooperazione in Europa (CSCE). Nel corso degli anni ha promosso una serie di missioni di peacekeeping e operazioni sul terreno, in Europa e nel mondo.\nL'OSCE adotta un approccio onnicomprensivo alla sicurezza articolato su 3 dimensioni: politico-militare, economico-ambientale e umana.\nStoria.\n1973: la Conferenza sulla Sicurezza e sulla Cooperazione in Europa.\nLa Conferenza sulla Sicurezza e sulla Cooperazione in Europa (CSCE) fu convocata per la prima volta a Helsinki il 3 luglio 1973 e nacque - in pieno clima di \"guerra fredda\" - come tentativo di ripresa del dialogo Est-Ovest: alla Conferenza presero infatti parte i rappresentanti di tutti i paesi europei (con l\u2019eccezione dell'Albania), e gli inviati degli Stati Uniti d'America e dell'Unione delle Repubbliche Socialiste Sovietiche.\n1975: Accordi di Helsinki.\nIl 1\u00ba agosto del 1975 i capi di Stato e di governo dei 35 paesi partecipanti alla Conferenza si riunirono, nuovamente a Helsinki, per la firma dell'Atto finale della CSCE: con tali Accordi o Memorandum d'intesa furono, tra l'altro, riconosciute e accettate le frontiere esistenti fra gli stati europei, compresa quella che divideva la Germania in due entit\u00e0 politiche distinte e sovrane e, in cambio dell'implicito riconoscimento del dominio sovietico in Europa orientale, l'URSS si impegn\u00f2 al rispetto dei diritti umani.\nDopo il 1989.\nLa funzione della CSCE di semplice \"conferenza\" (nell'ambito della quale i Paesi partecipanti si riunivano regolarmente) con il ruolo di \"ponte\" tra Est e Ovest \u00e8, tuttavia, cambiata radicalmente con la caduta dei regimi comunisti dell'Europa orientale alla fine degli anni ottanta e con il riaccendersi di possibili focolai di crisi nel corso degli anni novanta: da un ruolo di forum puramente politico che, accessoriamente, offriva una base di legittimit\u00e0 ai gruppi est-europei di difesa dei diritti dell'uomo, la Conferenza ha infatti assunto compiti concreti di prevenzione e composizione pacifica dei conflitti che si sono susseguiti nei paesi est europei come conseguenza della disgregazione del blocco sovietico; ha, inoltre, preso parte alla fase della ricostruzione seguita a tali conflitti cercando, ad esempio tramite strumenti quali l'istituzione di \"osservatori\" elettorali indipendenti per il monitoraggio delle elezioni, di favorire il processo di transizione democratica dell'Europa dell'Est.\nCome conseguenza di tali stravolgimenti geopolitici la CSCE ha adottato, il 21 novembre del 1990, la Carta di Parigi per una nuova Europa, atto con il quale veniva di fatto riconosciuta la fine delle divisioni della guerra fredda.\nIl 13 ottobre 1993 le \u00e8 stato riconosciuto lo status di osservatore dell'Assemblea generale delle Nazioni Unite.\n1995: l'Organizzazione per la sicurezza e la cooperazione in Europa.\nDal 1\u00ba gennaio del 1995 la CSCE si \u00e8 trasformata in un'organizzazione stabile, prendendo l'attuale denominazione di \"Organizzazione per la sicurezza e la cooperazione in Europa\" e dotandosi di organi permanenti per lo svolgimento delle proprie attivit\u00e0:\nL'OSCE si \u00e8 quindi data come obiettivo il mantenimento della pace e della sicurezza in Europa, intendendo quest'ultima non solo come assenza di conflitti armati, ma anche come presupposto per la difesa dei diritti dell'uomo, per strutture democratiche stabili all'interno di uno \"Stato di diritto\", come pure per un concreto sviluppo economico e sociale e uno sfruttamento sostenibile delle risorse.\nPresiede le Discussioni Internazionali di Ginevra congiuntamente all'Unione europea (UE) e Nazioni Unite (ONU), i colloqui internazionali volti ad affrontare le conseguenze del conflitto del 2008 in Georgia.\nLe tre dimensioni.\nL\u2019approccio dell\u2019OSCE alla sicurezza \u00e8 omnicomprensivo e si articola su tre dimensioni: dimensione politico-militare (prima), dimensione economico-ambientale (seconda) e dimensione umana (terza).\nLa prima dimensione politico-militare \u00e8 basata su un sistema di scambi dati integrato dalla possibilit\u00e0 di verifiche reciproche sul campo, sia terrestri che aeree. Tale scambio \u00e8 principalmente disciplinato dal Trattato sulle forze armate convenzionali in Europa (CFE), dal Documento di Vienna e dal Trattato sui Cieli Aperti e da misure di rafforzamento della fiducia e della sicurezza. Questa dimensione \u00e8 soprattutto volta a promuovere una maggiore apertura, trasparenza e cooperazione attraverso il supporto agli Stati partecipanti. I principali settori di attivit\u00e0 riguardano il controllo armamenti, la riforma del settore della sicurezza, il controllo dei confini, contrasto al terrorismo, la prevenzione dei conflitti, il contrasto al traffico illecito, stoccaggio e distruzione di armi leggere e munizioni convenzionali.\nLa seconda dimensione economico-ambientale si occupa degli aspetti relativi all'economia e all'ambiente, considerati quali ulteriori fattori chiave per il rafforzamento della sicurezza. In particolare, vede l'organizzazione promuovere i principi di buon governo, il contrasto alla corruzione, la promozione delle tematiche ambientali, la condivisione delle risorse naturali nonch\u00e9 la gestione del ciclo dei rifiuti.\nLa terza dimensione umana \u00e8 incentrata sul rispetto dei diritti e delle libert\u00e0 fondamentali, sulla promozione della democrazia e dello stato di diritto, elementi comunque fondamentali per la stabilit\u00e0. L\u2019OSCE assiste gli Stati partecipanti nel rafforzare le istituzioni democratiche, tenere libere consultazioni elettorali, garantire il rispetto dei diritti umani, la libert\u00e0 di espressione dei media, i diritti delle minoranze, la tolleranza e la non discriminazione.\nStruttura e Istituzioni.\nLa struttura istituzionale dell'OSCE si compone di una dimensione governativa e di una dimensione parlamentare. La dimensione governativa \u00e8 composta da organi decisionali e da strutture esecutive mentre quella parlamentare \u00e8 rappresentata dall'Assemblea Parlamentare dell\u2019OSCE.\nOrgani decisionali.\nIl processo decisionale OSCE si svolge su tre livelli, con l\u2019affiancamento di riunioni su tematiche specifiche.\nGli organi politici dell\u2019OSCE comprendono:\n- Il Consiglio Ministeriale: si riunisce una volta all\u2019anno e si presenta come il principale organo decisionale dell\u2019Organizzazione. Il Consiglio adotta le principali decisioni e i testi fondamentali che guidano l\u2019azione dell\u2019OSCE.\n- Il Consiglio Permanente: organo assembleare con sede a Vienna composto dai rappresentanti permanenti degli Stati partecipanti. Ha competenza generale, anche finanziaria, e si riunisce ogni settimana per consultazioni politiche.\n- il Foro di Cooperazione per la Sicurezza, un organo di negoziato permanente ove gli Stati partecipanti si consultano settimanalmente su tematiche relative a sicurezza e stabilit\u00e0, prettamente in termini politico-militari.\n- Il Summit dei Capi di Stato e di Governo decide le priorit\u00e0 e fornisce l'orientamento dell'organizzazione. Questo, tuttavia, si riunisce raramente (l'ultima volta nel 2010).\n- la Presidenza in esercizio, a rotazione annuale tra i Ministri degli esteri degli Stati\npartecipanti, che ha poteri di rappresentanza e di supervisione sugli organi tecnico amministrativi, nonch\u00e9 di stabilire le priorit\u00e0 durante l'anno in carica. Il Presidente di turno pu\u00f2 avvalersi di diversi rappresentanti speciali e personali per particolari tematiche o aree geografiche ed \u00e8 assistito dalla Troika, organo informale composto da precedente, attuale e futura Presidenza.\nStrutture esecutive.\n- il Segretario Generale: \u00e8 nominato all'unanimit\u00e0 dal Consiglio Ministeriale con mandato triennale prorogabile per due anni; questi \u00e8 la massima autorit\u00e0 amministrativa dell\u2019OSCE ed agisce sotto la guida del Presidente in esercizio, fornendo il supporto necessario alle sue attivit\u00e0; dirige il Segretariato, con sede a Vienna e Praga;\n- l\u2019Ufficio per le istituzioni democratiche e i diritti umani (ODIHR) ha sede a Varsavia e promuove i processi elettorali democratici, il rispetto dei diritti umani, lo stato di diritto, la tolleranza e la non discriminazione, i diritti delle comunit\u00e0 Rom e Sinti; da dicembre 2020 l\u2019Ufficio \u00e8 diretto da Matteo Mecacci (Italia);\n- l\u2019Alto Commissario per le minoranze nazionali (HCNM), con sede a L\u2019Aja, \u00e8 uno strumento di diplomazia preventiva indipendente che assicura l\u2019allerta precoce e adotta misure adeguate e tempestive per prevenire che le tensioni etniche sfocino in conflitti; da dicembre 2020, l\u2019incarico \u00e8 ricoperto dall\u2019Ambasciatore Kairat Abdrakhmanov (Kazakhstan);\n- il Rappresentante per la libert\u00e0 dei mezzi d\u2019informazione (RFoM), con sede a Vienna, monitorizza gli sviluppi riguardanti i media in tutti i 57 Stati partecipanti e provvede a segnalare tempestivamente le violazioni della libert\u00e0 di espressione. Dal 2020, l\u2019incarico \u00e8 ricoperto dall\u2019Ambasciatrice Teresa Ribeiro, (Portogallo).\nOrgani connessi all'OSCE.\n- Il Gruppo Consultivo Congiunto (JCG), con sede a Vienna, \u00e8 un organo collegiale che tratta questioni riguardanti l\u2019osservanza del Trattato sulle Forze Armate convenzionali in Europa (CFE) ed \u00e8 composto da 30 Stati parte, tutti membri OSCE.\n- La Commissione Consultiva Cieli Aperti (OSCC), con sede a Vienna, \u00e8 un organo collegiale che si occupa dell\u2019applicazione del Trattato sui Cieli Aperti (Open Skies) ed \u00e8 composto da 32 Stati membri (inizialmente 34, successivamente ridottisi a seguito dell\u2019uscita degli Stati Uniti nel 2020 e della Federazione Russa nel 2021), tutti gli Stati parte sono membri OSCE.\n- La Corte di conciliazione e arbitrato, istituita dalla Convenzione di Stoccolma del 1992, ha sede a Ginevra e si occupa della composizione pacifica delle controversie in conformit\u00e0 al diritto internazionale e agli impegni OSCE. Finora non \u00e8 stata investita di nessun caso.\nAttivit\u00e0 sul terreno.\nL'azione dell'Organizzazione dispiega anche delle missioni sul territorio (attualmente 15), le quali permettono di assistere gli Stati nell'affrontare problematiche e sfide di sicurezza secondo le direttive e i principi OSCE.\nLa prima missione operativa di lunga durata dell'OSCE \u00e8 stata quella inviata nel 1992 nel Kosovo, missione fallita a causa dello scoppio della guerra nella regione balcanica.\nLe attivit\u00e0 attualmente operative sono le seguenti:\nLe attivit\u00e0 non pi\u00f9 operative sono le seguenti:\nAssemblea Parlamentare dell\u2019OSCE.\nL'Assemblea Parlamentare si \u00e8 riunita per la prima volta a Budapest nel luglio 1992. Ha sede a Copenaghen e si compone di 323 rappresentanti dei parlamenti nazionali degli Stati partecipanti. L'obiettivo principale dell'assemblea \u00e8 quello di promuovere la conoscenza e l\u2019osservanza degli impegni OSCE da parte delle strutture legislative nazionali. L'Assemblea dell'OSCE si riunisce due volte l'anno: la sessione annuale ha luogo nel mese di luglio, in uno dei paesi membri. Al termine di ogni sessione annuale, essa adotta a maggioranza una Dichiarazione Finale in cui formula raccomandazioni circa il grado di attuazione degli impegni OSCE negli Stati partecipanti. L\u2019Assemblea Parlamentare ha funzione meramente consultiva, e non ha potere decisionale n\u00e9 di controllo sul bilancio.\nBilancio.\nIl bilancio dell'OSCE per anno (in milioni di euro) dal 1993 \u00e8 stato:\nStati membri.\nPaesi membri dell'OSCE. Fra parentesi \u00e8 indicata la data di ammissione:\nPartner per la cooperazione:\nMedio Oriente e Nord Africa\nAsia\nOceania\nPresidenza.\nLa Presidenza dell\u2019OSCE viene esercitata per la durata di un anno da uno Stato partecipante dell\u2019OSCE designato a tal fine da una decisione del Consiglio dei ministri. La funzione viene esercitata dal Ministro degli affari esteri di quel Paese come \"Presidente in esercizio (CiO)\".\nLe responsabilit\u00e0 del Presidente in esercizio (CiO) includono:\nIl Presidente in esercizio nomina Rappresentanti personali - esperti nei settori prioritari per il Presidente in esercizio. \u00c8 assistito dai presidenti in carica precedenti e entranti; i tre insieme costituiscono la Troika dell'OSCE. L'origine dell'istituzione risiede nella Carta di Parigi per una Nuova Europa (1990), il Documento di Helsinki 1992 ha formalmente istituzionalizzato questa funzione.\nLa presidenza dell'OSCE per il 2022 \u00e8 esercitata dalla Polonia e sar\u00e0 assunta nel 2023 dalla Macedonia del Nord .\nL'Italia ha esercitato la Presidenza nel 1993 e nel 2018.\nStoria della Presidenza.\nLe Presidenze dell'OSCE dal 1991 a oggi.\nSegretario Generale.\nIl Segretario generale \u00e8 a capo del Segretariato OSCE che \u00e8 chiamata a prestare sostegno operativo all\u2019Organizzazione e ad assistere la Presidenza in esercizio. \nIl Segretario Generale viene eletto dal Consiglio Ministeriale con un mandato di tre anni e pu\u00f2 essere rinnovato per altri tre anni.\nDall'istituzione dell'ufficio, i Segretari generali sono stati:\nDal gennaio 2021 il Segretario Generale \u00e8 Helga Schmid (Germania).\nStatus giuridico.\nA differenza di altre organizzazioni internazionali, l'OSCE non gode di personalit\u00e0 giuridica, poich\u00e9 non \u00e8 stata a creata a seguito della ratifica di un documento giuridicamente vincolante. L'Atto Finale di Helsinki rappresenta infatti solamente un impegno politico dei Capi di Stato. Per questo motivo, l'OSCE ha cercato di costruire la propria personalit\u00e0 giuridica tramite accordi bilaterali tra l'Organizzazione e gli Stati membri. Ad oggi, questi accordi sono stati raggiunti solo con 27 Stati partecipanti su 57. Di conseguenza, il quadro giuridico dell'OSCE non \u00e8 chiaro per quanto riguarda la sua personalit\u00e0 giuridica, la capacit\u00e0 giuridica e un sistema uniforme di privilegi e immunit\u00e0, provocando gravi ostacoli a livello operativo.\nPer via di questo status giuridico, all'interno dell'Organizzazione i paesi che ne fanno parte vengono chiamati Stati partecipanti."}
{"id": "132826", "revid": "256896", "url": "https://it.wikipedia.org/wiki?curid=132826", "title": "CSCE", "text": ""}
{"id": "132829", "revid": "1982", "url": "https://it.wikipedia.org/wiki?curid=132829", "title": "Plug-In", "text": ""}
{"id": "132830", "revid": "2056951", "url": "https://it.wikipedia.org/wiki?curid=132830", "title": "Persona giuridica", "text": "Una persona giuridica \u00e8 un soggetto di diritto.\nDistinzione.\nLa persona giuridica \u00e8 costituita da:\nMentre le persone fisiche o giuridiche riunite in una corporazione (gli \"associati\") sono un elemento costitutivo della stessa, il \"fondatore\", ossia la persona fisica o giuridica che destina un patrimonio a uno scopo, creando cos\u00ec una fondazione, rimane estraneo a quest'ultima. Le persone giuridiche hanno un'organizzazione, con una struttura organizzativa articolata in \"uffici\"; tra gli uffici si distinguono quelli che hanno come titolari (o, secondo altra ricostruzione teorica, sono) \"organi\" della persona giuridica e compiono gli atti giuridici imputati alla stessa. Un'organizzazione, tuttavia, \u00e8 posseduta anche da altri \"enti\", privi dell'elemento formale del riconoscimento: se l'ordinamento attribuisce a questi enti un certo grado di autonomia patrimoniale, secondo una diffusa teoria, si deve ritenere che essi, pur non essendo persone giuridiche, siano comunque soggetti di diritto.\nSi suol dire che le corporazioni sono \"organizzazioni di persone\", mentre le fondazioni sono \"organizzazioni di beni\". In realt\u00e0 \u00e8 difficile immaginare una corporazione che possa raggiungere i suoi scopi senza avvalersi di un patrimonio, cos\u00ec come una fondazione che non si avvalga di persone: tutti gli enti, in quanto organizzazioni, sono complessi di persone e beni, la differenza sta nel fatto che per l'ordinamento nelle corporazioni \u00e8 essenziale la presenza dalle persone (gli associati) mentre nelle fondazioni \u00e8 essenziale la presenza di un patrimonio; questo a prescindere dalla constatazione che, nella pratica, il rilievo di tali componenti pu\u00f2 essere diverso (si pensi a una societ\u00e0 per azioni, persona giuridica di tipo corporativo nella quale, tuttavia, la componente patrimoniale finisce di solito per avere un rilievo ben maggiore di quella personale).\nTipologie.\nLa natura pubblica o privata della persona giuridica si riflette anche sulla sua disciplina: le persone giuridiche private sono disciplinate dal diritto privato, mentre quelle pubbliche dal diritto pubblico che pu\u00f2 attribuire loro poteri autoritativi, come quello di emanare provvedimenti amministrativi (\"autarchia\") o atti normativi (\"autonomia normativa\", che pu\u00f2 essere legislativa, statutaria o regolamentare). Di conseguenza, l'atto giuridico con il quale si d\u00e0 vita alla persona giuridica, che prende il nome di \"atto costitutivo\" (nel caso delle fondazioni \u00e8 denominato \"atto di fondazione\"), ha natura di atto di autonomia privata nel caso delle persone giuridiche private, mentre nel caso delle persone giuridiche pubbliche ha natura di provvedimento.\nPersone di diritto pubblico.\nSono persone giuridiche di diritto pubblico lo Stato (anche se, in alcuni ordinamenti, ad esempio quello italiano, non \u00e8 una persona giuridica unitaria ma un insieme di soggetti) e gli altri \"enti pubblici\", che possono avere caratteri propri delle corporazioni (come lo Stato e gli enti territoriali) oppure delle fondazioni.\nPersone di diritto privato.\nNegli ordinamenti statali tra le persone giuridiche private si annoverano le associazioni e le fondazioni riconosciute nonch\u00e9 le societ\u00e0 per azioni e le altre societ\u00e0 commerciali dotate di personalit\u00e0 giuridica.\nNel mondo.\nAi diversi tipi di societ\u00e0 l'ordinamento statale pu\u00f2 attribuire diversi gradi di autonomia patrimoniale, sicch\u00e9 non tutti sono caratterizzati dalla personalit\u00e0 giuridica in senso stretto: si distinguono, al riguardo, le \"societ\u00e0 di capitali\" (di cui il prototipo \u00e8 la \"societ\u00e0 per azioni\"), dotate di personalit\u00e0 giuridica, dalle \"societ\u00e0 di persone\", che ne sono prive (tuttavia in alcuni ordinamenti, come Francia e Brasile, hanno anch'esse personalit\u00e0 giuridica). Taluni ordinamenti consentono la costituzione di societ\u00e0 unipersonali dotate di personalit\u00e0 giuridica (cos\u00ec ora anche in Italia).\nNegli Stati Uniti la societ\u00e0 per azioni (\"corporation\") pu\u00f2 svolgere attivit\u00e0 sia economica (\"business corporation\") sia senza scopo di lucro (\"non-profit corporation\"). Lo stesso accade in alcuni ordinamenti di civil law (ad esempio, in Germania, Austria e Svizzera) mentre negli altri ordinamenti di civil law la societ\u00e0 per azioni \u00e8 destinata allo svolgimento di attivit\u00e0 economiche ed \u00e8 pertanto nettamente distinta dall'associazione e dalla fondazione. Anche in Gran Bretagna e in altri ordinamenti di common law la \"company\" (societ\u00e0) si contrappone alla \"society\" (associazione) di carattere mutualistico o assistenziale. \nQuanto alle fondazioni, nella generalit\u00e0 degli ordinamenti non possono avere scopo di lucro, tuttavia esistono ordinamenti che consentono la costituzione di persone giuridiche assimilabili a una fondazione aventi scopo di lucro, come l\"'Anstalt\" nel Liechtenstein. Il diritto privato degli ordinamenti di common law non conosce la fondazione come tipo distinto di persona giuridica, sicch\u00e9 le organizzazioni con finalit\u00e0 filantropiche (\"charities\", sing. \"charity\") seppur spesso denominate fondazioni (\"foundations\") sono in realt\u00e0 trust, corporazioni o, anche, associazioni non riconosciute.\nNegli ordinamenti di common law alcuni uffici pubblici o ecclesiastici (tra i quali lo stesso monarca britannico) sono persone giuridiche a s\u00e9 in quanto \"corporation sole\": si tratta di una particolare forma di corporazione che anzich\u00e9 essere costituita da pi\u00f9 persone (come la \" corporation aggregate\") \u00e8 costituita dal solo titolare dell'ufficio. D'altra parte, in questi stessi ordinamenti gli enti territoriali locali (contee ecc.) sono considerati organi dello stato dotati di personalit\u00e0 giuridica, mentre gli altri enti che compongono la pubblica amministrazione (variamente denominati: \"administration\", \"agency\", \"authority\", \"board\", \"commission,\" ecc.) sono persone giuridiche disciplinate dal diritto privato.\nChiesa cattolica.\nIl Codice di diritto canonico disciplina le persone giuridiche nel Libro I, Titolo VI, Capitolo II. Esso distingue:\nLe persone giuridiche possono essere\nLe persone giuridiche possono inoltre essere:\nItalia.\nNell'ordinamento italiano il codice civile, nel , contempla le persone giuridiche, pubbliche (art. 11) e private (art. 12, abrogato dal D.P.R. 10 febbraio 2000, n. 361, e art. 13). La disciplina delle persone giuridiche private \u00e8 contenuta nello stesso codice e nel D.P.R. 361/2000, mentre quella delle persone giuridiche pubbliche \u00e8 sparsa in una pluralit\u00e0 di leggi, riferite a determinate categorie (ad esempio, gli enti locali) o a singoli enti.\nLe persone giuridiche sono tradizionalmente distinte in \"pubbliche\" e \"private\": le prime perseguono interessi pubblici, mentre le seconde perseguono interessi di carattere privato, ancorch\u00e9 possano essere utilizzate anche per il perseguimento di interessi pubblici.\nSono persone giuridiche private:\nNota bene.\nTalvolta si utilizza impropriamente il termine persone giuridiche (in ambito privato) come sinonimo di imprese o, peggio, societ\u00e0. In realt\u00e0, imprese non in forma societaria, societ\u00e0 di persone, ditte individuali non hanno personalit\u00e0 giuridica. A volte il legislatore ha contribuito alla confusione in quanto ha utilizzato il termine restrittivo (quello descritto sopra) in senso estensivo (aziende, associazioni).\nSono invece persone giuridiche di diritto pubblico:\nLe associazioni, fondazioni e altre istituzioni di carattere privato, operanti in ambito nazionale (o le cui finalit\u00e0 statutarie interessano il territorio di pi\u00f9 regioni) e/o in settori di competenza statale , acquistano la personalit\u00e0 giuridica mediante il riconoscimento determinato dall'iscrizione nel \"Registro Prefettizio\". Presso le Prefetture-U.T.G. \u00e8 istituito il \"Registro delle Persone Giuridiche\"."}
{"id": "132833", "revid": "1590", "url": "https://it.wikipedia.org/wiki?curid=132833", "title": "Cool Edit", "text": ""}
{"id": "132839", "revid": "304077", "url": "https://it.wikipedia.org/wiki?curid=132839", "title": "Plugin", "text": ""}
{"id": "132841", "revid": "287204", "url": "https://it.wikipedia.org/wiki?curid=132841", "title": "Martin Axen", "text": ""}
{"id": "132844", "revid": "124365554", "url": "https://it.wikipedia.org/wiki?curid=132844", "title": "Asura", "text": "Asura (devan\u0101gar\u012b: \u0905\u0938\u0941\u0930) \u00e8 un termine del sanscrito vedico che indica, nel Vedismo, una classe particolare di esseri divini.\nEtimologia e corrispondenze.\nLa derivazione del termine \"Asura\" \u00e8 dubbia, probabilmente deriva dal termine \"a\u015bu\" che indica \"respiro\", \"spirito vitale\" oppure dal termine \"as\" che indica l'\"esistere\".\nInteressante \u00e8 la presenza nella mitologia scandinava di una classe di dei (gli \u00c6sir) con funzioni e prerogative simili, ugualmente in lotta con la classe avversaria dei Vanir. Interessante \u00e8 notare come, secondo alcuni, in lingua etrusca il termine Aesar significhi divinit\u00e0. Tutto ci\u00f2 \u00e8 una prova del legame forte tra i popoli indoeuropei .\nCon il termine \"Asura\" vengono indicati nel \"\u1e5agveda\" (testo vedico risalente tra il XX e il XV secolo a.C.) varie divinit\u00e0 tra cui: Savitr (I, 35, 10), Varu\u1e47a (I, 24, 14), Rudra (II, 1, 6), Indra (I, 174,1), Agni (V, 12, 1) e Soma (IX, 72,1).\nSuccessivamente alcuni di questi D\u00e8i primordiali verranno detronizzati dai \"Deva\" (\u0926\u0947\u0935); questi ultimi con il tempo acquisiranno connotazioni positive, attribuendo invece caratteri demoniaci agli antichi \"Asura\". \nDa tenere presente, tuttavia, che nei pi\u00f9 antichi inni del \"\u1e5agveda\" i termini \"Deva\" e \"Asura\" sono intercambiabili, come nel seguente passo:\n\u00c8 nel \"\u015aatapatha Br\u0101hma\u1e47a\" (IX, 5,1, 12 e sgg., risalente a circa l'VIII secolo a.C.) che in ambito tardo vedico si trova una prima spiegazione della detronizzazione degli \"Asura\" a vantaggio dei \"Deva\". Secondo questo testo ambedue le classi degli D\u00e8i furono originati dallo stesso principio, \"Praj\u0101pati\", e dotati sia della parola vera che di quella falsa, ma se i \"Deva\" scelsero il \"vero\", gli \"Asura\" gli preferirono il \"falso\".\nQuesto sviluppo verso l'opposizione delle due classi di divinit\u00e0 (\"asura\" e \"deva\") \u00e8 comprensibile alla luce di una caratteristica posseduta dai soli \"asura\" rispetto ai \"deva\": un particolare potere generato dalla loro misteriosa natura etica (vedi il ruolo di Varu\u1e47a nel \"\u1e5agveda\"). Con il tramonto del periodo vedico, la natura misteriosa degli \"asura\" si trasform\u00f2 in \"potere malefico\" facendo decadere gli \"asura\" al rango di dem\u00f2ni.\nIn un'accezione piuttosto tarda il termine \"Asura\" viene indicato come \"A-sura\" ovvero privo di divinit\u00e0 e opposto ad essa (\"Nirukta\", III,2,7).\nIl termine \"Asura\" possiede nell'avestico \"Ahura\" il suo corrispettivo. Ma lo sviluppo nella cultura iranica risulter\u00e0 opposto: saranno i \"Da\u0113va\" ad acquisire le caratteristiche demoniache mentre gli \"Ahura\" manterranno i loro connotati solari. \nIn questa opposizione Raffaele Pettazzoni ricorda, nel 1920, l'ipotesi interpretativa da lui considerata \"estrema\" dell'orientalista tedesco del XIX secolo Martin Haug (1827-1876) il quale ha ritenuto di scorgere una scissione iniziale tra clan indoari sfociata in culti diversi che avrebbero poi determinato la nascita dello zoroastrismo. Difatti Ahura Mazd\u0101 \u00e8 il dio unico dello zoroastrismo, e, secondo questa ipotesi, per infondere una connotazione negativa gli hindu in una fase successiva hanno chiamato Asura le divinit\u00e0 demoniache e negative.\nGli \"asura\" nell'antroposofia steineriana.\nIl filosofo ed esoterista Rudolf Steiner, indica, nell'elaborazione delle sue dottrine, con il nome di \"asura\" quell'antica forza demoniaca risalente ad epoche primordiali, distinta da quella pi\u00f9 recente di Lucifero, e da quella di Arimane (o Satana). Si tratterebbe di entit\u00e0 in grado di sviluppare il male \u00abcon una forza anche pi\u00f9 intensa di quella delle potenze sataniche nell'epoca atlantica, o degli spiriti luciferici nell'epoca lemurica\u00bb. Secondo Steiner, il loro influsso sull'umanit\u00e0, che finora non si \u00e8 ancora esplicato, comincerebbe gi\u00e0 nella nostra epoca a far sentire i suoi primi effetti, che consistono in un ottenebramento della coscienza dell'Io, inducendo l'uomo a credere di essere soltanto il risultato di eventi fisici o puramente materiali, e soprattutto a vivere come se egli lo fosse:"}
{"id": "132847", "revid": "1543377", "url": "https://it.wikipedia.org/wiki?curid=132847", "title": "Bloomsbury Group", "text": "Il Bloomsbury Group o \"Bloomsbury Set\" o solo \"Bloomsbury\", come lo chiamavano i suoi aderenti, fu un gruppo di artisti e allievi sviluppatosi in Inghilterra, nel quartiere londinese di Bloomsbury, dal 1905 circa alla Seconda guerra mondiale.\nLe opere dei suoi componenti hanno influenzato la letteratura, l'estetica, la critica e l'economia, come anche il femminismo, il pacifismo e la sessualit\u00e0 umana.\nOrigini.\nIl gruppo nacque come un'assemblea sociale informale di neolaureati dell'Universit\u00e0 di Cambridge (quattro dei membri, fra cui Thoby Stephen fratello di Virginia Woolf, si erano laureati nel 1899), che si incontravano con parenti e conoscenti, appartenenti per la maggior parte alla loro stessa generazione. Al Trinity College nel 1899 Lytton Strachey, Saxon Sydney-Turner e Clive Bell divennero amici di Thoby Stephen e Virginia Woolf. Molti degli studenti di Cambridge, eccetto Bell e i fratelli Stephen, erano anche membri di un'esclusiva Societ\u00e0 universitaria, i Cambridge Apostles.\nI componenti si incontravano nelle proprie case, principalmente (prima della Prima guerra mondiale quasi esclusivamente) nel quartiere di Bloomsbury a Londra. Sulla formazione del gruppo potrebbe aver avuto influenza il fatto che i quattro figli di Julia e Leslie Stephen (Vanessa, Thoby, Virginia e Adrian) si erano trasferiti a Bloomsbury in una casa in Gordon Square nel 1904, dopo la morte di entrambi i genitori (Leslie mor\u00ec nel febbraio di quell'anno).\nL'avversit\u00e0 della morte prematura di Thoby, avvenuta nel 1906, contribu\u00ec a rendere pi\u00f9 forte e unito il gruppo.\nAmbiti di produzione.\nSebbene principalmente conosciuto come gruppo letterario, (con Virginia Woolf come esponente pi\u00f9 famosa), i suoi aderenti erano attivi in diversi campi di arte, critica artistica e insegnamento:\nLe arti dello spettacolo erano sottorappresentate nel gruppo, come se non compatibili con gli obiettivi dello stesso: per esempio la moglie di John Maynard Keynes, Lydia Lopuchova, che era stata prima ballerina nei Ballets Russes, era considerata come estranea da molti suoi esponenti; anche quando Angelica Garnett, Vanessa Bell e la figlia di Duncan Grant decisero di intraprendere una carriera nello spettacolo il loro collegamento con Bloomsbury pass\u00f2 in qualche modo in secondo piano.\nC'era una grande sovrapposizione fra Bloomsbury e quelli che contribuivano e supportavano il pi\u00f9 formale e organizzato Omega Workshop(s), fondato da Roger Fry qualche anno dopo l'ingresso nel Bloomsbury Group nel 1910: per esempio Nina Hamnett apparteneva ad entrambi. Bloomsbury aveva forti legami anche con Rupert Brooke ed i suoi Neo-Pagani - l'intagliatrice Gwen Darwin e suo marito, il pittore francese Jacques Raverat facevano parte di entrambi; la sorella di Gwen era moglie del fratello di Maynard Keynes Geoffrey, il cui entusiasmo per William Blake port\u00f2 Gwen a creare un balletto basato sulle sue incisioni di Giobbe, che venne composto dal suo cugino di Wedgwood, Ralph Vaughan Williams.\nBloomsbury rimase un gruppo molto esclusivo e con stretti legami interni, simile all'indole dei suoi esponenti. I membri erano fortemente critici verso i periodi Vittoriano ed Edoardiano nelle loro costrizioni religiose, artistiche, sociali e sessuali, sebbene, come fra gli altri dice Angelica Garnett nel suo libro autobiografico \"Ingannata con dolcezza. Un'infanzia a Bloomsbury\" (\"Deceived by Kindness\"), anche loro non se ne liberassero mai completamente. Il Bloomsbury Set potrebbe certamente essere considerato come un gruppo ristretto, incluse le conoscenze, come Lady Ottoline Morrell, il cui possedimento di Garsington senza dubbio divenne un altro centro di Bloomsbury, dove i \"Bloomsberry\" si mischiavano ad altri artisti e intellettuali dei loro giorni.\nUn altro tratto caratteristico di Bloomsbury era (naturalmente non cos\u00ec fuori dal comune nell'Inghilterra di quei giorni) l'amore per l'Europa meridionale, soprattutto concentrato su Italia e Francia, ma anche Grecia.\nIl gruppo appariva certamente come un luogo tranquillo e ospitale per molti dei suoi membri omosessuali e/o bisessuali: quasi come regola, gli aderenti a Bloomsbury avevano relazioni con pi\u00f9 di un \"partner\", per lo pi\u00f9 di entrambi i sessi.\nNegli anni venti la reputazione del gruppo era abbastanza stabilita da far s\u00ec che i suoi manierismi e \"clich\u00e9\" fossero oggetto di parodia.\nPrima della fine della seconda guerra mondiale un certo numero delle residenze del gruppo nell'area di Bloomsbury era stato distrutto dalle bombe, e Virginia Woolf si era suicidata. I giorni d'oro del gruppo erano ormai finiti, sebbene in luoghi come Charleston lo stile di vita Bloomsbury continu\u00f2 ancora per decenni.\nIl gruppo \u00e8 ricordato piuttosto per gli apporti individuali degli artisti suoi membri che per qualche risultato comune. Sin dagli ultimi decenni del XX secolo, sono le complesse relazioni interpersonali all'interno di Bloomsbury che attraggono l'attenzione di studio anche a livello accademico.\nNel cinema.\nI membri del Bloomsbury Group (in particolare Vanessa Bell, Duncan Grant e Virginia Woolf) sono i protagonisti di una miniserie in 3 puntate prodotta e trasmessa dalla BBC nel 2015, dal titolo Life in Squares.\nVirginia Woolf \u00e8 stata interpretata sul grande schermo dall'attrice australiana Nicole Kidman nel film \"The Hours\". La performance ha ottenuto critiche molto positive e la Kidman ha vinto l'Oscar, il Golden Globe, il BAFTA e alcuni dei premi pi\u00f9 importanti nel campo cinematografico."}
{"id": "132849", "revid": "139907", "url": "https://it.wikipedia.org/wiki?curid=132849", "title": "Distretti di Vienna", "text": "I distretti di Vienna (\"Wiener Bezirke\") sono le entit\u00e0 geografiche nelle quali la citt\u00e0 di Vienna \u00e8 politicamente divisa; sono in numero di 23 e hanno tutti, oltre al numero, un proprio nome. Dai viennesi vengono normalmente chiamati non con il loro nome, ma con il loro numero (il quarto distretto, ad esempio). Questi numeri si trovano indicati anche su ogni cartello recante il nome della strada, prima del nome stesso (es. \"9.,Tendlergasse\").\nFunzione.\nLegalmente, non si tratta di distretti nel senso di entit\u00e0 amministrative con esplicito potere (come i distretti degli altri stati federali austriaci), ma di suddivisioni dell'amministrazione cittadina. Tuttavia, ci sono elezioni a livello distrettuale, che danno rappresentanza e possibilit\u00e0 decisionale in materia di pianificazione, traffico e altre questioni di quartiere. Per questioni pratiche le amministrazioni distrettuali hanno stabili separati nei rispettivi distretti (eccezion fatta per il e il distretto che si dividono uno stabile), di modo da decentralizzare parzialmente l'amministrazione e favorire il servizio ai cittadini, che in questo modo non devono spostarsi tutti al municipio per avere, per esempio, un nuovo passaporto.\n\"Postleitzahlen\".\nI numeri dei distretti si trovano anche al e al posto del \"Postleitzahl\" (codice d'avviamento postale) di Vienna (1010 per il primo distretto fino a 1230 per il ). La quarta cifra serve nel caso si voglia differenziare tra diversi uffici postali all'interno dello stesso distretto. Cos\u00ec per esempio 1090 significher\u00e0 solamente che l'indirizzo si trova nel distretto, mentre 1092 che l'indirizzo fa capo al secondo ufficio postale del distretto.\nCi sono per\u00f2 un paio di eccezioni a questa regola:\nDistretti e quartieri.\nNella citt\u00e0 di Vienna i distretti da 1 a 9 e il numero 20 vengono chiamati \"distretti interni\", in quanto situati all'interno del \"G\u00fcrtel\" (cintura), principale arteria di traffico della citt\u00e0, anche se per i distretti 2,3 e 20 non \u00e8 del tutto vero.\nTutti gli altri vengono chiamati \"distretti esterni\".\nVisto che la citt\u00e0 si \u00e8 espansa nei secoli inglobando diverse localit\u00e0 periferiche, i nomi dei precedenti villaggi si trovano ancora all'interno dei distretti, e corrispondono pi\u00f9 o meno agli attuali quartieri."}
{"id": "132852", "revid": "10501", "url": "https://it.wikipedia.org/wiki?curid=132852", "title": "Ab uno disces omnes", "text": ""}
{"id": "132854", "revid": "74801", "url": "https://it.wikipedia.org/wiki?curid=132854", "title": "Bloomsbury Gang", "text": "La Bloomsbury Gang, conosciuta anche come Bedford Party, era un partito politico formato nel Regno Unito nel 1765 da John Russell, quarto Duca di Bedford. \nIl gruppo prese il suo nome dal quartiere londinese di Bloomsbury, parte del distretto di Camden."}
{"id": "132855", "revid": "10501", "url": "https://it.wikipedia.org/wiki?curid=132855", "title": "Absit iniuria verbo", "text": ""}
{"id": "132856", "revid": "287204", "url": "https://it.wikipedia.org/wiki?curid=132856", "title": "Object Diagram", "text": "L'Object Diagram o Diagramma degli oggetti \u00e8 un diagramma di tipo statico previsto dall'UML per descrivere un sistema in termini di oggetti e relative relazioni.\nIl diagramma \u00e8 molto simile a quello del Class diagram e descrive gli oggetti e le relative relazioni che sono istanziate in un determinato tempo t+1.\nObject.\nL'object, l'oggetto, \u00e8 l'istanza di una classe rappresentata dal modello.\nMentre la classe rappresenta un modello di una entit\u00e0, l'oggetto \u00e8 la sua determinata istanza, identificabile tramite i valori assunti dai suoi parametri o attributi. Data una classe, al tempo t+1 possono \"esistere\" molteplici istanze, ossia oggetti, di quella classe.\nRelazione.\nAnche per gli oggetti si possono descrivere le relazioni, ma in questo caso non si disegnano le molteplici relazioni realizzabili, ma quelle e solo quelle che si sono realizzate, o istanziate, in un determinato momento.\nDiagramma.\nIl diagramma descrive nella parte superiore i diversi modi in cui possono essere descritti gli oggetti. In questo caso l'Automobile \u00e8 l'istanza della classe Veicolo.\nNella parte inferiore \u00e8 riportato un esempio di istanze di due classi diverse, la classe Progetto e quella Utente, e la relazione che esiste tra l'istanza Wikipedia e l'istanziazione di tre determinati utenti."}
{"id": "132858", "revid": "599013", "url": "https://it.wikipedia.org/wiki?curid=132858", "title": "Bloomsbury Publishing", "text": "La Bloomsbury Publishing Plc (LSE: BMY) \u00e8 una casa editrice indipendente britannica fondata nel 1986 da Nigel Newton. Essa deve la sua fama alla pubblicazione della celebre serie di romanzi fantasy Harry Potter, di J. K. Rowling. La Bloomsbury \u00e8 stata eletta casa editrice dell'anno nel 1999 e nel 2000.\n\u00c8 la casa editrice che ha accettato di pubblicare il primo volume della serie di Harry Potter dopo che questi era stato rifiutato precedentemente da dodici altri editori.\nOltre al manoscritto in lingua inglese, ha pubblicato \"Harry Potter e la pietra filosofale\" in latino (\"Harrius Potter et Philosophi Lapis\"), greco antico (\"\u1f0c\u03c1\u03b5\u03b9\u03bf\u03c2 \u03a0\u03bf\u03c4\u1f74\u03c1 \u03ba\u03b1\u1f76 \u1f21 \u03c4\u03bf\u1fe6 \u03c6\u03b9\u03bb\u03bf\u03c3\u03cc\u03c6\u03bf\u03c5 \u03bb\u03af\u03b8\u03bf\u03c2\"; traslitterazione: \"\u00c1reios Pot\u0113r c\u00e1i h\u0113 t\u016b filos\u00f3f\u016b l\u00edthos\"), gallese (\"Harry Potter a Maen yr Athronydd\") e irlandese (\"Harry Potter agus an Orchloch\").\nStoria.\nLa Bloomsbury Publishing \u00e8 stata fondata nel 1986 da Nigel Newton, che aveva gi\u00e0 precedentemente lavorato in altre case editrici.\nL'agenzia \u00e8 stata quotata come una \"public company\" nel 1995, ottenendo quindi anche 5.5 milioni di sterline, che sono stati utilizzati per finanziare l'espansione della societ\u00e0; quest'ultima, grazie al finanziamento, inizi\u00f2 a pubblicare anche libri tascabili e per bambini.\nNel 1998 l'azienda ottenne altri 6 milioni di sterline, grazie ai quali \u00e8 stato possibile fondare la filiale statunitense, la Bloomsbury USA.\nPrincipali libri pubblicati.\n\"Nota: se \u00e8 presente significa che il libro in questione non \u00e8 ancora stato tradotto in italiano\""}
{"id": "132859", "revid": "1318658", "url": "https://it.wikipedia.org/wiki?curid=132859", "title": "Fortezze dacie dei monti Or\u0103\u0219tie", "text": "Costruite nello stile del \"murus dacicus\", le sei fortezze dacie dei monti Or\u0103\u0219tie, oggi in Romania, vennero costruite in un periodo che va dal I secolo a.C. al I secolo d.C. come protezione dai conquistatori romani.\nI loro resti, estesi e ben conservati, presentano l'immagine di una vigorosa e innovativa civilt\u00e0 dell'et\u00e0 del ferro. Oggi, i cercatori di tesori sono molto assidui nelle ricerche in questa area, in quanto la Romania \u00e8 carente in questo campo legislativo.\nLe sei fortezze: Sarmizegetusa Regia, Luncani - Piatra Ro\u0219ie, Coste\u0219ti - Blidaru, Coste\u0219ti - Cet\u0103\u021buie, C\u0103p\u00e2lna e B\u0103ni\u021ba, che insieme formavano il sistema difensivo di Decebalo, sono state dichiarate patrimonio dell'umanit\u00e0 dall'UNESCO."}
{"id": "132860", "revid": "10501", "url": "https://it.wikipedia.org/wiki?curid=132860", "title": "A Deo rex a rege lex", "text": ""}
{"id": "132861", "revid": "198326", "url": "https://it.wikipedia.org/wiki?curid=132861", "title": "Acta est fabula plaudite", "text": ""}
{"id": "132862", "revid": "339392", "url": "https://it.wikipedia.org/wiki?curid=132862", "title": "Alii bella gerunt tu felix Austria nube", "text": ""}
{"id": "132863", "revid": "10501", "url": "https://it.wikipedia.org/wiki?curid=132863", "title": "Amicus Plato sed magis amica veritas", "text": ""}
{"id": "132864", "revid": "11684", "url": "https://it.wikipedia.org/wiki?curid=132864", "title": "Ars longa vita brevis", "text": ""}
{"id": "132865", "revid": "5695", "url": "https://it.wikipedia.org/wiki?curid=132865", "title": "34 Circe", "text": "34 Circe \u00e8 un grande asteroide molto scuro della fascia principale.\nCirce fu scoperto da Jean Chacornac il 6 aprile 1855 all'osservatorio astronomico di Parigi (Francia) e battezzato cos\u00ec in onore di Circe, una dea della mitologia greca citata nell\"'Odissea\"."}
{"id": "132866", "revid": "1305772", "url": "https://it.wikipedia.org/wiki?curid=132866", "title": "Legge di Dalton", "text": "John Dalton \u00e8 autore di due leggi:"}
{"id": "132867", "revid": "10501", "url": "https://it.wikipedia.org/wiki?curid=132867", "title": "Aut Caesar aut nihil", "text": ""}
{"id": "132869", "revid": "1305772", "url": "https://it.wikipedia.org/wiki?curid=132869", "title": "The Mars Volta", "text": "The Mars Volta \u00e8 stato un gruppo musicale rock americano che si contraddistingueva per un forte eclettismo musicale, con brani che spaziavano fra generi molto differenti come l'avant, il progressive rock, la salsa, il punk, il free-jazz, la fusion, il dub, il noise, ecc.\nIl gruppo nacque nel 2001, in seguito allo scioglimento del precedente gruppo di Omar Rodr\u00edguez-L\u00f3pez e Cedric Bixler Zavala, gli At the Drive-In. Sulla storia iniziale del gruppo influ\u00ec anche la costituzione di un progetto dub collaterale, chiamato De Facto, che coinvolgeva anche Jeremy Michael Ward, membro fondatore, co-scrittore dei testi e manipolatore del suono dei Mars Volta che venne trovato morto nella sua casa di Los Angeles il 25 maggio 2003, poco prima dell'uscita del primo album.\nLa band era fondata sulle basi di un'assoluta libert\u00e0 stilistica, una forte commistione di generi e una volont\u00e0 di sperimentazione. Per alcuni tratti della propria musica la band viene spesso erroneamente indicata come \"progressive\" (\"prog\"), definizione che la band non ha accettato se non nel senso pi\u00f9 ampio del termine, come di \"progressione\", nel senso quindi meno classico e pi\u00f9 sperimentale. Dal vivo, l'interesse per la sperimentazione si traduceva nella reinterpretazione dei brani in modi di volta in volta differenti, con forte enfasi sul jamming.\nFra le fonti musicali di ispirazione dei Mars Volta si possono citare Led Zeppelin, Primal Scream, Il secondo quintetto di Miles Davis, Fania All Stars, Fela Kuti, Jeff Buckley, Mahavishnu Orchestra, Can, Braniac, Jimi Hendrix Experience, Santana, Band of Gypsys, Circle Jerks, Bj\u00f6rk, Nick Drake, Pink Floyd, King Crimson, Soft Machine, Siouxsie and the Banshees, The Clash, Red Hot Chili Peppers, ecc.\nUlteriori e fondamentali influenze per la band, citate come spesso primarie e prevaricanti rispetto a quelle musicali, sono le influenze mutuate da differenti campi dello scibile e delle arti umane, come il cinema (ad esempio Federico Fellini, Alejandro Jodorowsky), la letteratura (Pier Paolo Pasolini), la pittura (Max Ernst). Questo ad ulteriore emblema dell'assenza e del fondamentale annullamento di limiti e limitazioni poste all'immaginario e all'afflato artistico del gruppo.\nStoria del gruppo.\nOrigini (2001).\nNegli anni novanta il chitarrista Omar Rodr\u00edguez-L\u00f3pez e il cantante Cedric Bixler Zavala militano nel gruppo post-hardcore At the Drive-In. In seguito, e parallelamente, i due musicisti costituiscono assieme a Jeremy Michael Ward e Isaiah \"Ikey\" Owens il progetto parallelo De Facto, di matrice pi\u00f9 libera e sperimentale.\nCol passare degli anni, sul finire dei '90, Omar e Cedric si sentono sempre pi\u00f9 frustrati dai dettami stilistici da loro giudicati apertamente troppo rigidi e limitati del loro progetto principale, gli At the Drive-In, e non pienamente realizzati neppure nel loro progetto secondario dei De Facto.\nCome sbocco di questa situazione, i due sono liberi di prendere le redini e tracciare la direzione del nuovo lavoro del gruppo, l'EP \"Vaya\", pubblicato nel 1999. Il lavoro \u00e8 un allargamento dei confini stilistici degli At the Drive-In, ma il resto del gruppo spinge e impone un ritorno ad un suono pi\u00f9 riconoscibile e meno sperimentale con il lavoro successivo, \"Relationship of Command\", che esce nel 2000 e porta Rodriguez-Lopez e Bixler Zavala ad una definitiva rottura con il resto del gruppo e la loro fuoriuscita dallo stesso che gli pone di fatto fine.\nFinalmente liberi di sperimentare e mescolare diverse influenze, stili e suggestioni sonore e non solo, Omar e Cedric fondano The Mars Volta assieme all'altra met\u00e0 dei De Facto e con in pi\u00f9 l'innesto della bassista Eva Gardner e del batterista Blake Fleming, che per\u00f2 partecipa al progetto solo per la messa a punto del primo demo assieme al produttore Alex Newport, per poi lasciare il posto a Jon Theodore. Quasi subito dopo l'entrata di quest'ultimo, il gruppo comincia a suonare dal vivo, prima ancora della pubblicazione di una sola nota, imbarcandosi nel primo tour che comincia il 18 ottobre 2001 al \"Chain Reaction\" di Anaheim, California.\nLa pubblicazione del primo EP avverr\u00e0 soltanto dopo un tour europeo di marzo 2002.\nIl primo EP (2002).\n\"Tremulant\" \u00e8 la prima pubblicazione del gruppo, prodotta da Alex Newport e comparsa sugli scaffali il 2 aprile 2002. Si tratta di un EP contenente tre brani. Da segnalare \u00e8 in particolare \"Concertina\", la seconda traccia, che diventa ben presto una delle canzoni pi\u00f9 eseguite durante i concerti.\nLa band non cessa di essere in tour, fatto che si perpetua nell'arco di tutta la carriera del gruppo per una necessit\u00e0 sentita e dichiarata dai componenti, a differenza della comune pratica dei \"cicli\" creativo-promozionali delle moderne band che prevedono la realizzazione di un disco, la sua pubblicazione, il tour promozionale per lo stesso e poi una pausa fine del ciclo preludio del prossimo. The Mars Volta seguono invece fin dalla nascita un ciclo unico, senza spezzature o fermate di sorta.\nPrimo album e primo tour mondiale (2003-2004).\nDopo alcuni assestamenti in line-up che si susseguono nella loro attivit\u00e0 di touring che non viene nonostante tutto rallentata, il gruppo \u00e8 pronto con un fresco contratto con una major ad entrare in studio col noto produttore musicale Rick Rubin (Johnny Cash, Rage Against the Machine, The Smashing Pumpkins, Saul Williams, Red Hot Chili Peppers) per registrare il primo album: \"De-loused in the Comatorium\". Le parti di basso vengono affidate a Flea, gi\u00e0 all'epoca bassista dei Red Hot Chili Peppers, mentre il contrabbasso in \"Televators\" \u00e8 suonato da Justin Meldal-Johnsen, in seguito bassista dei Nine Inch Nails.\nUn mese prima dell'uscita dello stesso, Jeremy Ward viene trovato morto per un'overdose di eroina, e questo fatto avr\u00e0 una grande incidenza sia sul futuro del gruppo, essendo Jeremy il terzo membro pi\u00f9 importante dopo Omar e Cedric e autore anche di parte dei testi, sia sul presente, significando per Cedric ed Omar un taglio netto con l'uso di droghe pesanti, che proprio in seguito alla morte di Jeremy i due cessano di assumere.\nL'album \u00e8 edito il 24 giugno 2003, e il gruppo continua la mai cessata attivit\u00e0 dal vivo con un lungo tour mondiale che parte a marzo dello stesso anno, in molte date del quale esegue l'album - un concept-album basato sugli ultimi giorni di vita, coma e suicidio del vecchio amico di Omar e Cedric, il poeta Julio Venegas - in ordine dall'inizio alla fine. L'album racconta di un uomo, Cerpin Taxt (Julio), che entra in coma in seguito all'abuso di droghe, e vive diverse avventure nei vari strati e aspetti della sua coscienza. Alla fine dell'album, si risveglia dal coma, ma decide comunque di togliersi la vita.\nNel corso delle esibizioni, che sono caratterizzate dal grande spazio lasciato all'improvvisazione, la band inserisce frammenti e/o intere parti di nuove composizioni che andranno a far parte del secondo album all'interno dei \"vecchi\" pezzi.\nIl lungo e serrato tour ha termine, senza pause rilevanti, soltanto un anno e due mesi pi\u00f9 tardi, nel maggio dell'anno successivo.\nIl secondo album e la consacrazione (2005).\nPer il nuovo album, \"Frances the Mute\", un nuovo allargamento di organico vede l'ingresso al basso di Juan Alderete de la Pe\u00f1a. In seguito nell'arco del relativo tour si aggiungono all'organico ampliandolo anche Adri\u00e1n Terrazas Gonz\u00e1lez ai fiati e alle percussioni; il fratello di Omar, Marcel Rodriguez-Lopez, alle percussioni; Pablo Hinojos-Gonzalez, gi\u00e0 con Cedric e Omar negli At the Drive-In.\nQuesto nuovo album tratta delle vicende, sempre inerenti al tema della droga, di Vismund Cygnus, tratte da un diario incompleto che l'ex componente del gruppo Jeremy Ward aveva trovato per caso mentre lavorava come repo-man.\nIn studio, Omar - che stavolta scrive, arrangia e produce tutte le parti strumentali - mutuando anche da Miles Davis il metodo, fa registrare ai musicisti ciascuna sua parte separatamente da quelle degli altri, non facendogli nemmeno sentire le stesse prima della fine della registrazione.\nIl live show, che resta un focus fondamentale e centrale del gruppo, \u00e8 caratterizzato sempre pi\u00f9 da una maggiore concentrazione sulla performance musicale rispetto ai passati concerti dal carattere pi\u00f9 punk.\nNell'arco del 2004, nonostante una delle sfortunate molte cancellazioni di tour europei dovuta ufficialmente ad una band esausta, il gruppo continua ad essere in tour, soprattutto negli Stati Uniti oltre che in Oceania, continente molto frequentato dal gruppo, che in Australia registra parti dei tre prossimi album a venire.\nUn tour europeo tra il febbraio ed il marzo del 2005 culmina con due concerti alla \"Brixton Academy\" di Londra di cui il primo viene registrato in video per un'eventuale pubblicazione in DVD. Nel novembre dello stesso anno, dopo un estemporaneo tour europeo effettuato da quattro membri della band col progetto collaterale Omar Rodr\u00edguez-L\u00f3pez Quintet, dalle tinte pi\u00f9 marcatamente tra il free-jazz e la fusion e - come suggerisce il nome - diversivo del chitarrista che guida e d\u00e0 il nome all'ensemble, The Mars Volta pubblicano il loro primo intero album dal vivo, \"Scabdates\", che curiosamente contiene in prevalenza pezzi dal vivo tratti dal primo album piuttosto che dal secondo, rappresentato solo da frammenti sparsi qua e l\u00e0. Nel dicembre dello stesso anno la band cura inoltre la produzione artistica del famoso festival musicale All Tomorrow's Parties.\nTerzo album, quattro batteristi in un anno (2006).\nA differenza dei precedenti album, \"Amputechture\" non racconta le vicende di una persona ma tratta di varie sfaccettature concentrate su un unico tema, e per questo pu\u00f2 essere comunque considerato un concept-album; il concetto principale dell'album \u00e8 la differenza tra spirito e istituzione, con particolare riferimento allo spirito cattolico e alla Chiesa intesa come istituzione.\nAlla fine delle registrazioni e alla vigilia della pubblicazione, Jon Theodore, gi\u00e0 insofferente ai ritmi di lavoro del resto del gruppo, viene licenziato da Cedric e Omar. Una serie di batteristi si succedono quindi per affrontare il tour a supporto del nuovo disco: inizialmente prescelto \u00e8 la vecchia conoscenza Blake Fleming, batterista del nucleo originario The Mars Volta. In seguito \u00e8 ingaggiato Deantoni Parks, che resta con la band per completare il tour del 2006 tra USA, Messico e Giappone, mentre per il 2007 \u00e8 previsto l'innesto di un nuovo batterista.\nNelle note dell'album viene esplicitato che il progetto 'The Mars Volta' consiste esclusivamente nella \"partnership tra Omar Rodr\u00edguez-L\u00f3pez, che scrive e arrangia tutta la musica, e Cedric Bixler Zavala, che scrive tutti i testi e le melodie vocali\".\nLe composizioni sono poi eseguite da 'The Mars Volta Group', che oltre ai due The Mars Volta comprende anche gli altri componenti dell'ensemble.\nNel gennaio 2007, sono circolate voci in Rete confermando che il nuovo batterista del gruppo \u00e8 Thomas Pridgen, che si unisce alla band e con essa comincia a suonare dal vivo in due minitour in Nuova Zelanda &amp; Australia e in California, al termine dei quali la band torna in uno studio di Los Angeles per dare gli ultimi ritocchi e il missaggio finale al prossimo 4\u00ba album, la cui uscita \u00e8 inizialmente prevista per la fine dell'estate 2007.\n\u00c8 in questo periodo che aumentano a ritmo esponenziale le uscite di album solisti di Omar Rodr\u00edguez-L\u00f3pez, che vedono sempre la partecipazione, nella registrazioni, di membri de The Mars Volta. Le uscite avvengono per varie etichette, per poi due anni pi\u00f9 tardi venire \"uniformate\" sotto l'egida della Rodriguez-Lopez Productions.\n\"The Bedlam in Goliath\" (2007-2008).\nA giugno 2007, viene reso noto che il nuovo album dei The Mars Volta, un nuovo concept album dopo il primo e il secondo disco della band, si intitoler\u00e0 \"The Bedlam in Goliath\".\nIl disco \u00e8 diffuso dalla Universal, casa discografica del gruppo, tramite marketing virale, consistente nella messa online di video con immagini accompagnanti la musica contenuta nel disco, e in altre iniziative.\nA inizio novembre, viene pubblicato sul sito ufficiale del gruppo un documento scritto di presentazione al nuovo album, con inclusa una concisa ricapitolazione sulla carriera del gruppo fino a quel momento.\nA met\u00e0 mese, viene messo sullo stesso sito un puzzle da risolvere (si tratta di ricomporre la copertina del nuovo album) per accedere al download gratuito di una traccia non contenuta nel nuovo disco, una cover di \"Back Against The Wall\" dei Circle Jerks.\nUn videogioco dal nome \"Goliath: The Soothsayer\", basato sulla storia dell'album, viene reso disponibile online il 2 gennaio.\nIl gruppo ha anche registrato la canzone \"Pulled To Bits\" del gruppo Siouxsie and the Banshees per il singolo \"Wax Simulacra\".\nVengono inoltre fissate le date di un nuovo tour europeo, il primo su larga scala nel continente dal 2005, con partenza a febbraio 2008. Successivamente, viene annunciato un mini-tour in piccoli club del Nord America con inizio a gennaio, preceduto da una prima data a Los Angeles e un evento speciale di fine anno al \"Bill Graham Civic Auditorium\" di San Francisco, dove la band si esibisce la notte di Capodanno in un inedito set acustico e successivamente nel consueto concerto elettrico, serata annunciata in un italiano stentato: \"Una notte di amici e le sorprese ha presentato in un modo sorprendente.\"\nDopo il tour europeo invernale, la band torna in Nord America per un consistente tour primaverile prima di approdare, nel mese di giugno, in Giappone ed Australasia, per poi proseguire con una seconda tornata estiva in Europa, con un doppio appuntamento alla londinese Roundhouse, il primo concerto della band in Lussemburgo (che viene per\u00f2 annullato a causa di un problema che occasionalmente colpisce la voce di Cedric) e una serata presso il Teatro romano di Ostia antica, a Roma. Il tour continua anche a settembre per un nuovo passaggio - il terzo - negli Stati Uniti, e una tornata definitiva in Sud America che conclude il tour nel mese di novembre.\n\"Octahedron\" (2009).\nNel nuovo anno, cominciano a trapelare della novit\u00e0: ci sono due nuovi dischi della band gi\u00e0 registrati e in attesa di una data di pubblicazione. Per il primo dei due, che viene annunciato in uscita con una nuova etichetta discografica a distribuirlo, la band non si avvaler\u00e0 del fiatista/percussionista Adrian Terrazas Gonzalez n\u00e9 del chitarrista/manipolatore del suono Pablo Hinojos-Gonzalez, entrambi reclutati quattro anni e tre dischi prima.\nLa band annuncia un nuovo tour europeo, in formazione a sestetto, a distanza di neanche un anno dal precedente, questa volta in supporto del quinto album che viene annunciato col titolo di \"Octahedron\", previsto in uscita il 19 giugno 2009, il giorno dopo la partenza del tour mondiale che comincia con uno show speciale per il lancio del nuovo corso nell'intimit\u00e0 delle'elegante \"Institute of Contemporary Arts\" di Londra, passando poi per il prestigioso Roskilde Festival in Danimarca e, dopo la cancellazione dell'estate precedente, la prima data in Lussemburgo della band, nella omonima capitale Lussemburgo.\nSegue un tour statunitense e ancora un tour europeo, quest'ultimo con un nuovo batterista, David Elitch, che si conclude, per il 2009, il 14 dicembre a Londra (questa volta al \"Forum\"), laddove era cominciata la serie di concerti legati a quest'album.\nNel gennaio 2010 il ciclo dell'album si conclude con un tour australasiatico, il quinto nella carriera della band e la terza volta che la porzione in Australasia di un tour del gruppo ruota attorno alla partecipazione al festival itinerante Big Day Out, terminando nella citt\u00e0 di Perth.\nLa pausa (2010-2011).\nDopo l'Australia, la band si prende la pi\u00f9 sostanziosa pausa della propria incessante carriera, anche se ha pi\u00f9 modo di svilupparsi nel corso di quest'anno il progetto collaterale dell'Omar Rodr\u00edguez-L\u00f3pez Group, che coinvolge diversi membri dei Volta. Eccezione a questa regola vien fatta per due date in ottobre quando la band si esibisce in Brasile e in Cile, ineditamente senza il tastierista \"Ikey\" Owens.\nA cavallo tra 2010 e 2011, oltre all'uscita di Owens si registra l'entrata ufficiale e in pianta stabile nella band di Deantoni Parks alla batteria. Omar dichiara che i pezzi del disco a venire siano una \"versione semplificata\" di ci\u00f2 che avevano fatto prima, e che per la prima volta vuole collaborare pi\u00f9 apertamente e democraticamente con il resto della band in fase di composizione. Tra marzo e aprile i membri della nuova incarnazione della band sono in tour negli Stati Uniti con il nome di Omar Rodr\u00edguez-L\u00f3pez Group. Il 1\u00ba luglio comincia in Norvegia un conciso tour mondiale di un mese e mezzo, con varie date proprie e in festival, incluse anche una data a Hong Kong in supporto dei Red Hot Chili Peppers e delle date in supporto dei Soundgarden, in cui viene proposto molto del materiale del nuovo disco a venire.\n\"Noctourniquet\" (2012).\nIl 9 gennaio viene annunciata la reunion della precedente band di Cedric e Omar, gli At the Drive-In, per una serie di date dal vivo le prime due delle quali al festival Coachella, del quale i due sono abitudinari. Solo tre giorni dopo, il 12, viene confermata in un'inedita sovrapposizione che va a configurarsi per i due musicisti nel 2012 l'uscita del nuovo album dei The Mars Volta, \"Noctourniquet\", prevista per il 27 marzo.\nLo scioglimento (2013).\nIl 23 gennaio 2013, Cedric Bixler Zavala annuncia su Twitter lo scioglimento della band a causa dei numerosi progetti collaterali del chitarrista Omar Rodr\u00edguez-L\u00f3pez, come viene fatto notare dal cantante nel tweet:\n\u00abPer la cronaca, ho provato a organizzare un tour dell'intero Nordamerica per promuovere Noctourniquet ma Omar non ha voluto\u00bb.\nInoltre lo stesso Cedric annuncia il suo nuovo progetto solista dichiarando:\n\u00abSono eccitato perch\u00e9 non suoner\u00e0 come gli altri miei progetti\u00bb."}
{"id": "132871", "revid": "834", "url": "https://it.wikipedia.org/wiki?curid=132871", "title": "Lars Ljunberg", "text": ""}
{"id": "132877", "revid": "2208340", "url": "https://it.wikipedia.org/wiki?curid=132877", "title": "Fukuoka", "text": " \u00e8 una citt\u00e0 giapponese, capoluogo della prefettura di Fukuoka. \u00c8 situata sulla costa settentrionale dell'isola di Ky\u016bsh\u016b. \u00c8 inoltre la citt\u00e0 pi\u00f9 popolosa dell'isola di Ky\u016bsh\u016b (2,7 milioni di persone, secondo il censimento del 2020, includendo nell'area urbana anche le citt\u00e0 confinanti di Saga e Kasuga), seguita da Kitaky\u016bsh\u016b. L'area metropolitana della citt\u00e0 \u00e8 la pi\u00f9 grande a ovest di Osaka.\nStoria della citt\u00e0.\nLe origini di Fukuoka (Et\u00e0 della Pietra-Periodo Kofun).\nUn chiefdom chiamato Na-Koku esisteva nel periodo Yayoi. Nella piana di Fukuoka venivano introdotti ed implementati per la prima volta in Giappone il bronzo e la coltivazione del riso.\nLa lavorazione del bronzo, consent\u00ec a Na-Koku di commerciare con tutte le regioni del Giappone dell'Ovest guadagnando potere. Nel 57 d.C., un sigillo d'oro venne presentato al re di Nakoku dall'imperatore della dinastia orientale di Han (Cina).\nLa capitale dell'Ovest (periodo Nara-periodo Heian).\nIn questo periodo un'avanzata cultura proveniente dal continente asiatico venne introdotta dai monaci che studiavano in Cina e da Kentoshi (Un inviato giapponese in Cina durante la dinastia Tang).\nIl Korokan (Tsukushi-no-murotsumi), un'istituzione diplomatica di Dazaifu, fece da protagonista per questi scambi. Questi venne costruito nella collina dove oggi si trovano le rovine del castello di Fukuoka. In quegli anni, le ceramiche, prodotte in Cina, vennero per la prima volta importate in Giappone tramite il porto di Hakata, che all'epoca era uno dei porti di Dazaifu.\nLe invasioni mongole (1274-1281).\nLa baia di Hakata, porta aperta verso la Corea e la Cina, fu per due volte lo scenario del tentativo di conquista del Giappone da parte di Kublai Khan.\nUn primo tentativo d'invasione avviene nel 1274, quando l'armata mongola, forte di 900 navi e 33.000 soldati, punt\u00f2 sulla regione a nord del Ky\u016bsh\u016b. Errori tattici e un violento tifone ridussero l'esercito invasore di un terzo, condannandolo a rientrare rapidamente in Corea.\nDopo questa tentata invasione, tra il 1276 ed il 1277 fu deciso di edificare una barriera di pietra lunga 20 chilometri lungo la costa della Baia di Hakata, che si pu\u00f2 visitare ancora oggi: \u00e8 un muro alto 2-3 metri, con una base di circa 3 metri.\nNel 1279 Kublai decise di mandare un inviato per contrattare la resa giapponese. Hojo Tokimune, del Clan Hojo, ottavo shogun reggente, fece decapitare i 5 emissari mongoli dopo averli fatti venire a Kamakura, rifiutando la resa. Kublai, nel 1281, attacc\u00f2 per la seconda volta Fukuoka, con un esercito rinforzato. Le forze mongole trovarono una resistenza impenetrabile e la flotta dei rinforzi, proveniente dalla Cina meridionale, fu distrutta da un altro tifone. Quei venti provvidenziali furono battezzati \"shinp\u016b\" o \"kamikaze\", che significa \"vento divino\", a significare il benvolere degli dei protettori.\nHakata citt\u00e0 attiva (periodo Muromachi-epoca Sengoku).\nHakata e la provincia di Chikuzen furono zone molto attive nei commerci con i paesi asiatici. Importanti ad esempio erano le relazioni con la Dinastia cinese dei Ming e quella coreana dei Choson. Questo suscit\u00f2 l'interesse dei daimy\u014d dei regni che la circondavano. Durante il periodo Sengoku infatti Chikuzen venne occupata rispettivamente dalla famiglia Ouichi che aveva la sua base nella provincia di Suo (prefettura di Yamaguchi), e successivamente da quella degli Otomo che avevano sede nella provincia di Bungo (prefettura di \u014cita).\nHakata e Toyotomi Hideyoshi (1536-1598).\nDopo essere diventata nel periodo Sengoku campo di battaglia di numerosi daimy\u014d, Hakata rifior\u00ec con Toyotomi Hideyoshi, il quale contribu\u00ec all'unificazione del Giappone. Egli intendeva creare ad Hakata una base militare per mandare soldati da Hizen Nagoya (prefettura di Saga) in Corea. Nel 1587 Toyotomi emise un'ordinanza che bandiva i missionari cristiani dal Ky\u016bsh\u016b, per mantenere un maggiore controllo sui daimy\u014d cristiani.\nFukuoka Han (Clan) (1600-1868).\nKuroda Nagamasa (1568-1623) costru\u00ec una cittadella fortificata a Chikuzen, dopo che Tokugawa Ieyasu (il quale unific\u00f2 la nazione) gli consegn\u00f2 la provincia. Kuroda serv\u00ec sotto Ieyasu durante la battaglia di Sekigahara oltre a comandare per lui un esercito di 6.000 uomini durante la prima campagna di Corea. Nagamasa divenne daimy\u014d nel clan dei Fukuoka il quale govern\u00f2 la provincia per ben 260 anni. Il nome deriva da \"Fukusaki\" (attuale Osafune, prefettura di Okayama), dove nacque la famiglia dei Kuroda.\nQuesta fu un'era di isolazionismo nazionale imposta da Tokugawa (periodo Sakoku). Gli unici scambi con il resto del mondo erano consentiti a Nagasaki, la quale era collegata da un importante strada a Chikuzen. In quegli anni intorno al castello di Fukuoka, si crearono due zone ben contraddistinte divise dal fiume Nakagawa: una, abitata dai samurai fedeli al clan dei Fukuoka, e l'altra (Hakata) situata nella vecchia area commerciale, industriale e portuale della provincia.\nFormazione della citt\u00e0 moderna (1889).\nIn onore di Ieyasu Tokugawa esisteva un tempio il quale venne distrutto da un incendio durante la guerra Boshin del 1868 che diede nascita al periodo Meiji.\nIl 1\u00ba aprile del 1889 Hakata e Fukuoka si fusero dando vita alla citt\u00e0 di Fukuoka.\nQuando si decise sull'unione, un'assemblea venne tenuta per decidere il nome della nuova citt\u00e0. Inizialmente venne scelto Hakata, ma un gruppo di samurai, con le maniere forti, costrinse i presenti a scegliere il nome \"Fukuoka\".\nComunque ancor oggi la parola \"Hakata\" viene utilizzata in riferimento a quell'area, nella quale sorge inoltre la stazione. Il dialetto di Fukuoka inoltre \u00e8 chiamato Hakata-ben.\nDurante la seconda guerra mondiale, gli americani decisero di sganciare una delle due bombe atomiche sulla citt\u00e0 di Kokura, situata a nord della prefettura. Quel giorno a causa del fumo e delle nubi che coprivano la zona, l'operazione venne annullata, andando poi a colpire Nagasaki.\nGeografia fisica.\nFukuoka \u00e8 circondata su 3 lati dalle catene montuose del Sangun (\u4e09\u90e1\u5c71 936\u00a0m), Inunaki (\u72ac\u9cf4\u5c71 583,7\u00a0m) e Sefuri (\u810a\u632f\u5c71 1.055\u00a0m), ed aperta, a nord, al mare di Genkai.\nLa citt\u00e0, in questi ultimi anni si sta espandendo sempre pi\u00f9 sulla costa andando ad interrare vaste zone marine. Ne \u00e8 esempio l'isola artificiale situata nella circoscrizione di Higashi, che prende nome appunto di Island City.\nSituata a 1.100\u00a0km da Tokyo, 540\u00a0km da Seul, 870\u00a0km da Shanghai e 1.300\u00a0km da Taipei, Fukuoka agisce da base di interscambio culturale ed economico con il resto dell'Asia.\nI fiumi.\nTra i fiumi il pi\u00f9 famoso \u00e8 sicuramente il Nakagawa (\u90a3\u73c2\u5ddd) il quale divide in due la citt\u00e0 sfociando nel mare dopo aver percorso 35\u00a0km dalla sorgente situata a 1.055 metri d'altitudine sul monte Sefuri.\nPoi c'\u00e8 il Mikasagawa (\u5fa1\u7b20\u5ddd) lungo 24\u00a0km la cui sorgente \u00e8 situata sul monte Houman chiamato anche Mikasa (\u5b9d\u6e80\u5c71) che prende nome dall'omonima contea che fa parte della prefettura di Dazaifu. Quindi il fiume Tatara (\u591a\u3005\u826f\u5ddd) che sfocia nel mare nei pressi di Hakozaki, nel distretto di Higashi dopo una corsa di 17,4\u00a0km. Ha due affluenti che sono l'Inogawa (\u732a\u91ce\u5ddd) e l'Umigawa (\u5b87\u7f8e\u5ddd). Il primo ha una diga, costruita nel 1994, alta 76.4 metri, la quale \u00e8 famosa perch\u00e9 si dice sia abitata dai fantasmi. Un altro \u00e8 il Muromi (\u5ba4\u898b\u5ddd) che sfocia nel mare a Momochi, dove \u00e8 situata la Fukuoka Tower, dopo un percorso di 15.1\u00a0km partendo da Maebaru.\nAltri fiumi (divisi per distretto) sono:\nHigashi\nNishi\nSawara\nJonan\nCh\u016b\u014d\nMinami\nClima.\nCome la maggioranza delle prefetture, anche la citt\u00e0 di Fukuoka ha un clima moderato con una media di temperature di 16.3\u00a0\u00b0C, e una media di umidit\u00e0 del 70%, 1.811 ore annuali di luce diurna e 205\u00a0cm di precipitazioni. Il 40% circa dell'anno \u00e8 nuvoloso.\nLe temperature invernali raramente scendono sotto i 0\u00a0\u00b0C ed in questa stagione generalmente piove, con rare nevicate. La primavera \u00e8 mite e pi\u00f9 soleggiata, con la fioritura dei ciliegi che si verifica verso la fine di marzo, inizio aprile. La stagione delle piogge (\"tsuyu\") dura approssimativamente sei settimane da giugno a luglio, e durante quei giorni l'umidit\u00e0 \u00e8 molto elevata e le temperature si aggirano tra i 25\u00a0\u00b0C ed i 30\u00a0\u00b0C. Le estati sono umide e calde, con temperature che raggiungono anche i 37\u00a0\u00b0C. L'autunno, spesso considerato come la miglior stagione a Fukuoka, \u00e8 mite e secco, sebbene la stagione dei tifoni abbia luogo da agosto a settembre. Complessivamente, in primavera ed autunno le piogge hanno una minore intensit\u00e0.\nSociet\u00e0.\nEvoluzione demografica.\nNell'ottobre 2020, la citt\u00e0 ha stimato una popolazione di 1.613.361 abitanti con una densit\u00e0 di 4.697 persone per km\u00b2. L'area totale \u00e8 di 340.60\u00a0km\u00b2.\nCon una media d'et\u00e0 di 43,1 anni, Fukuoka \u00e8 la seconda citt\u00e0 pi\u00f9 giovane del Giappone. Il tasso di crescita del 4,4% \u00e8 inoltre il secondo pi\u00f9 rapido del paese (basato sul censimento dell'anno 2020).\nAttrazioni.\nLa citt\u00e0 di Fukuoka, nonostante sia una citt\u00e0 completa, dove \u00e8 possibile trovare qualsiasi tipo di divertimento, una storia importante, una cucina locale ottima, difficilmente \u00e8 meta turistica europea. Rinomato \u00e8 invece il turismo interno, nonch\u00e9 quello dei vicini paesi asiatici.\nTempli.\nI templi buddisti/scintoisti di Fukuoka, sono davvero molti. Ecco una raccolta di alcuni dei pi\u00f9 interessanti:\nFestival ed eventi.\nHakata Gion Yamakasa.\nLo Hakata Gion Yamakasa \u00e8 uno dei pi\u00f9 grandi festival del Giappone. Da 750 anni il festival esprime lo spirito degli Hakatakko, la gente di Hakata.\nLa celebrazione \u00e8 originaria del tredicesimo secolo, quando un monaco buddista chiamato Shoichikokushi pose fine ad una grave epidemia, pregando e spargendo acqua benedetta per le vie della citt\u00e0. Egli si muoveva per mezzo di un carro chiamato Segakidana, costruito per lui dalla gente del luogo. I caratteristici carri allegorici sono generalmente decorati con delle \"Hakata ningy\u014d\".\nFestival Asiatico e del Pacifico (Mese asiatico).\nIl mese asiatico \u00e8 nato con lo scopo di aumentare gli scambi e rendere pi\u00f9 profonda la reciproca comprensione tra la citt\u00e0 di Fukuoka e gli altri paesi asiatici. In questo mese vengono tenuti vari eventi. Uno di essi, il Festival Asiatico e del Pacifico, \u00e8 stato creato per consentire alla gente di Fukuoka di sviluppare legami di amicizia con gli studenti stranieri che partecipano a questo evento settimanale. Oltre ad esibizioni folk, \u00e8 possibile assaggiare i vari cibi etnici preparati dagli studenti, e si possono acquistare prodotti provenienti da questi paesi.\nTamaseseri.\n\u00c8 un festival di inaugurazione del nuovo anno. Nel pomeriggio due gruppi di giovani in abiti tradizionali, dopo una cerimonia di purificazione, iniziano una lotta per il possesso di una palla di legno del diametro di 30 centimetri. Essa rappresenta la masculinit\u00e0, mentre i due schieramenti rispettivamente mare e terra. Ad aspettarli, nel padiglione principale del tempio un'altra palla rappresentante la femminilit\u00e0. I vincitori dello scontro porteranno buoni auspici rispettivamente alla pesca o ai raccolti del nuovo anno.\nHakata Dontaku Festival Portuale.\nLa notte del 2 maggio, circa 400 gruppi, per un totale di 28.000 persone, si preparano alla parata del 3 e 4 maggio. Numerosi luoghi nella citt\u00e0 diventano sedi di vari eventi di intrattenimento. Tutta la citt\u00e0 partecipa alla festa. La parola Dontaku, infatti, deriva dall'olandese Zondag che significa vacanza.\nHojoya.\nHojoya \u00e8 un rituale Buddista nel quale gli uccelli e i pesci vengono rilasciati negli stagni, fiumi e montagne. Il 18 settembre viene tenuto un rituale simbolico nel quale viene liberato un piccione. In quel periodo la strada che conduce al tempio \u00e8 piena di bancarelle.\nToka Ebisu.\nNel tempio omonimo viene organizzata una festa per pregare per un anno proficuo sia dal punto di vista commerciale che agricolo. Nel pomeriggio del 9, si svolge una processione delle Geishe di Hakata (rappresentate nelle bambole di ceramica, simbolo artistico della citt\u00e0).\nCucina tipica.\nFukuoka \u00e8 conosciuta in tutto il Giappone sicuramente prima di tutto per il \"Mentaiko\":\nquesto cibo, originario della Corea, \u00e8 costituito da uova di merluzzo marinate in sale e peperoncino. Esso pu\u00f2 essere mangiato assieme a del riso bianco (\"gohan\"), oppure con gli spaghetti e con la carne. Ci sono inoltre diversi livelli di piccantezza.\nUn altro piatto tipico di Fukuoka \u00e8 il \"tonkotsu ramen\". Dentro una scodella viene versato prima di tutto del brodo, fatto bollendo ossa di maiale per un lungo periodo di tempo. Poi si aggiungono gli \"spaghetti\" di \"ramen\", e quindi delle fette di maiale arrosto e dell'erba cipollina spezzettata. Per chi vuole si pu\u00f2 mettere anche dello zenzero e del sesamo.\nUtile per riscaldarsi in inverno, il \"Mizutaki\", uno spezzatino costituito tradizionalmente di pollo immerso nel brodo, e che oggi vede anche l'aggiunta di verdure di stagione.\nAltra pietanza tipica \u00e8 il \"Game-ni\" o \"Chikuzen-ni\", un piatto casareccio che consiste in carote, germogli di bamb\u00f9, funghi \"shiitake\", patate \"taro\" e pollo conditi con sak\u00e8, salsa di soia e zucchero. \u00c8 un piatto completo dal gusto delicato, il cui nome (\"game\") deriva dal verbo dialettale \"gamekuru\" che significa \"gettare tutto assieme\", mentre (\"ni\") significa bollire o stufare.\nRiguardo alla cucina vanno inoltre ricordati gli \"yatai\".\nQuesti sono dei ristorantini tipici di Fukuoka. Ce ne sono circa 200, la maggioranza dei quali a Tenjin e Nakasu. Servono, oltre al \"Tonkotsu Ramen\", anche \"yakiniku\", \"horumon\" e \"tempura\". La caratteristica di questi luoghi, \u00e8 che compaiono la sera per scomparire poi la notte, e ricomparire la sera del giorno dopo. Ogni giorno vengono cio\u00e8 montati e smontati dai loro proprietari. Sono dei ristoranti effimeri davvero da provare.\nEconomia.\nDei tre settori sicuramente il terziario \u00e8 quello pi\u00f9 sviluppato con una percentuale dell'88,4%. Segue poi il secondario con il restante 11,5%. Il primario \u00e8 praticamente inesistente.\nNel terziario le attivit\u00e0 commerciali all'ingrosso e al dettaglio sono le industrie chiave di Fukuoka. Soprattutto le prime coprono il 50% del business dell'intero Kyushu, piazzandosi al quarto posto tra le 13 maggiori citt\u00e0 giapponesi. In quest'ottica il porto e l'aeroporto sono molto importanti. Fukuoka \u00e8 sorpassata solo da Tokyo e Osaka come concentrazione di scambi internazionali. Dal 2000 al 2004 il valore delle esportazioni relative al porto di Hakata si \u00e8 addirittura pi\u00f9 che raddoppiato.\nIl 50% delle esportazioni riguarda prodotti in gomma. Ricordiamo infatti che la vicina Kurume \u00e8 la sede della Bridgestone.\nPer quanto riguarda il settore manifatturiero invece, le maggiori produzioni derivano dall'industria relativa alla pubblicazione e stampa con un buon 24%. Seguono le industrie di trasformazione alimentare con il 18,9%, quelle relative a prodotti metallici con il 9,1% e apparecchi tessili con il 6,4%.\nSport.\n Nel 2001 (19-29 luglio) a Fukuoka, si sono svolti i mondiali di nuoto.\nFukuoka \u00e8 sede dei Fukuoka Softbank Hawks, quattro volte campione del Giappone, nella lega professionistica di Baseball. Nel 2004, in seguito alla bancarotta della Daiei (proprietaria di centri commerciali a Fukuoka e nel resto del paese), la squadra venne venduta a Masayoshi Son, il fondatore della Soft Bank.\nFukuoka ha anche una squadra professionistica di calcio chiamata Avispa Fukuoka.\nNel 2006, il sindaco di Fukuoka, Hirotaro Yamasaki, propose la citt\u00e0 per ospitare i Giochi Olimpici del 2020, ma con esiti negativi.\nTra gli eventi sportivi annuali ricordiamo inoltre:\nNel 2006 Fukuoka ha ospitato i \"Campionati IAAF World Cross Country\".\nSquadre e Stadi.\nLe squadre di Top League Rugby sono:\nInfrastrutture e trasporti.\nMuoversi a Fukuoka \u00e8 possibile anche senza auto. I parcheggi in centro sono molto cari, e l'uso dell'auto \u00e8 disincentivato dall'ottimo servizio dei mezzi pubblici. Ci si pu\u00f2 spostare praticamente dovunque. Gli orari sono rispettati al minuto. \u00c8 quindi possibile organizzare senza pericoli percorsi con mezzi diversi. I prezzi sono giusti. La pulizia \u00e8 perfetta.\nCi sono poi altre linee ferroviarie:\nAmministrazione.\nGemellaggi.\nFukuoka \u00e8 gemellata con:"}
{"id": "132881", "revid": "1305772", "url": "https://it.wikipedia.org/wiki?curid=132881", "title": "Sprayliz", "text": "Elizabeth \"Sprayliz\" Petri \u00e8 un personaggio dei fumetti creato da Luca Enoch ed esordito nel 1992 sulla rivista \"Intrepido\".\nStoria editoriale.\nLa prima serie di 14 storie del personaggio venne pubblicata sull\"Intrepido\" dalla \"Casa Editrice Universo\" la quale poi la ristamp\u00f2 in una serie di tre volumi, \"Sprayliz Compact\", dal 1993 al 1995. Segu\u00ec poi una serie dedicata, \"Sprayliz Pocket\", di dodici numeri edita dal 1994 al 1995 dalla Star Comics e un'altra di cinque albi nella collana \"Nuvole\" edita da Comics &amp; Dintorni. L'editore Macchia Nera nel 1999 pubblica una nuova serie di quattro numeri che ristampa a colori le prime otto storie pubblicate originariamente sull\"'Intrepido\".\nAltri episodi sono apparsi su varie testate, sia ristampe che racconti inediti, oltre che in albi speciali per \"convention\" e rassegne. Edizioni BD le ha dedicato tre volumi.\nPersonaggio.\nElizabeth, detta Liz, \u00e8 un'adolescente studentessa liceale e ginnasta artistica con la segreta passione per il graffitismo con bombolette spray, dalle quali deriva la sua tag: Sprayliz.\nDal carattere indipendente e intraprendente, dalla sessualit\u00e0 ambigua, ama realizzare sui muri della metropoli dove vive graffiti con i quali denuncia gli abusi di potere del sindaco e della polizia affrontando tematiche sociali che spaziano dal razzismo allo sfruttamento, all'uso terapeutico delle droghe, non escludendo temi come Piazza Tiananmen e la violenza della polizia."}
{"id": "132884", "revid": "10501", "url": "https://it.wikipedia.org/wiki?curid=132884", "title": "Bis dat qui cito dat", "text": ""}
{"id": "132885", "revid": "10501", "url": "https://it.wikipedia.org/wiki?curid=132885", "title": "Brevis esse laboro obscurus fio", "text": ""}
{"id": "132887", "revid": "291370", "url": "https://it.wikipedia.org/wiki?curid=132887", "title": "Castigat ridendo mores", "text": "La locuzione latina Castigat ridendo mores, tradotta letteralmente, significa: \"corregge i costumi ridendo\".\nQuesta iscrizione, posta sul frontone di vari teatri e dovuta al poeta latinista francese Jean de Santeul, indica come la commedia e la satira, spargendo ironia e ridicolo sui vizi e i difetti umani, diano un apporto importante per la riforma dei costumi.\nLo stesso concetto \u00e8 applicato anche nella locuzione \"\" attribuita all'autore latino Orazio."}
{"id": "132888", "revid": "10501", "url": "https://it.wikipedia.org/wiki?curid=132888", "title": "Satura castigat ridendo mores", "text": ""}
{"id": "132889", "revid": "1362589", "url": "https://it.wikipedia.org/wiki?curid=132889", "title": "Eclipse (informatica)", "text": "Eclipse \u00e8 un ambiente di sviluppo integrato multi-linguaggio e multipiattaforma. Ideato da un consorzio di grandi societ\u00e0 quali Ericsson, HP, IBM, Intel, MontaVista Software, QNX, SAP e Serena Software, chiamato \"Eclipse Foundation\". \u00c8 un software libero distribuito sotto i termini della Eclipse Public License.\nIntroduzione.\nEclipse pu\u00f2 essere utilizzato per la produzione di software di vario genere, si passa infatti da un completo IDE per il linguaggio Java (JDT, \"Java Development Tools\") a un ambiente di sviluppo per il linguaggio C++ (CDT, \"C/C++ Development Tools\") e a plug-in che permettono di gestire XML, JavaScript, PHP e persino di progettare graficamente una GUI per un'applicazione JAVA (Window Builder), rendendo di fatto Eclipse un ambiente RAD.\nIl programma, comunemente definito workbench, \u00e8 scritto in linguaggio Java, ma anzich\u00e9 basare la sua GUI su Swing, il toolkit grafico di Sun Microsystems, si appoggia a SWT, librerie di nuova concezione che conferiscono ad Eclipse un'elevata reattivit\u00e0.\nLa piattaforma di sviluppo \u00e8 incentrata sull'uso di plug-in, delle componenti software ideate per uno specifico scopo, per esempio la generazione di diagrammi UML, ed in effetti tutta la piattaforma \u00e8 un insieme di plug-in, versione base compresa, e chiunque pu\u00f2 sviluppare e modificare i vari plug-in. Nella versione base \u00e8 possibile programmare in Java, usufruendo di comode funzioni di aiuto quali: completamento automatico (\"Code completion\"), suggerimento dei tipi di parametri dei metodi, possibilit\u00e0 di accesso diretto a CVS e riscrittura automatica del codice (funzionalit\u00e0 questa detta di Refactoring) in caso di cambiamenti nelle classi.\nEssendo scritto in Java, Eclipse \u00e8 disponibile per le piattaforme Linux, HP-UX, AIX, macOS e Windows.\nStoria.\nLa Eclipse Foundation \u00e8 una organizzazione attualmente non-profit fondata nel 2001 da societ\u00e0 come Borland, IBM, Red Hat e SUSE, oltre ad altre. Nel corso degli anni i colossi industriali che hanno deciso di partecipare al progetto sono aumentati, includendo anche HP e Fujitsu ad esempio.\nLa licenza di riferimento per Eclipse \u00e8 la Eclipse Public License, che permette di creare prodotti derivati ridistribuibili gratuitamente.\nVersioni.\nDal 2006, la Eclipse Foundation ha prefissato un'uscita annuale del suo software. Fino alla versione Galileo (3.5) ogni uscita era chiamata con il nome di uno dei satelliti medicei di Giove.\nOgni rilascio dal 2004 al 2018 \u00e8 avvenuto verso la fine del mese di giugno. Nel 2018 il progetto \u00e8 passato a versioni trimestrali (13 settimane) senza rilasci di versione intermedie.\nEclipse Web Tools Platform.\nIl progetto 'Eclipse Web Tools Platform' estende la piattaforma Eclipse con dei tool dedicati allo sviluppo di applicazioni Web e Java EE. Esso include editor (anche grafici) per differenti linguaggi di programmazione, wizard e applicazioni built-in per semplificare lo sviluppo, tool e API per il supporto alla fase di deployment, esecuzione e testing di applicazioni."}
{"id": "132890", "revid": "10501", "url": "https://it.wikipedia.org/wiki?curid=132890", "title": "Certa amittimus dum incerta petimus", "text": ""}
{"id": "132891", "revid": "10501", "url": "https://it.wikipedia.org/wiki?curid=132891", "title": "Concordia parvae res crescunt discordia maximae dilabuntur", "text": ""}
{"id": "132892", "revid": "10501", "url": "https://it.wikipedia.org/wiki?curid=132892", "title": "Cui prodest", "text": ""}
{"id": "132893", "revid": "10501", "url": "https://it.wikipedia.org/wiki?curid=132893", "title": "Cuius regio eius religio", "text": ""}
{"id": "132898", "revid": "474175", "url": "https://it.wikipedia.org/wiki?curid=132898", "title": "Lesina (Croazia)", "text": "L\u00e8sina (in croato Hvar) \u00e8 una cittadina della Croazia di 4.138 abitanti, capoluogo dell'omonima isola.\nStoria.\nForse la citt\u00e0 moderna occupa il luogo dell'antica colonia paria di \"Pharos\" (in greco antico \u03a6\u03ac\u03c1\u03bf\u03c2), che altri localizzano invece a Cittavecchia, nella stessa isola, a poca distanza.\nSociet\u00e0.\nEtnie e minoranze linguistiche.\nSecondo il censimento del 2001 Lesina aveva 4138 abitanti.\nLa sua composizione etnica dichiarata era:\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia.\nI primi censimenti austroungarici con rilevazione sul campo della lingua d'uso risalgono al 1880, ma solo a partire dal censimento del 1890 abbiamo un quadro d'insieme completo delle rilevazioni della lingua d'uso per l'intera Dalmazia. I censimenti precedenti si svolsero nel 1850 (pi\u00f9 che un censimento una rilevazione statistica generale dell'Impero), nel 1857 e nel 1869.&lt;br&gt;\nEcco i dati relativi a tutti i sei comuni dell'isola di Lesina e della citt\u00e0 di Lesina senza le frazioni:\n1869: Totale abitanti: 13.378*\n1880: Totale abitanti: 15.040*\n1890: Totale abitanti: 17.016 - Croati: 16.563 - Italiani: 354 - Tedeschi: 12 - Altre lingue: 1\n1900: Totale abitanti: 18.091 - Croati: 17.770 - Italiani: 247 - Tedeschi: 10 - Altre lingue: 2\n1910: Totale abitanti: 16.943 - Croati: 16.340 - Italiani: 494 - Tedeschi: 7 - Altre lingue: 20 - Stranieri: 82\n1869: Totale abitanti: 1.930*\n1880: Totale abitanti: 1.942*\n1890: Totale abitanti: 2.013 - Croati: 1.832 - Italiani: 164 - Tedeschi: 1\n1900: Totale abitanti: 2.138 - Croati: 2.045 - Italiani: 69 - Tedeschi: 8\n1910: Totale abitanti: 2.054 - Croati: 1.792 - Italiani: 240 - Tedeschi: 5 - Altre lingue: 7 - Stranieri: 10\n\"(l'asterisco * sta a significare che la lingua d'uso non venne rilevata o che i dati rilevati sono stati considerati poco attendibili dall'autore dello studio dal quale sono tratti)\"\nI rilevatori dei censimenti - recandosi di casa in casa - registravano soprattutto la dichiarazione di lingua d'uso adottata entro le mura domestiche, mentre la lingua italiana (o per meglio dire il veneziano) era utilizzata pubblicamente in modo molto pi\u00f9 esteso, seguendo in ci\u00f2 una tradizione plurisecolare. Nel corso del XIX secolo - periodo di sviluppo e di contrasto delle diverse coscienze nazionali in Dalmazia - l'ampio uso dell'italiano a Lesina citt\u00e0 fece ritenere ad alcuni studiosi - dall'Ascoli al Dainelli - che fino a prima dell'inizio della Grande Guerra, gli Italiani rappresentassero la maggioranza degli abitanti in questa localit\u00e0, dando luogo ad aspre polemiche e critiche dei dati risultanti dai censimenti e mantenendo viva in Italia l'idea irredentistica dell'italianit\u00e0 della Dalmazia. Le truppe italiane sbarcate a Lesina il 13 novembre 1918 rimasero pertanto stupite notando - accanto a pochi tricolori italiani - un considerevole numero di bandiere jugoslave, a testimonianza dei sentimenti nazionali di gran parte della popolazione dell'isola.&lt;br&gt;\nLa successiva assegnazione dell'isola al Regno dei Serbi, Croati e Sloveni (poi Regno di Jugoslavia) provoc\u00f2 l'emigrazione della maggior parte degli abitanti italiani di Lesina verso Zara, unica citt\u00e0 dalmata che fu assegnata all'Italia dal Trattato di Rapallo. Gli italiani rimasti vennero considerati con sospetto: il Trattato di Rapallo stesso previde la possibilit\u00e0 di acquisire la cittadinanza italiana pur mantenendo la propria residenza nel nuovo Regno dei Serbi, Croati e Sloveni, ma questa scelta venne considerata alla stregua di un tradimento da parte degli jugoslavi: in quegli anni sono ricordati parecchi esempi di vessazioni contro gli italiani della Dalmazia, con vari episodi di recrudescenza in corrispondenza con le crisi nei rapporti internazionali fra i due stati. Comunque sia, a Lesina continu\u00f2 ad operare una scuola elementare italiana, gestita prima dalla Lega Nazionale e poi - dopo la chiusura del sodalizio ad opera del regime fascista - direttamente dallo stato italiano.&lt;br&gt;\nIl clima gi\u00e0 particolarmente teso esplose in episodi anche estremamente violenti, a seguito dell'aggressione militare della Jugoslavia da parte delle forze dell'Asse, nel corso della Seconda guerra mondiale. L'isola di Lesina non venne annessa all'Italia nel Governatorato della Dalmazia, bens\u00ec allo Stato Indipendente di Croazia di Ante Paveli\u0107. Di fatto per\u00f2 rimase sempre sotto il controllo militare delle truppe italiane.&lt;br&gt; \nGli eccidi perpetrati dai partigiani di Tito in molte zone dell'Istria e della Dalmazia e il conseguente clima di terrore comportarono la fuga della quasi totalit\u00e0 degli abitanti di lingua italiana ancora residenti. I discendenti dei pochi italiani rimasti si sono riuniti dando vita, nel 2006, alla locale \"Comunit\u00e0 degli Italiani di Lesina \"Gian Francesco Biondi\"\", che significativamente presenta un numero di soci molto maggiore rispetto ai pochi lesignani, lo 0,12% della popolazione (censimento del 2011), che si dichiarano italiani. La Comunit\u00e0 italiana di Lesina \u00e8 intitolata a Gian Francesco Biondi, uno dei pi\u00f9 famosi lesignani legati al mondo culturale italiano del suo tempo.\nGeografia antropica.\nLocalit\u00e0.\nIl comune di Lesina \u00e8 diviso in 7 insediamenti (\"naselja\") di seguito elencate. Tra parentesi il nome in lingua italiana."}
{"id": "132900", "revid": "125822312", "url": "https://it.wikipedia.org/wiki?curid=132900", "title": "Sandra Milo", "text": "Con la partecipazione a film come \"Il generale Della Rovere\", \"Adua e le compagne\", \"Fantasmi a Roma\", \"Giulietta degli spiriti\" e, soprattutto, \"8\u00bd\", premiato con l'Oscar, \u00e8 stata tra le protagoniste del cinema italiano degli anni sessanta.\nBiografia.\nNata a Tunisi da padre siciliano e madre toscana, trascorse l'infanzia a Vicopisano, borgo medievale poco distante da Pisa, dove frequent\u00f2 le scuole elementari sino alla quarta classe. Adolescente si traferisce con la famiglia a \"Viareggio\". Nel 1948, a 15 anni, spos\u00f2 il marchese Cesare Rodighiero. La Milo rimase incinta, ma il bambino mor\u00ec alla nascita a causa del parto prematuro. I due si separarono dopo soli 21 giorni dal matrimonio, ottenendo l'annullamento dalla Sacra Rota. Esord\u00ec al cinema accanto ad Alberto Sordi in \"Lo scapolo\" (1955) di Antonio Pietrangeli. Riconoscibile per le sue forme prorompenti e vistose e per la voce ingenua da bambina, divenne una maggiorata del grande schermo e prese parte a numerosi film di genere.\nIl primo ruolo importante arriv\u00f2 nel 1959 grazie al produttore greco Moris Ergas, che poi la spos\u00f2: si tratta de \"Il generale Della Rovere\", per la regia di Roberto Rossellini, in cui interpretava il ruolo di una prostituta al fianco di Vittorio De Sica. Un ruolo analogo fu quello ricoperto, nel 1960, in \"Adua e le compagne\" di Antonio Pietrangeli, che la diresse anche in seguito. Nello stesso anno fu diretta da Claude Sautet in \"Asfalto che scotta\", con protagonisti Lino Ventura e Jean-Paul Belmondo. Si apr\u00ec cos\u00ec per la Milo una intensa e promettente stagione di film d'autore. Nel 1961 \u00e8 stata protagonista con Eduardo De Filippo, Vittorio Gassman e Marcello Mastroianni di \"Fantasmi a Roma\", diretto da Antonio Pietrangeli.Nello stesso anno la sua carriera ebbe tuttavia una brusca interruzione dopo la stroncatura al Festival di Venezia di \"Vanina Vanini\", tratto dall'omonimo racconto di Stendhal e ancora una volta firmato da Roberto Rossellini. Il film, e soprattutto la recitazione della Milo, vennero accolti con aspre critiche e l'attrice per vario tempo venne sarcasticamente soprannominata \"Canina Canini\". Nel 1962 torn\u00f2 al cinema con \"Il giorno pi\u00f9 corto\" di Sergio Corbucci, dove recit\u00f2 al fianco di Tot\u00f2, Eduardo e Peppino De Filippo, Jean-Paul Belmondo, Ugo Tognazzi, Aldo Fabrizi e altri.Cruciale fu l'incontro con Federico Fellini, che contribuir\u00e0 alla sua maturazione artistica e con il quale cominci\u00f2 anche una relazione clandestina durata 17 anni. Nei due capolavori del maestro riminese \"8\u00bd\" (1963) e \"Giulietta degli spiriti\" (1965) \"Sandrocchia\" (cos\u00ec veniva affettuosamente soprannominata dal regista) \u00e8 una \"femme fatale\" ironica e disinibita che, oltre a incarnare l'immaginario erotico del regista, viene spesso messa in contrasto con le mogli, donne dall'aspetto pi\u00f9 dimesso e dalla mentalit\u00e0 pi\u00f9 borghese. Per entrambi i film vinse il Nastro d'argento come miglior attrice non protagonista.\nNei primi anni sessanta fu diretta, fra i tanti, da Luigi Zampa in \"Frenesia dell'estate\" (1963), ancora una volta da Antonio Pietrangeli in \"La visita\" (1963), accanto a Fran\u00e7ois P\u00e9rier, ove la Milo forn\u00ec sicuramente la sua caratterizzazione pi\u00f9 complessa e riuscita, da Pasquale Festa Campanile e Massimo Franciosa in \"Le voci bianche\" (1964), con protagonista Paolo Ferrari, e da Dino Risi in \"L'ombrellone\" (1965), ove interpret\u00f2 con intensit\u00e0 ed ironia la vivace moglie dell'ingegnere Enrico Marletti (Enrico Maria Salerno). Nel 1964 recit\u00f2 accanto a Fernandel e Jean-Pierre Cassel, rispettivamente, in \"Ho una moglie pazza, pazza, pazza\" di Jean Boyer e \"...poi ti sposer\u00f2\" di Philippe de Broca. In seguito partecip\u00f2 ad altri film, ma di minore importanza, tra cui \"Come imparai ad amare le donne\" (1966) di Luciano Salce, \"La notte pazza del conigliaccio\" (1967) di Alfredo Angeli, ove affianc\u00f2 nuovamente Enrico Maria Salerno, \"Per amore... per magia...\" (1967) di Duccio Tessari e \"T'ammazzo!... Raccomandati a Dio\" (1968) di Osvaldo Civirani, accanto a George Hilton e John Ireland, dopo il quale l'attrice si allontan\u00f2 dal cinema per circa un decennio.\nLa sua burrascosa vita sentimentale, le nozze a quindici anni con il marchese Cesare Rodighiero nel 1948 (durate 21 giorni), la relazione durata undici anni con Moris Ergas (da cui nacque Deborah, giornalista televisiva) e una successiva unione con Ottavio De Lollis (con la nascita di Ciro e poi di Azzurra), misero in secondo piano una intensa attivit\u00e0 cinematografica, che la Milo interruppe definitivamente in favore della famiglia. Intervistata da \"Diva e donna\", raccont\u00f2 della guarigione della terzogenita Maria Azzurra, nata prematuramente al settimo mese di gestazione, che pareva morta alla nascita, ma torn\u00f2 in vita. La Chiesa cattolica riconobbe l'autenticit\u00e0 del miracolo durante il processo di beatificazione di suor Maria Pia Mastena, fondatrice delle Suore del Santo Volto. La stessa Milo, anche in seguito all'episodio, si \u00e8 dichiarata credente e cattolica.\nDopo una lunga pausa, nel 1979 torn\u00f2 al cinema recitando in alcune commedie di genere, come \"Riavanti... Marsch!\" di Luciano Salce e \"Tesoromio\" di Giulio Paradisi, cui seguirono \"Grog\" (1982) di Francesco Laudadio e \"Cenerentola '80\" (1984) di Roberto Malenotti. Intanto si delineava la sua nuova carriera televisiva.\nL'esperienza televisiva.\nLa partecipazione come conduttrice di un ciclo di cinque puntate di \"Studio Uno\" nel 1966 e l'intervista concessa a Luigi Silori per \"Uomini e Libri\" nel 1962 esauriscono le esperienze Rai della sua giovinezza artistica.\nPassarono pi\u00f9 di vent'anni prima che, aiutata dalla vicinanza con Bettino Craxi, tornasse alla conduzione televisiva su Rai 2, rete televisiva all'epoca controllata dal PSI secondo gli schemi della lottizzazione della Rai durante la Prima Repubblica. Nel 1982-1983 ha collaborato e condotto una rubrica di costume all'interno del programma d'approfondimento \"Mixer\" di Giovanni Minoli.\nDal 1985 al 1989 ha condotto \"Piccoli fans\", trasmissione pomeridiana per bambini (antesignana di programmi come \"Ti lascio una canzone\" ed \"Io canto\"), che ha lasciato un segno nella storia della TV italiana: la conduzione esageratamente ingenua e bambinesca della Milo (anche per la sua voce in falsetto) e una serie di situazioni grottesche la resero nuovamente famosa al pubblico italiano, tanto da riuscire a eclissare la stagione di successi cinematografici degli anni sessanta.\nSempre nel 1985 \u00e8 stata coinvolta con l'allora marito Ottavio De Lollis e la figlia Azzurra, senza conseguenze, nella strage di Fiumicino. L'attrice era presente al check-in nei momenti della sparatoria che ha visto 13 vittime per mano dei sicari del terrorista Abu Nidal.\nSandra Milo \u00e8 entrata nella storia della televisione italiana anche per uno scherzo telefonico messo in pratica ai suoi danni: l'8 gennaio 1990, durante la trasmissione pomeridiana \"L'amore \u00e8 una cosa meravigliosa\" che condusse su Rai 2 nella stagione 1989-90, una telefonata anonima di una voce femminile in diretta inform\u00f2 la presentatrice che suo figlio Ciro era ricoverato in ospedale in gravi condizioni in seguito a un incidente stradale. La Milo non riusc\u00ec a trattenere le lacrime e scapp\u00f2 disperata dallo studio. La notizia dell'incidente era falsa, ma le urla della sconvolta conduttrice vennero riprese da trasmissioni come \"Blob\", \"Striscia la notizia\" e \"Target\", rendendole tanto popolari da essere citata nella canzone \"La strana famiglia\" di Giorgio Gaber ed Enzo Jannacci, incisa nel 1991. Successivamente ispir\u00f2 il titolo di una trasmissione satirica di Italia 1: \"Ciro, il figlio di Target\". L'autrice della telefonata non fu mai individuata (si era presentata alle centraliniste con il nome di Maria Ramondio, che si rivel\u00f2 una falsa identit\u00e0), ma fu individuato il telefono da dove era stata fatta, che si trovava all'interno degli uffici Alemagna di Via del Corso a Roma.\nLasciata la Rai, nella stagione 1991-92 la Milo approd\u00f2 alla Fininvest (divenuta Mediaset nel 1996) per succedere a Enrica Bonaccorti nella conduzione del quiz \"Cari genitori\", in onda dal luned\u00ec al sabato nella fascia mattutina di Rete 4. In seguito fu protagonista sulla stessa rete di una parodia musicale a puntate della telenovela \"La donna del mistero\" intitolata \"La vera storia della donna del mistero\", al fianco di Patrizia Rossetti, dei Ricchi e Poveri e di altri. Sempre su Rete 4 ha presentato, nella stagione 1992-93, il variet\u00e0 domenicale \"Giorno di festa\".\nNel 1995 ha dichiarato a una televisione privata iraniana di avere una collezione di mutandine di circa esemplari. Tale dichiarazione suscit\u00f2 la reazione del Governo di Teheran, che le neg\u00f2 il visto turistico per il transito nel paese.\nL'attivismo socialista e il legame con Craxi.\nVicina al Partito Socialista Italiano almeno dagli anni sessanta, fu molto vicina a Pietro Nenni. Negli anni ottanta Sandra Milo fu amante di Bettino Craxi, allora leader del PSI. Vicina a quel mondo di \"nani e ballerine\" che circondava la classe dirigente politica italiana che faceva riferimento a Craxi, Claudio Martelli e Gianni De Michelis, partecip\u00f2 attivamente a diverse campagne elettorali posando anche per manifesti.\nVicende giudiziarie.\nNel 1999 la Milo patteggi\u00f2 una pena a tredici mesi di carcere e a un milione e trecentomila lire di multa per aver concorso, assieme all'allora compagno Giuseppe Lo Presti, a una truffa immobiliare ai danni di tredici privati e otto banche per l'ammontare di circa 3 miliardi di lire. I due facevano firmare false procure a persone interessate a vendere immobili di ingente valore, per poi acquistarli e con essi ottenere mutui presso istituti di credito.\nGli anni 2000.\nDurante il Festival di Sanremo 2001 \u00e8 stata opinionista fissa de \"La vita in diretta\". Nel 2002 recit\u00f2 al fianco di Giampiero Ingrassia e di Anna Mazzamauro nella fiction di Canale 5 intitolata \"Ma il portiere non c'\u00e8 mai?\". Nel 2003 torn\u00f2 al cinema con il film \"Il cuore altrove\", di Pupi Avati. Nel 2005 partecip\u00f2 al \"reality show\" \"Ritorno al presente\", classificandosi seconda. Nel 2005 partecip\u00f2 all'intervista-spettacolo \"La mia vita uno spettacolo\", diretta da Giacomo Rizzo, con la direzione artistica di Arnolfo Petri, vincendo il premio \"Nike per il Teatro\". La collaborazione con Arnolfo Petri prosegu\u00ec nel 2009, con un contributo video per lo spettacolo teatrale \"Madame B\".\nDal 2006 \u00e8 stata in \"tourn\u00e9e\" nei teatri italiani con la commedia \"8 donne e un mistero\", tratta dall'omonimo film francese. Nel 2007 \u00e8 stata protagonista, con Barbara D'Urso e Maurizio Micheli, della commedia teatrale \"Il letto ovale\", diretta da Gino Landi. \nL'11 febbraio 2007, durante una intervista nel corso del programma \"Buona Domenica\" di Canale 5, ha raccontato di aver contribuito molti anni prima ad alleviare le sofferenze della madre in fin di vita, schierandosi apertamente a favore dell'eutanasia. Nel racconto l'attrice ha sostenuto che la madre \"si stava consumando con un dolore immenso e senza fine\". \"Cos\u00ec, mi chiese di aiutarla a morire\" ha proseguito la Milo, piangendo. \"Mi ha fatto uscire dalla stanza, ed \u00e8 morta, sola, come lei voleva. Non credo che sia vero quando si dice che tutto questo \u00e8 falsa piet\u00e0. So che c'\u00e8 molta gente a favore e molta contro, ma bisogna provarlo, come si fa a dire 'no, continua a soffrire', se sai che quella persona non avr\u00e0 scampo a causa del male che l'ha colpita? La gente deve poter morire con dignit\u00e0.\"\nNel 2008 ha partecipato al film \"Chi nasce tondo...\" di Alessandro Valori, con Valerio Mastandrea. Per la stagione teatrale 2008-09 port\u00f2 in scena, con Caterina Costantini, Eva Robin's e Rossana Casale, \"Fiori d'acciaio\" (tratto dall'omonimo film di Herbert Ross), per la regia di Claudio Insegno. \u00c8 protagonista di uno dei cinque episodi del film \"Impotenti esistenziali\" di Giuseppe Cirillo, uscito nelle sale nel marzo 2009. Sempre nel 2009 \u00e8 stata coprotagonista del film \"W Zappatore\" di Massimiliano Verdesca, uscito nel 2011, grazie al quale ha vinto il premio come migliore attrice al Festival del Cinema di Brooklyn 2011. Durante la trasmissione \"Porta a Porta\" del 29 ottobre 2009 ha dichiarato di essere stata per 17 anni l'amante di Federico Fellini. \n\u00c8 stata tra i concorrenti del \"reality\" \"L'isola dei famosi 7\", in onda dal 24 febbraio 2010, arrivando in semifinale. Nello stesso periodo \u00e8 uscita nelle sale cinematografiche la commedia di Gabriele Salvatores \"Happy Family\", che annoverava la Milo tra i protagonisti. Nel 2011 \u00e8 stata in \"tourn\u00e9e\" con \"Il club delle vedove\", per la regia di Caterina Costantini. Nel 2013 \u00e8 stata protagonista della commedia teatrale \"Federico... Come here\", scritta da Nicola Bonimelli, con la regia di Walter Palamenga. Dal 2013 al 2015 \u00e8 stata in \"tour\" con \"Harry &amp; Sally 9 mesi dopo\", con la regia di Claudio Insegno. A ottobre 2016 recit\u00f2 nella commedia teatrale \"Una fidanzata per pap\u00e0\", con Stefano Antonucci, Savino Zaba e Angela Melillo.\nNel 2018 ha fatto un'escursione nel mondo della canzone d'autore partecipando al brano \"La fotogenia\" di Alessandro Orlando Graziano, contenuta nell'album \"Voyages Extraordinaires\". Nell'estate 2019, su Rai 1, ha tenuto una rubrica dedicata alla posta del cuore nel programma \"Io e te\", condotto da Pierluigi Diaco, con Valeria Graci. Nel 2020, a fianco di Paolo Ruffini, \u00e8 stata opinionista e giudice nella sesta puntata del programma \"La pupa e il secchione - E viceversa\", su Italia 1. Nell'estate del 2020 invece \u00e8 tornata in Rai come inviata del programma \"Estate in diretta\" che vede la conduzione di Andrea Delogu e di Marcello Masi. \nIl 28 aprile 2021 le venne annunciato che avrebbe ricevuto il Premio David di Donatello alla carriera.\nProgrammi televisivi.\nPartecip\u00f2 inoltre a tre edizioni della rubrica pubblicitaria televisiva \"Carosello\":"}
{"id": "132905", "revid": "172", "url": "https://it.wikipedia.org/wiki?curid=132905", "title": "Assioma di scelta", "text": ""}
{"id": "132906", "revid": "125415067", "url": "https://it.wikipedia.org/wiki?curid=132906", "title": "Michelin", "text": "Michelin (IPA: ; ) \u00e8 una multinazionale con sede a Clermont-Ferrand, in Francia, il cui \"core-business\" \u00e8 la produzione e vendita di pneumatici.\nFondata nel 1889, \u00e8 uno dei marchi \"leader\" nel suo settore, ed \u00e8 anche nota internazionalmente per gli opuscoli da viaggio che portano il suo nome, le \"Guide Michelin\", divenute uno standard di riferimento, tramite i riconoscimenti da queste assegnati, sia per l'industria alberghiera che per quella della ristorazione di alta qualit\u00e0.\nIn tutto il mondo la Michelin ha circa settanta stabilimenti che producono 180 milioni di pneumatici ogni anno venduti in 170 Paesi; la quota di penetrazione nel mercato del settore ammonta a circa il 20%.\nStoria.\nFondata ufficialmente il 28 maggio 1889 dai fratelli \u00c9douard e Andr\u00e9 Michelin, le attivit\u00e0 della Michelin erano in realt\u00e0 iniziate gi\u00e0 nel 1830 con l'attivit\u00e0 delle famiglie Barbier e Daubr\u00e9e nel campo della gomma vulcanizzata; passata sotto il controllo della famiglia Michelin, imparentatasi con i Barbier, l'azienda si specializz\u00f2 poi sugli pneumatici per biciclette e successivamente per automobili. \nIl primo pneumatico smontabile per bicicletta fu creato nel 1891, seguito nel 1894 dallo pneumatico per carrozze e nel 1895 da quello per automobili. Nel 1929 fu realizzato anche lo pneumatico per vetture ferroviarie.\nTra la fine dell'800 e il 1911, Edouard Michelin estese l'attivit\u00e0 anche al campo delle corse automobilistiche, riuscendo a dimostrare la bont\u00e0 del proprio prodotto.\nL'attivit\u00e0 in Italia inizi\u00f2 nel 1901, quando Ernesto Vaccarossi, gi\u00e0 collaboratore per la Gazzetta dello Sport, fond\u00f2 la Agenzia Italiana Pneumatici Michelin. Nel 1907, a Torino, apr\u00ec anche uno stabilimento dell'azienda, seguito da uno a Trento nel 1927.Alla met\u00e0 degli anni 1910, la Michelin inizi\u00f2 a diffondersi in diversi paesi in Europa, Asia, America e Africa, con l'apertura, nei decenni successivi, di impianti nel Regno Unito (1927), Spagna (1934), Belgio (1937), Olanda (1947), Germania, Stati Uniti, Cecoslovacchia, Argentina e altri paesi.\nAnche in Francia l'attivit\u00e0 si espanse, con l'apertura di nuovi siti produttivi oltre a quello di Clermont-Ferrand.\nTra il 1934 e il 1976 l'azienda fu anche proprietaria della casa automobilistica Citro\u00ebn.\nGli stabilimenti italiani dell'azienda furono duramente danneggiati nel corso della Seconda Guerra Mondiale, ma dopo il conflitto fu possibile riprendere l'attivit\u00e0.\nNel 1955 la Michelin italiana inizi\u00f2 l'attivit\u00e0 nel settore delle pubblicazioni turistiche, con mappe e carte stradali.\nNel 1981 assorb\u00ec l'azienda di pneumatici Kl\u00e9ber.\nNel 1988, Michelin acquist\u00f2 la divisione pneumatici della statunitense BF Goodrich.\nLa Michelin ha inventato uno pneumatico antiscoppio, capace di evitare lo sgonfiamento completo di una gomma forata, con una resistenza di svariati chilometri anche a velocit\u00e0 di 100\u00a0km/ora.\nBibendum - L'omino Michelin.\nIl simbolo aziendale \u00e8 l\"omino Michelin (Bibendum)\", creato nel 1898 dall'artista francese O'Galop (pseudonimo di Marius Rossillon). Si tratta di uno dei pi\u00f9 antichi marchi registrati, il cui vero nome \u00e8 \"Bibendum\" dalla celebre frase del poeta latino Orazio, \"nunc est bibendum\", usato da Michelin all'inizio del XX secolo.\nOggi Bibendum, rappresentando Michelin in oltre 150 Paesi, \u00e8 uno dei marchi pi\u00f9 riconosciuti al mondo. Il corpo dell'omino \u00e8 composto da camere d'aria di pneumatici.\nGuida Michelin.\nLa pubblicazione della prima guida Michelin \u00e8 del 1900. Si tratta di una collezione di pubblicazioni annuali rivolte al turismo e alla gastronomia, che rappresentano uno dei maggiori riferimenti mondiali per la valutazione della qualit\u00e0 dei ristoranti e alberghi.\nSport.\nAlbori.\nLa Michelin \u00e8 attiva in molte competizioni automobilistiche e motociclistiche. Tra gli anni 1890 e il 1911 la casa francese fu direttamente impegnata nelle corse automobilistiche, inizialmente con un'automobile auto-prodotta da Edouard Michelin, e successivamente con vetture De Dion-Bouton, rifornendo poi anche altri costruttori francesi nelle competizioni dell'epoca; nel 1911 la casa francese si ritir\u00f2 per\u00f2 dalle corse.\nMotomondiale.\nHa partecipato come fornitore di pneumatici dal 1973 al 2008, portando notevole sviluppo nel settore: ha introdotto la costruzione radiale nel 1984, e la costruzione multi-mescola nel 1994. Le moto gommate Michelin in 36 anni hanno ottenuto 360 vittorie e vari titoli mondiali.\nLa sua presenza in queste competizioni \u00e8 terminata quando Dorna e FIM hanno annunciato che dal motomondiale 2009 anche nella classe MotoGP si sarebbe adottato lo pneumatico unico e la scelta era caduta sulla Bridgestone. Michelin ritorna nella categoria come fornitore unico dal motomondiale 2016.\nFormula 1.\nLa Michelin ha partecipato alla Formula 1 dal 1977 al 1984 vincendo 59 Gran Premi; l'esordio in gara \u00e8 avvenuto al Gran Premio di Gran Bretagna 1977 con la Renault anch'essa all'esordio con la propria vettura dotata di turbocompressore in una squadra completamente francese. La prima vittoria arriva l'anno successivo al Gran Premio del Brasile con la Ferrari passata al costruttore francese, ed \u00e8 grazie alla Ferrari anche la vittoria nel 1979 del campionato piloti e costruttori.\nLa Michelin \u00e8 poi rientrata in Formula 1 nel 2001 per sfidare la Bridgestone in quel momento unica fornitrice, ritrovando la vittoria al Gran Premio di San Marino con la Williams-BMW di Ralf Schumacher, ma in generale cedendo alla supremazia della Ferrari con gomme Bridgestone.\nLa stagione 2005 ha visto la Michelin tornare alla vittoria in un campionato piloti (con Fernando Alonso) e costruttori (con Renault), anche se la stagione \u00e8 stata segnata dalla controversia relativa al Gran Premio degli Stati Uniti, dove tutte le scuderie gommate dalla casa francese hanno ritenuto opportuno ritirarsi dopo il giro di ricognizione a causa di un problema sulla conformazione dei pneumatici Michelin che non offrivano adeguata sicurezza nella percorrenza della curva sopraelevata del circuito di Indianapolis. Questo fatto port\u00f2 a un duro scontro con la Federazione Internazionale dell'Automobile, tanto da convincere l'azienda ad abbandonare la Formula 1 al termine della stagione 2006, vinta dalla stessa accoppiata dell'anno prima. A partire dal 2007 la FIA ha infatti imposto un unico fornitore di pneumatici scelto attraverso gara d'appalto, motivando tale scelta con una maggiore sicurezza dei piloti dovuta alla mancanza di competizione tra le diverse case fornitrici.\nNel 2010 si \u00e8 proposta per essere fornitore unico di Formula 1, ma la federazione ha optato per le gomme Pirelli.\nRally.\nDal 2011 la casa francese diventa fornitore unico del Campionato mondiale rally al posto della Pirelli. Gi\u00e0 in passato, comunque, la Michelin si era impegnata in questa categoria con ottimi risultati."}
{"id": "132910", "revid": "125232644", "url": "https://it.wikipedia.org/wiki?curid=132910", "title": "Gepidi", "text": "I Gepidi (in latino \"Gepidae\") furono una trib\u00f9 germanica di stirpe gotica, ricordati soprattutto per aver sconfitto gli Unni dopo la morte di Attila.\nStoria.\nI Gepidi, Germani orientali forse parte della famiglia gotica, migrarono dalle sponde del Mar Baltico alla regione dei Carpazi, dove nel 231 furono fermati proprio da Goti, gi\u00e0 da tempo insediati nell'area. Sembra per\u00f2 che siano stati menzionati per la prima volta attorno all'anno 260, quando parteciparono all\u2019invasione della Dacia, dove poi si stabilirono al tempo di Giordane (met\u00e0 del VI secolo). I Goti infatti, dopo esser giunti dalla Scandinavia in Scizia, si divisero in tre trib\u00f9 denominate in base alla posizione geografica: Visigoti (Goti dell'Ovest), Ostrogoti (Goti dell'Est) e Gepidi (Goti del Nord).\nNel 267-268 entrarono nella grande coalizione, capeggiata sempre dai Goti, che sfond\u00f2 il Limes lungo il basso corso del Danubio e razzi\u00f2 numerose citt\u00e0 della Mesia, dell'Acaia e dell'Asia Minore.\nLa loro mitologica e antica origine \u00e8 riportata proprio nelle \"Origini e azioni dei Goti\" di Giordane, dove si afferma che il loro nome derivava dalla loro tarda e lenta migrazione dalla Scandinavia: \n\u00c8 stato ipotizzato che Giordane abbia tacitamente offerto un'altra spiegazione per l'origine del loro nome quando disse che tutti i Goti discendevano da \"\"Gapt, da cui venne Hulmul...\" (Giordane XIV, 79). L'interpretazione pi\u00f9 comune \u00e8 che \"Gapt\" sia una pronuncia scorretta di \"Gaut\" (l'Odino della mitologia norrena), il fondatore del Regno dei Geati, una trib\u00f9, spesso considerata, di Goti rimasti in Scandinavia (Scandza).\nNella sua opera Giordane segue i Gepidi \"fino alla provincia di Spesis, su un'isola circondata dalle basse acque della Vistola\", un'area che per lui era l'estensione pi\u00f9 occidentale della Scizia, dove i Gepidi erano \"circondati da grandi e famosi fiumi. La Tisia scorreva a Nord e Nord-Ovest, a Sud-Ovest il grande Danubio. A Est \u00e8 tagliato dal Flutausis, un rapido e turbolento corso che si getta nelle acque del Danubio\"\". Cos\u00ec, dunque, all'epoca di Giordane, i Gepidi si erano stabiliti nell'antica Dacia, nella Mesia Superiore e sul lato orientale del Tibisco, un fiume che si snoda nelle pianure dell'Ungheria per gettarsi nel Danubio (Giordane V, 33; XXII, 113).\nIl primo re gepido di cui si ha notizia \u00e8 Fastida, che convinse il suo quieto popolo ad intraprendere \nguerre di conquista. Sopraffece i Burgundi, quasi annientandoli nel IV secolo, quindi chiese ai Goti una parte del loro territorio; questi per\u00f2 rifiutarono, sconfiggendo i Gepidi in battaglia. Come i Goti, anche i Gepidi si convertirono all'Arianesimo.\nNel 375, insieme agli Ostrogoti, dovettero sottomettersi agli Unni, di cui furono tra i principali vassalli. Sotto la guida di re Ardarico, i guerrieri gepidi si unirono alle forze di Attila nella Battaglia dei Campi Catalaunici, in Gallia (451). I Gepidi si scontrarono coi Franchi e i Visigoti, che combattevano come \"federati\" al fianco dei Romani. Secondo Giordane, i morti furono circa 15.000. Tale lealt\u00e0 era dovuta a legami personali tra i re, tant'\u00e8 che dopo la morte di Attila nel 453, i Gepidi e altri popoli si allearono per sconfiggere i suoi successori, che gi\u00e0 si stavano dividendo i territori conquistati. Guidati da re Ardarico, i Gepidi spezzarono il giogo degli Unni nella Battaglia del fiume Nedao (454): \nDopo la vittoria, i Gepidi occuparono il territorio situato nei Monti Carpazi: \nNon molto tempo dopo la Battaglia del Nedao, le antiche rivalit\u00e0 tra Gepidi e Ostrogoti tornarono a galla e nel 504 i primi furono scacciati dalle loro terre da Teodorico il Grande.\nRaggiunsero l'acme del loro potere dopo il 537, quando si stanziarono nella ricca area attorno a Belgrado. Nel 546, l'Impero Bizantino si alle\u00f2 con i Longobardi per espellere i Gepidi dalla regione. Nel 552 subirono una disastrosa sconfitta nella Battaglia di Asfeld, furono sottomessi dagli Avari nel 567 e scomparirono cos\u00ec dalla storia; i pochi superstiti vennero assorbiti dai Longobardi. Gli Avari si impossessarono di quasi tutto il loro territorio, salvo Sirmio e il litorale dalmata che tornarono ai Bizantini.\nL'ultimo re dei Gepidi fu Cunimondo, succeduto a Turisindo. Dopo alcune vittorie contro i Longobardi, alleati con gli Avari, fu sconfitto e ucciso nel 567 nel tentativo di riavere la figlia Rosmunda, rapita dal re longobardo Alboino. Quest'ultimo, secondo una tradizione di guerra del suo popolo, ricav\u00f2 una coppa dal cranio di Cunim\u00f3ndo per festeggiare la vittoria, obbligando Rosmunda a bere dal cranio del padre. La donna sarebbe diventata regina dei Longobardi ed avrebbe vendicato il padre facendo uccidere Alboino nel 572.\nSiti archeologici in Romania.\nA Vlaha, nel distretto di Cluj, in Romania, nell'agosto del 2004 fu scoperta una necropoli con 202 tombe, datate al VI secolo d.C. L'85% di queste sepolture erano state depredate. I manufatti restanti sono in \nceramica e bronzo.\nAltre necropoli in Romania sono:\nTesori gepidi sono stati trovati anche a Some\u0219eni e a \u015eimleu Silvaniei."}
{"id": "132912", "revid": "1906976", "url": "https://it.wikipedia.org/wiki?curid=132912", "title": "Bequadro", "text": "Nella notazione musicale, il bequadro (detto anche biquadro, meno comunemente biqquadro o beqquadro) \u00e8 il simbolo che indica l'annullamento dell'effetto di un'alterazione (diesis o bemolle) precedentemente indicata. Viene indicato con formula_1: questo carattere \u00e8 il carattere Unicode \"MUSIC NATURAL SIGN\" '\u266e' (U+266E) e la sua entit\u00e0 HTML \u00e8 codice_1.\nIl termine deriva dalla lettera B, indicante il Si nella notazione medioevale (e pronunciata anche \"Be\"; la notazione a lettere, con varie differenze, \u00e8 ancora usata in molti Paesi di cultura anglosassone e tedesca o da questi influenzati) e dall'aggettivo \"quadro\", ossia \"duro\", con significato opposto a \"B molle\". Termini di etimologia analoga si usano nelle altre lingue, anche se parole con significato di \"naturale\" o \"segno di cancellazione/di soluzione\" si sono affermate in inglese, tedesco e parzialmente anche nelle altre lingue.\nL'effetto del bequadro vale sia per alterazioni momentanee all'interno di una singola battuta, sia nei confronti di alterazioni poste nell'armatura di chiave.\nNel caso l'alterazione precedente sia di due semitoni (doppio diesis oppure doppio bemolle \u266d\u266d) e si voglia annullare l'effetto complessivo, viene utilizzato il bequadro semplice \u266e o il doppio bequadro \u266e\u266e: se invece si vuole indicare l'annullamento parziale dell'alterazione, si usano i simboli \u266e\u266f e \u266e\u266d rispettivamente.\nAnche il bequadro pu\u00f2 essere indicato tra parentesi (alterazione di cortesia) per maggiore comodit\u00e0 e sicurezza dell'esecutore nei casi ambigui.\nCome le altre alterazioni, anche il bequadro pu\u00f2 essere adattato graficamente al linguaggio microtonale, essenzialmente applicando delle punte di freccia alle linee verticali, indicando con questo una nota naturale crescente (freccia in alto) o calante (freccia in basso). La legenda sar\u00e0 utile per determinare l'entit\u00e0 di questo intervallo (quarto/sesto di tono o meno)."}
{"id": "132913", "revid": "547034", "url": "https://it.wikipedia.org/wiki?curid=132913", "title": "Adeodato (nome)", "text": "Origine e diffusione.\nSi tratta di un nome devozionale, diffusosi in ambienti cristiani come ringraziamento a Dio per il nuovo nato. Deriva infatti dal latino \"Adeodatus\", formato sull'espressione \"a Deo datus\", che vuol dire \"dato da Dio\", \"donato da Dio\", calco di nomi greci quali Teodoro, Teodoto, Teodosio e Doroteo. Il nome, similmente ad Esposito, era un tempo usato per i bambini trovatelli.\nQuesto nome venne portato da due papi, entrambi vissuti nel VII secolo, che sono anche come \"Deusdedit\", un obsoleto nome latino di significato pressoch\u00e9 identico (\"Dio ce l'ha dato\"), spesso usato intercambiabilmente con \"Adeodatus\" e \"Deodatus\".\nIn Italia, questo nome gode di modesta diffusione, sostenuta dal culto di vari santi cos\u00ec chiamati; la forma base \"Adeodato\" \u00e8 prevalente nel Centro-Nord, specie in Emilia-Romagna, mentre le forme aferetiche \"Deodato\" e \"Diodato\" sono pi\u00f9 presenti nel Sud continentale, in particolare in Campania e Puglia. In inglese cominci\u00f2 ad essere usato dai Puritani nel XVI secolo.\nOnomastico.\nL'onomastico si pu\u00f2 festeggiare in memoria di diversi santi, alle date seguenti:"}
{"id": "132915", "revid": "1817847", "url": "https://it.wikipedia.org/wiki?curid=132915", "title": "Ermete Novelli", "text": "Biografia.\n\u00c8 il primogenito di una nobile e antica famiglia: una di quelle dodici, racconta Ermete stesso, della famosa \"Colonna dell'ospitalit\u00e0\" di Bertinoro.\nNel 1873 sposa l'attrice Lina Marazzi, cugina di Angelo Diligenti. \nDebutta in teatro giovanissimo e in breve tempo, dopo aver lavorato con il celebre Luigi Bellotti Bon, diventa uno dei pi\u00f9 apprezzati interpreti teatrali italiani, dapprima nel genere pochadistico, assieme a Claudio Leigheb, e, a partire dal 1890, in quello shakespeariano.\nDal 1884 fu capocomico e, dal 1891 al 1894, lo fu in societ\u00e0 con Claudio Leigheb.\nNel 1900 fonda in Italia il primo teatro stabile, \"Casa Goldoni\", presso il Teatro Valle di Roma. Nel 1902 torna a Bertinoro e scrive \"Foglietti sparsi narranti la mia vita\", opera che ebbe pubblicazione postuma a cura del figlio Enrico (detto Yambo), che sar\u00e0 celebre illustratore, artista e autore di libri per ragazzi. \nFu anche attore cinematografico: \"Il mercante di Venezia\" (1910), \"Re Lear\" (1910) e \"La gerla di pap\u00e0 Martin\" (1914), tra gli altri, dove recita a fianco di Francesca Bertini, e della seconda moglie Olga Giannini.\nIl 19 febbraio 1915, al Teatro Dal Verme di Milano, alcuni importanti attori italiani dell'epoca portarono in scena \"Goldoni e le sue sedici commedie nuove\" di Paolo Ferrari in onore di Virginia Reiter e di Ermete Novelli che si ritiravano dalle scene. Novelli aveva la parte di Tita, il suggeritore.\nA inizio 1919, nel corso di una tourn\u00e9e a Benevento, fu colpito da un attacco cardiaco. Mor\u00ec nella sua casa di Napoli il 29 gennaio 1919.\nDi fronte alla sua casa di Bertinoro, un'erma (busto scolpito posto su una colonnina) lo ricorda ai passanti nella piazza a lui dedicata. Ermete Novelli fece parte della Massoneria.\nRiconoscimenti.\nPremio \"Ermete Novelli\".\nNel 2002 \u00e8 stato fondato dal maestro Leonardo Bragaglia e dall'editore Paolo Emilio Persiani il \"Premio Ermete Novelli\". Il premio, con cadenza biennale, viene consegnato come riconoscimento alla carriera di grandi attori che abbiano battuto un repertorio simile a quello di Novelli o che gli si siano avvicinati per altri meriti artistici.\nElenco edizioni con i relativi premiati:"}
{"id": "132916", "revid": "125604104", "url": "https://it.wikipedia.org/wiki?curid=132916", "title": "Fallout (serie)", "text": "Fallout \u00e8 una serie di videogiochi ambientata in un futuro post-apocalittico a cavallo tra il XXII e il XXIII secolo, ma che vede l'iconografia e la tecnologia ispirate a quelle presenti negli Stati Uniti durante gli anni cinquanta, dominati dall'incubo di una guerra nucleare (il titolo si riferisce alla ricaduta radioattiva, detta \u00ab\"fall-out\u00bb\") e in pieno clima di guerra fredda (stile atompunk).\nI primi due capitoli, \"Fallout\" (1997) e \"Fallout 2\" (1998), appartengono al genere dei videogiochi di ruolo. Entrambi i titoli sono stati pubblicati da Interplay. Sempre per conto di Interplay, la casa di sviluppo 14 Degrees East ha sviluppato nel 2001 una serie derivata incentrata principalmente sul combattimento tattico, '. Nel 2004 \u00e8 uscito un episodio per console, dal titolo ', ricevuto freddamente da critica e pubblico. Nel 2004 Bethesda Softworks ha acquisito i diritti sul marchio \"Fallout\" e ha annunciato la creazione del terzo episodio della serie, \"Fallout 3\", pubblicato il 30 ottobre 2008. \"Fallout 4\" usc\u00ec il 10 novembre 2015 e \"Fallout 76\" l'11 novembre 2018.\nCaratteristiche di gioco.\nLa serie si basa sul sistema di regole per giochi di ruolo S.P.E.C.I.A.L., ispirato a GURPS, che contempla sette caratteristiche primarie (\"Strength\", \"Perception\", \"Endurance\", \"Charisma\", \"Intelligence\", \"Agility\" e \"Luck\") e una ventina di abilit\u00e0. Il sistema, molto versatile e privo di classi, permette di creare personaggi completamente diversi l'uno dall'altro e di affrontare il gioco in modi diversi. Nel corso dell'avventura \u00e8 possibile acquisire anche delle caratteristiche secondarie che permettono di caratterizzare ulteriormente il proprio personaggio. Il punto di forza dei primi due capitoli \u00e8 sicuramente l'ampia libert\u00e0 d'azione lasciata al giocatore. Nonostante la trama principale sia piuttosto \"guidata\", le missioni secondarie possono essere affrontate in modi diversi, adattandosi spesso a determinate caratteristiche del personaggio. Un personaggio intelligente potr\u00e0 quasi sempre evitare un combattimento usando le frasi giuste, mentre un vero combattente potr\u00e0 sempre sopperire alle sue scarse doti diplomatiche con la forza. L'impostazione di gioco \u00e8 simile nei primi due episodi (prospettiva isometrica, combattimenti a turni e possibilit\u00e0 di creare un gruppo), mentre da \"Fallout 3\" in poi \u00e8 stata percorsa una strada diversa (visuale selezionabile tra prima persona e terza persona, sistema di combattimento in tempo reale con pausa tattica).\nS.P.E.C.I.A.L..\nS.P.E.C.I.A.L. \u00e8 l'acronimo delle parole inglesi \"Strength\", \"Perception\", \"Endurance\", \"Charisma\", \"Intelligence\", \"Agility\", \"Luck\" (In italiano \"Forza\", \"Percezione\", \"Costituzione\", \"Carisma\", \"Intelligenza\", \"Agilit\u00e0\" e \"Fortuna\"): le sette caratteristiche fondamentali del personaggio che ne influenzano le abilit\u00e0. Ognuna di queste statistiche ha un proprio punteggio compreso tra \"1\" (minimo umano) e \"10\" (massimo umano). Il giocatore pu\u00f2 scegliere quale attributo favorire e quale no, cos\u00ec da creare un personaggio unico che pi\u00f9 lo rispecchia. Qui sotto sono elencati le sette abilit\u00e0 e le loro descrizioni:\nStoria.\nIl primo \"Fallout\" (1997), nelle intenzioni del suo produttore esecutivo Brian Fargo, nacque come seguito ideale del precedente videogioco di ruolo post-apocalittico \"Wasteland\" (1988). Anche \"Wasteland\" era stato sviluppato dalla Interplay, ma pubblicato da un diverso editore, e i diritti su di esso erano rimasti all'editore, perci\u00f2 \"Fallout\" non poteva esserne un seguito ufficiale.\nIl progetto nacque come \"Vault 13: A GURPS Post-Nuclear Adventure\", basato sul sistema di regole generico per giochi di ruolo GURPS, ma poi questo venne sostituito dal sistema SPECIAL, originale e brevettato. La Steve Jackson Games (editrice di GURPS) si tir\u00f2 indietro dal progetto, lasciando ben poco tempo agli sviluppatori per ideare un nuovo sistema.\nI principi fondamentali su cui si doveva basare il gioco non cambiarono: pi\u00f9 possibili soluzioni ai problemi incontrati dal giocatore, presenza di umorismo nero ma mai demenziale, pari importanza a tutte le caratteristiche per favorire la variet\u00e0 negli stili di gioco, possibilit\u00e0 di influenzare tangibilmente il mondo di gioco e le relazioni tra personaggi con le proprie scelte.\nSi pu\u00f2 dire che \"Fallout\" abbia avviato un sottogenere dei videogiochi di ruolo, avendo posto con successo l'enfasi su certi elementi poi ripresi da molte produzioni successive: notevole libert\u00e0 nello sviluppo del personaggio, tramite statistiche e abilit\u00e0, e non classi o modelli predefiniti; storia suddivisa in sottotrame, apparentemente non correlate ma che lo diventano progredendo nell'avventura, e che possono sfociare in finali diversi.\n\"Fallout 2\" (1998) usc\u00ec a pochi mesi di distanza dal predecessore e ne riutilizza pesantemente interfaccia ed elementi. \u00c8 il tipico seguito, che amplia il predecessore sotto ogni aspetto: scenari molto pi\u00f9 vasti, maggior variet\u00e0 di equipaggiamento (tra cui un'automobile), enorme numero di sottotrame, segreti e incontri particolari. L'umorismo smorza un po' di pi\u00f9 la cupa ambientazione, ma sono presenti temi forti come sesso, droga ed estrema violenza, anche contro minori, tanto che vennero sollevate delle polemiche e in alcuni paesi vennero censurati i personaggi bambini.\nGran parte della squadra di sviluppo (per \"Fallout 2\" divenuta Black Isle Studios) \u00e8 diversa da quella di \"Fallout\". Il cambio di staff, la grande estensione del gioco e il poco tempo a disposizione non facilitarono lo sviluppo, per cui \"Fallout 2\" soffre di molti bachi; comunque i suoi lati positivi superarono di gran lunga i negativi.\nNel frattempo, dopo \"Fallout\", uno dei suoi principali sviluppatori, Tim Cain, e altri colleghi, lasciarono la Interplay per fondare Troika Games; l'azienda complet\u00f2 solo tre progetti, dei quali \"\" \u00e8 quello che pi\u00f9 riprende stile e meccaniche di \"Fallout\".\nTanto \"Fallout\" quanto \"Fallout 2\", con circa copie vendute a testa, non furono un successo commerciale all'altezza delle aspettative. Probabilmente il pubblico li percepiva come superati per via della grafica bidimensionale, in un periodo in cui la tridimensionalit\u00e0 stava prendendo piede.\nCi\u00f2 non imped\u00ec a questi primi titoli di affermarsi col tempo come dei classici. \"Fallout\" rimane molto apprezzato per ambientazione, sceneggiatura e meccaniche di gioco, e rappresenta una pietra miliare del videogioco di ruolo occidentale.\nIl terzo titolo della serie realizzato dalla Interplay \u00e8 \", che per\u00f2 si discosta dai precedenti e diviene un gioco strategico, con componente di ruolo minima. Oltre all'ambientazione, perlopi\u00f9 vennero mantenute interfaccia e visuale isometrica dell'originale. Pur avendo caratteristiche interessanti, come la possibilit\u00e0 di affrontare battaglie a turni individuali, a turni delle due fazioni o in tempo reale, non fu notevole quanto i predecessori.\nInterplay tent\u00f2 di arricchire la saga con altri titoli secondari, ma con scarso successo. In particolare pubblic\u00f2 \", un GdR d'azione per console poco riuscito, e abbozz\u00f2 un MMORPG di \"Fallout\" che cost\u00f2 all'azienda una causa legale per inadempienza.\nPer il terzo titolo della serie principale, Interplay affid\u00f2 a Black Isle Studios un nuovo progetto noto come \"Van Buren\", dotato di motore grafico tridimensionale e di altri arricchimenti come la scelta fra combattimenti a turni o in tempo reale. Anch'esso per\u00f2 non venne mai completato, a causa delle difficolt\u00e0 economiche dell'azienda madre.\nIn seguito agli insuccessi e al declino della Interplay la serie venne acquisita dalla Bethesda Softworks, all'epoca nota per la serie \"The Elder Scrolls\"; Bethesda pubblic\u00f2 in seguito \"Fallout 3\" (2008, dieci anni dopo \"Fallout 2\") e \"Fallout 4\" (2015), che si distanziano fondamentalmente dai primi due e hanno un'impostazione simile ai noti open world fantasy dell'azienda.\nNegli anni 2020 la serie \u00e8 ancora in mano alla Bethesda, che ha pubblicato anche gli spin-off \"\" (2010), \"Fallout Shelter\" (2015) e \"Fallout 76\" (2018).\nSerie principale.\nI cinque episodi della serie principale sono ascrivibili al genere dei videogiochi di ruolo a mondo aperto.\n\"Fallout\".\nL'anno \u00e8 il 2161 e le montagne della California proteggono il Vault 13 da quasi un secolo. Tuttavia un giorno il chip necessario per la purificazione dell'acqua del Vault si guasta. Il protagonista \u00e8 chiamato ad affrontare il mondo esterno (ed essere il primo a uscire dal rifugio) per cercare il pezzo di ricambio necessario per salvare la propria gente.\n\"Fallout 2\".\nLa storia \u00e8 ambientata nel 2241, ottant'anni dopo i fatti narrati nel precedente episodio. Il villaggio tribale di Arroyo, i cui abitanti affermano di essere i discendenti del mitico abitante del Vault (Vault Dweller), \u00e8 vittima di una terribile carestia. Il giocatore interpreta il ruolo del prescelto (\"Chosen One\"), al quale l'anziana del villaggio ha dato il compito di seguire le orme dell'illustre antenato alla ricerca di un artefatto risalente all'epoca pre-bellica: un \"Garden of Eden Creation Kit\" (GECK). Tali dispositivi erano stati dati in dotazione a ogni Vault per permettere ai sopravvissuti di trasformare nuovamente il mondo esterno in un luogo abitabile.\n\"Fallout 3\".\nNell'anno 2277 la vita tranquilla degli abitanti del Vault 101 viene sconvolta da una serie di allarmi e da una notizia sconvolgente: il padre del protagonista, scienziato e medico della struttura, \u00e8 fuggito nella \"Zona Contaminata della Capitale\" mandando su tutte le furie il sovrintendente del Vault. Per sopravvivere il diciannovenne abitante del Vault \u00e8 costretto alla fuga, con il compito di ritrovare suo padre e chiarire i motivi che lo hanno spinto ad avventurarsi nel deserto post-nucleare di Washington.\n\"Fallout: New Vegas\".\n\"Fallout: New Vegas\" \u00e8 sviluppato da Obsidian Entertainment e pubblicato da Bethesda Softworks per Microsoft Windows, PlayStation 3 e Xbox 360. Non \u00e8 un seguito diretto di \"Fallout 3\", ma utilizza lo stesso stile e il medesimo motore grafico; Obsidian \u00e8 stata fondata da Feargus Urquhart e Chris Avellone, due ex dipendenti di Black Isle Studios che avevano lavorato in passato ai precedenti \"Fallout\" e \"Fallout 2\". Il gioco \u00e8 ambientato a Las Vegas, dopo la grande guerra tra gli Stati Uniti e la Cina. La storia \u00e8 ambientata nell'anno 2281, quattro anni dopo gli eventi di \"Fallout 3\" e trentanove anni dopo quelli di \"Fallout 2.\" Il protagonista, conosciuto come \"il corriere\", dopo essere scampato dalla morte cerca i suoi assalitori percorrendo la Zona Contaminata del Mojave.\n\"Fallout 4\".\nIl 2 giugno 2015 alle 16:00 la Bethesda ha apportato una modifica al sito web ufficiale inserendo la famigerata scritta \u00abPlease Stand By\u00bb, con un conto alla rovescia, al termine del quale ha mostrato sul canale Twitch il video promozionale ufficiale con spezzoni di gioco di \"Fallout 4\". Il gioco \u00e8 ambientato a Boston e ha lo stesso motore grafico di ', il Creation Engine. La storia \u00e8 ambienta nell'anno 2287 (dieci anni dopo gli eventi di \"Fallout 3\" e sei anni dopo '). Il protagonista \u00e8 l'abitante del Vault 111, che lascia il Vault attraversando la Zona Contaminata del Commonwealth in cerca di suo figlio, rapito dall'istituto.\n\"Fallout 76\".\nAmbientato nel 2102, 25 anni dopo la caduta delle bombe, questo prequel costituisce il primo gioco interamente online della saga. I giocatori interpreteranno uno dei sopravvissuti del Vault 76, Vault di controllo progettato per aprirsi dopo 25 anni dalla chiusura e spingere gli abitanti a colonizzare nuovamente la Virginia Occidentale. Il gioco \u00e8 stato presentato durante l'E3 del 2018 ed \u00e8 uscito il 14 novembre 2018. I DLC gratuiti Wastelanders e Steel Dawn spostano il gioco in avanti rispettivamente di uno e due anni, nel 2103 e nel 2104 (26 e 27 anni dopo le bombe).\n\"Fallout Bible\".\nLe vicende storiche dell'ambientazione della serie sono state pubblicate nella \"Fallout Bible\" (letteralmente \"Bibbia di Fallout\"), una raccolta di documenti contenenti risposte sul mondo di gioco dei primi capitoli della serie, scritta da Chris Avellone nel 2002.\nSerie non canonica.\n\"Fallout Tactics\".\nPochi mesi dopo gli avvenimenti raccontati nel primo capitolo la Confraternita d'Acciaio (\"Brotherhood of Steel\") si trova a un bivio: accogliere tra le proprie fila degli \"esterni\", rivelando al mondo i segreti tecnologici tanto protetti, oppure continuare con la propria politica di conservazione della conoscenza, rischiando per\u00f2 l'estinzione. Le due fazioni dibattono a lungo, ma alla fine prevale la politica dell'isolamento. Per evitare conflitti interni, i principali rappresentanti della minoranza vengono spediti in missione al di l\u00e0 delle montagne orientali. Una tempesta si abbatte sui loro dirigibili, causando molte vittime. I sopravvissuti, tuttavia, non si perdono d'animo e fondano una nuova confraternita nei pressi delle rovine della citt\u00e0 di Chicago, con la speranza di fare ritorno, un giorno, al quartier generale in California.\n\"Fallout: Brotherhood of Steel\".\n\"Fallout: Brotherhood of Steel\" \u00e8 un videogioco d'azione sviluppato e pubblicato da Interplay Entertaiment per PlayStation 2 e Xbox. Distribuito il 13 gennaio 2004, \"Fallout: Brotherhood of Steel\" \u00e8 il quarto videogioco ambientato nel mondo di \"Fallout\" e il primo pubblicato esclusivamente per le console. La storia narra le vicende di un iniziato della Confraternita d'Acciaio.\n\"Fallout: Warfare\".\n\"Fallout: Warfare\" \u00e8 un gioco da tavolo.\n\"Fallout: Shelter\".\nSi tratta di un gestionale per iOS (uscito successivamente per Android il 13 agosto 2015 e per Windows il 14 luglio 2016) annunciato all'E3 durante la presentazione di \"Fallout 4\" e distribuito subito dopo la conferenza Bethesda. In questa serie derivata \u00e8 possibile impersonare il soprintendente di un Vault e costruire il proprio rifugio antiatomico. Bisogna poi provvedere alle necessit\u00e0 dei vari abitanti come cibo, acqua ed energia elettrica. Gli abitanti del Vault possono poi accoppiarsi tra loro per far nascere nuovi abitanti o essere mandati in esplorazione verso il mondo esterno. Il gioco \u00e8 gratuito da scaricare, ma presenta acquisti tramite l'applicazione.\nGiochi annullati.\n\"Van Buren\".\n\"Van Buren\" avrebbe dovuto essere il terzo capitolo della saga, ma pur essendo stato annunciato, non \u00e8 mai stato completato per via dello scioglimento del team di sviluppo, Black Isle Studios, avvenuto nel 2003. Si trattava di un titolo dalle caratteristiche molto simili a quelle dei precedenti capitoli se non per l'aggiunta di un nuovo stile grafico parzialmente 3D che avrebbe mantenuto comunque la classica visuale isometrica. Tramite internet \u00e8 possibile reperire una demo incompleta del gioco.\n\"Fallout Online\".\n\"Fallout Online\", inizialmente noto come \"Project V13\", \u00e8 un defunto progetto per un MMORPG basato sull'universo di \"Fallout\", originariamente in fase di sviluppo da parte di Interplay e previsto per il 2013, ma l'idea risaliva alla fine degli anni '90. A seguito di una disputa legale con la Bethesda iniziata nel 2009, quest'ultima ha comprato da Interplay tutti i diritti per lo sviluppo di MMORPG basati su \"Fallout\" e successivamente cancellato \"Fallout Online\".\n\"Fallout Extreme\".\n\"Fallout Extreme\" era un progetto di sparatutto tattico per Xbox, basato sul controllo di una squadra in prima e terza persona. La progettazione cominci\u00f2 nel 2000 da parte della divisione 14 Degrees East di Interplay, ma poi venne abbandonata.\n\"Fallout: Resource War\".\nIdea scartata, ambientato nella guerra del Medio Oriente tra il Commonwealth europeo e gli Stati del Medio oriente.\nAmbientazione.\nDivergenze tecnologiche e stilistiche.\nNella realt\u00e0 alternativa di \"Fallout\" alcune scoperte tecnologiche non si sono verificate, approssimativamente dal 1945; una di queste \u00e8 il transistor. Come conseguenza di ci\u00f2, non si \u00e8 andati incontro alla miniaturizzazione dei dispositivi elettronici e del microprocessore, motivo per cui negli apparecchi informatici di \"Fallout\" si fa largo uso di valvole termoioniche e unit\u00e0 a nastro magnetico che donano ai personal computer un aspetto goffo e antico, praticamente retro-futuristico. I computer molto potenti o, addirittura, computer intelligenti come gli Z.A.X hanno enormi dimensioni. Nonostante la mancata evoluzione dei sistemi elettronici, in \"Fallout\" la tecnologia \u00e8 riuscita comunque a trovare sbocchi pi\u00f9 ambiziosi, come la padronanza delle reazioni della bomba all'idrogeno per lo sviluppo e la miniaturizzazione di reattori nucleari a fissione-fusione (che hanno dunque bisogno di uranio-235 per attivarsi), utilizzati per armi e veicoli, la creazione di avanzati automi civili o da battaglia, come nel caso del Mister Handy (robot domestico) o dell'Assaultron (robot da battaglia). \nIl mancato concetto di modernizzazione si \u00e8 riversato inevitabilmente, dalla tecnologia, anche sulla stilistica della realizzazione di abiti, case, automobili, armi e in generale degli usi e costumi pi\u00f9 comuni della societ\u00e0, donando all'universo di \"Fallout\" uno stile artisticamente atompunk e retro-futuristico, bloccando il mondo in un contesto visivamente anni cinquanta, ma con molti elementi tecnologicamente pi\u00f9 avanzati, generando nel gioco la sua particolarit\u00e0 che pi\u00f9 lo contraddistingue.\nDivergenze politiche ed economiche.\nIl conflitto storico-politico di \"Fallout\" \u00e8 basato su un futuro segnato da una guerra nucleare inizialmente scoppiata tra Cina e Stati Uniti, arrivata poi al suo culmine in una distruzione globale senza precedenti nell'anno 2077. La causa scatenante fu il progressivo ridursi delle riserve di petrolio e di uranio, che port\u00f2 dapprima allo scoppio di una guerra tra Commonwealth europeo e nazioni del Medio Oriente (2052) e, in seguito, all'inasprirsi dei rapporti tra le nazioni pi\u00f9 potenti, ovvero la Cina e gli Stati Uniti. Questi ultimi procedettero all'annessione del Canada per far fronte all'invasione dell'Alaska da parte delle truppe cinesi nel 2066. L'intensificazione bellica che ne segu\u00ec culmin\u00f2 nel 2077 in un reciproco bombardamento nucleare che decim\u00f2 le popolazioni degli Stati coinvolti e del resto del mondo. Negli Stati Uniti furono costruiti dei rifugi antiatomici, i cosiddetti Vault, nei quali trovarono rifugio gruppi selezionati di persone. \u00c8 proprio in uno di questi Vault che incomincia il primo capitolo della serie.\nIn \"Fallout\" la situazione politica di alcuni Stati \u00e8 inoltre differente, rispetto a come la si conosce attualmente:\nLa grande guerra del 2077.\nDopo l'operazione Anchorage gli Stati Uniti si trovarono in netto vantaggio rispetto alla Cina, che stava andando a pezzi, poich\u00e9 aveva ormai perso anche le ultime risorse che si trovavano in Alaska. L'attacco americano non si ferm\u00f2 all'operazione Anchorage e nei mesi successivi, per ripicca, gli Stati Uniti decisero di lanciarsi contro la Cina in un massiccio attacco. I cinesi erano rimasti senza petrolio e altre importanti risorse e, l'ultimo baluardo, Pechino (ormai prossimo alla caduta) era in subbuglio. Fu per questo che i cinesi decisero di usare l'unica risorsa ancora disponibile: il loro armamento atomico.\nIl 23 ottobre 2077 alle ore 9:47 di sabato i radar statunitensi intercettano, loro malgrado troppo tardi, dei bombardieri cinesi con carico nucleare. L'attacco a sorpresa cinese fu preparato almeno due o tre ore prima dell'ora X e la sua grandezza fu immensa: Salt Lake City venne colpita da tredici bombe atomiche nel giro di sette minuti. Nonostante l'attacco fosse inaspettato, gli Stati Uniti reagirono svuotando la maggior parte dei propri sili e bombardando la Cina. Sul suolo americano la maggior parte dei cittadini credette che le sirene dell'allarme anti-atomico fossero scattate per esercitazione e solo chi si accorse del vero pericolo riusc\u00ec a trovare rifugio nei Vault o, nel peggiore dei casi, nelle fogne e nelle metropolitane.\nIntanto nel resto del mondo divamp\u00f2 il caos e il cielo si riemp\u00ec di missili nucleari di ogni tipo, trasformando il pianeta in un inferno. La pi\u00f9 grande guerra dell'umanit\u00e0 dur\u00f2 poco pi\u00f9 di due ore, durante le quali ci fu una devastazione nucleare senza precedenti che ridusse il 70% del pianeta in cenere. Si dice che le vittime immediate della guerra furono almeno 7,54 miliardi di persone.\nLa Vault-Tec Industries, i Vault e il \"Programma di Preservazione Sociale\".\nStoria dei Vault e il \"Progetto Safehouse\".\nI Vault sono giganteschi bunker sotterranei presenti in tutta la serie, che emulano in tutto e per tutto delle citt\u00e0. Commissionati dal governo degli Stati Uniti nel 2054 come parte integrante del \"Progetto Safehouse\", la Vault-Tec ne costru\u00ec in tutto il Paese 122, la maggior parte dei quali furono completati prima del 2063; il primo Vault fu costruito sotto la citt\u00e0 di Los Angeles, con lo scopo di dimostrare la fattibilit\u00e0 della costruzione di tali impianti. Il prezzo della costruzione di questi bunker fu di circa 645 miliardi di dollari.\nI Vault sono attrezzati per garantire sicurezza e sopravvivenza per un periodo di circa 900 anni: la porta di accesso pesante 13 tonnellate ha il 2% di probabilit\u00e0 di cedere all'impatto diretto con una bomba atomica, mantenendoli protetti, sigillati e completamente autonomi nei confronti del mondo esterno; possono ospitare fino a circa mille persone e generalmente sono amministrati da una particolare figura, il sovrintendente. Tutti gli abitanti del Vault vestono una tuta blu e gialla, anche se il modello varia a seconda del Vault; ogni tuta del Vault ha stampato il numero del Vault corrispondente. Una persona media, che vive in un Vault in ottime condizioni, ha una prospettiva di vita di 92 anni.\nCome fonte di energia i Vault utilizzano principalmente quella Geotermica e Nucleare.\nIl vero scopo: il \"Programma di Preservazione Sociale\".\nIl Progetto Safehouse \u00e8 stato creato per coprire la realizzazione di un piano di natura completamente diversa. Difatti con una popolazione di almeno quattrocento milioni gli Stati Uniti necessitavano di 400 000 Vault e per questo i rifugi non furono progettati per salvare tutti i cittadini sul suolo americano (anche perch\u00e9 l'esiguo numero di Vault costruiti non sarebbe stato nemmeno lontanamente sufficiente allo scopo), ma furono sfruttati per lo studio dei risultati di un esperimento sociale, noto come \"Societal Preservation Program\" (\"Programma di Preservazione Sociale\").\nDunque la vera ragione per la costruzione dei Vault \u00e8 stata quella di consentire al governo di studiare segretamente soggetti pre-selezionati della popolazione americana, per osservare come avrebbero reagito alle diverse sollecitazioni che ogni Vault era progettato di fornire ai suoi occupanti. Alcuni esperimenti consistevano nello studio del comportamento umano, come il Vault 27, che fu deliberatamente riempito con il doppio delle persone per cui era predisposto, per studiare gli effetti di un sovraffollamento in spazi chiusi, mentre altri furono usati per esperimenti scientifici come il Vault 87, il Vault 92, oppure il Vault 108. Altri ancora vennero usati per studiare l'isolamento prolungato, come il Vault 101 o il Vault 112. A volte l'unico a conoscere lo scopo autentico del Vault era il sovrintendente, mentre in altri casi anche quest'ultimo era all'oscuro di tutto ed eseguiva semplicemente gli ordini senza sapere cosa stesse accadendo e senza opporsi, come nel caso del Vault 11. Esistevano altri Vault, come l'8, appartenenti al \"gruppo di controllo\", in cui la vita era confortevole e senza disagi voluti; i dati ottenuti da questi Vault erano utilizzati come criterio di confronto rispetto agli altri Vault in cui si svolgevano gli esperimenti.\nIl tutto fu architettato dall'Enclave, un governo ombra di funzionari federali e dirigenti aziendali che hanno utilizzato la Vault-Tec Industries per rendere possibile l'esperimento. Gli alti comandanti dell'Enclave si consideravano i primi candidati per ricolonizzare il mondo dopo l'olocausto nucleare e a tal fine hanno commissionato anche la costruzione di Vault particolari destinati solo a loro.\nAll'Enclave non importava quante persone morissero o soffrissero a causa dei loro esperimenti: quelle persone erano tutte sacrificabili per i loro nobili scopi \"filantropici\".\nEredit\u00e0 culturale.\nIl successo della serie, soprattutto a partire dal terzo capitolo sviluppato da Bethesda, ha portato alla nascita di gruppi di appassionati che si radunano sui social network e anche in diverse fiere del fumetto, dove non \u00e8 raro imbattersi in Cosplayer in Armatura Atomica ma anche personaggi realizzati con generici costumi post-apocalittici a cui vengono aggiunti diversi oggetti caratteristici del gioco come le iconiche bottiglie di Nuka Cola o il Pip-Boy indossato dai vari protagonisti. In italia ad esempio si tiene ogni anno a partire dal 2011 una sfilata dedicata al gioco all'interno della manifestazione Lucca Comics &amp; Games, mentre in altre fiere del fumetto spesso vengono allestite aree tematiche dedicate al gioco, dove vengono mostrati cimeli ufficiali o creati da appassionati. I videogiochi della serie spesso citano altri prodotti video-ludici e non, ma la saga \u00e8 stata anche oggetto di omaggi in altri franchise, ad esempio nella quinta stagione di BoJack Horseman \u00e8 presente un uccello antropomorfo che indossa una tuta del Vault mentre nel primo Rage, sviluppato anch'esso da Bethesda, \u00e8 presenta una bobblehead del Vault Boy, un collezionabile usato nei capitoli pi\u00f9 recenti per incrementare le abilit\u00e0 del personaggio. Il 2 Luglio 2020 Bethesda annuncia una partnership con Kilter Films per la produzione di una serie tv dedicata all'universo di Fallout, in esclusiva per Amazon Studios. Il ruolo di showrunner viene affidato a Jonathan Nolan e Lisa Joy, gi\u00e0 showrunner di Westworld - Dove tutto \u00e8 concesso."}
{"id": "132917", "revid": "1793900", "url": "https://it.wikipedia.org/wiki?curid=132917", "title": "Daugava", "text": "La Daugava o Dvina occidentale (lettone: Daugava, Bielorusso: \u0414\u0437\u0432\u0456\u043d\u0430, \u0417\u0430\u0445\u043e\u0434\u043d\u044f\u044f \u0414\u0437\u044c\u0432\u0456\u043d\u0430, , polacco: Dzwina, Tedesco: D\u00fcna, finlandese: V\u00e4in\u00e4, estone: V\u00e4ina, livone: V\u0113na) \u00e8 un fiume che nasce nel Rialto del Valdaj nell'oblast russo di Tver. Attraversa la Russia, la Bielorussia e la Lettonia, sfocia nel golfo di Riga, Mar Baltico. La lunghezza totale del fiume \u00e8 di 1.020 Km (633,7 miglia) ed \u00e8 collegata da un canale con i fiumi Dnepr e Beresina. Non deve essere confusa con la Dvina settentrionale.\nSul suo percorso ci sono tre centrali idroelettriche: la \"R\u012bgas HES\" a 35\u00a0km dalla foce del fiume, la \"\u0136eguma HES\" a 70\u00a0km dalla foce e la \"P\u013cavi\u0146u HES\" 107\u00a0km dalla foce. La quarta, la \"Daugavpils HES\", \u00e8 stata progettata ma mai realizzata, a causa di proteste popolari. La Bielorussia attualmente progetta di costruire parecchie dighe idroelettriche sulla parte bielorussa della Daugava.\nIl nome del fiume \u00e8 ricordato dalla squadra di calcio Daugava Daugavpils che proprio dal fiume prende la sua denominazione."}
{"id": "132923", "revid": "773636", "url": "https://it.wikipedia.org/wiki?curid=132923", "title": "PTFE", "text": ""}
{"id": "132928", "revid": "2093951", "url": "https://it.wikipedia.org/wiki?curid=132928", "title": "Paleografia", "text": "Con paleografia, neologismo nato nel XVIII secolo dal greco (\"palai\u00f3s\"), \"antico\" e (\"graf\u00e9\"), \"scrittura\", si definisce lo studio delle caratteristiche e dell'evoluzione delle prime forme di scrittura. In particolare, essa consiste nella capacit\u00e0 di leggere, interpretare e datare testi manoscritti, e di saperne riconoscere l'autenticit\u00e0.\nOriginariamente disciplina ancillare legata esclusivamente alla filologia classica (e dunque allo studio di manoscritti medievali contenenti testi latini e greci), l'espansione degli studi ha portato all'elaborazione di branche relative allo studio di testi manoscritti appartenenti a qualsiasi sistema scrittorio di qualsiasi ambito cronologico: non esiste, dunque, una sola paleografia, ma tante paleografie quanti sono gli alfabeti oggetto di studio filologico.\nIl suo apporto alla Storia consiste nella decodifica dei documenti manoscritti utilizzati come fonte, sebbene gli oggetti diretti della disciplina siano le pratiche di scrittura e la storia del segno grafico indipendentemente dal suo contenuto.\nOggetto della paleografia \u00e8 stabilire il genere (secondo l'area di impiego: ad esempio notarile, libraria, cancelleresca) e il tipo (secondo la stilizzazione grafica: ad esempio, scrittura merovingica, beneventana o le altre stilizzazioni nazionali) delle varie scritture, oltre che la loro data e il loro luogo di provenienza: spesso tali concetti sono collegati, dal momento che un certo tipo di scrittura si sviluppa prevalentemente in un dato luogo geografico e in una data epoca, in un dato ambito d'impiego \u2014 solo in epoca moderna la grafia diventa un fatto personale, individuale, diverso per ogni scrivente.\nIn epoca medioevale, centri di produzione grafica che queste caratteristiche consentono di individuare sono i cosiddetti \"scriptoria\", che costituiscono elemento basilare nella ricostruzione storica della produzione culturale.\nLa paleografia musicale si occupa del particolare tipo di \"scrittura\" costituito dalla notazione musicale, mentre la papirologia si occupa dei testi scritti su papiro, anzich\u00e9 su carta o pergamena. La paleografia musicale nacque a fine XIX secolo per mano dei monaci benedettini di Solesmes.\nAltre discipline ad essa correlate o che di essa si avvalgono sono la filologia, l'epigrafia, la codicologia, la diplomatica, l'archivistica.\nStoria della paleografia nell'Europa occidentale.\nNell'Europa occidentale lo studio paleografico consiste principalmente nello studio di testi in lingua latina (paleografia latina) e in lingua greca (paleografia greca).\nNel 1600.\nNasce la paleografia a sussidio degli studi di diplomatica con lo scopo di determinare la cronologia e i caratteri dei vari tipi di scrittura, al fine di poter verificare l'autenticit\u00e0 di documenti manoscritti.\nAtto di nascita si considera il \"De re diplomatica\" (1681), pubblicato a Parigi dal monaco benedettino della congregazione di San Mauro Jean Mabillon. Negli ultimi quattro capitoli di quest'opera si tenta per la prima volta una distinzione sistematica dei generi di scrittura e una loro classificazione e datazione.\nNel 1700.\nBernard de Montfaucon (1655-1741), anch'egli monaco benedettino della Congregazione di San Mauro, pubblica \"Palaeographia Graeca\" (1708); con quest'opera che d\u00e0 il nome alla scienza iniziano gli studi sulle scritture greche.\nIn Italia, il marchese Scipione Maffei (1675-1755) pubblica, fra le altre cose, la sua \"Istoria diplomatica\".\nRen\u00e9 Tassin e Charles Toustain, monaci benedettini della congregazione di San Mauro, pubblicano a Parigi il \"Nouveau trait\u00e9 de diplomatique\" (\"Nouveau trait\u00e9 de diplomatique, o\u00f9 l'on examine les fondemens de cet art: on \u00e9tablit des r\u00e8gles sur le discernement des titres, et l'on expose historiquement les caract\u00e8res des bulles pontificales et des diplomes Donn\u00e9s en chaque Si\u00e8cle: ... par deux Religieux B\u00e9n\u00e9dictins de la Congr\u00e9gation de S. Maur\").\nNel 1800.\nLa paleografia conquista una pi\u00f9 approfondita coscienza critica e le ricerche si orientano verso una localizzazione e una pi\u00f9 precisa individuazione delle scritture:\nNel 1900.\nMoritz Steinschneider pubblic\u00f2 nel 1878 una lista dei manoscritti ebraici (\"Verzeichnis der hebr\u00e4ischen Handschrifte\"), uscita in ristampa nel 1980, al quale nel 1924 segu\u00ec il primo manuale di \"Paleografia ebraica\" a cura di Carlo Bernheimer. Secondo Giancarlo Lacerenza.\nDopo la seconda guerra mondiale alcuni studi di Robert Marichal e di Jean Mallon hanno riproposto con un nuovo orientamento la metodologia e la nomenclatura delle scritture.\nOggi la paleografia \u00e8 considerata una scienza autonoma.\nOggetto della paleografia.\nConcetti.\nCome detto, la paleografia studia la scrittura; a tale scopo, essa si avvale di diversi concetti:\nStoria della scrittura.\nStudiando il modo in cui tutti questi concetti vengono applicati, consapevolmente o inconsapevolmente, nella pratica della scrittura, la paleografia identifica una determinata scrittura, dotata di certe caratteristiche. La paleografia poi ne ricostruisce la storia, studiando quali scritture si sono succedute nel tempo e nello spazio e in quale modo esse si sono evolute dall'una all'altra.\nNell'ambito della paleografia latina, per esempio, si avvicendano le seguenti scritture:"}
{"id": "132929", "revid": "125349629", "url": "https://it.wikipedia.org/wiki?curid=132929", "title": "Afterhours", "text": "Gli Afterhours sono un gruppo rock alternativo italiano formatosi a Milano nel 1986.\nAssieme ai Marlene Kuntz sono considerati i portabandiera del rock alternativo italiano.\nL'attuale formazione \u00e8 composta da Manuel Agnelli, leader e voce del gruppo, Roberto Dell'Era (basso), Rodrigo D'Erasmo (violino, tastiere), Xabier Iriondo (chitarra), Fabio Rondanini (batteria) e Stefano Pilia (chitarre).\nStoria del gruppo.\nGli esordi.\nNascono ufficialmente nel 1986 da un'idea di Manuel Agnelli. La prima formazione comprendeva Paolo Cant\u00f9 (precedentemente chitarrista del gruppo industrial Tasaday, poi membro dei Six Minute War Madness e degli A Short Apnea) alla chitarra, Lorenzo Olgiati al basso, Alessandro Pelizzari alla batteria, poi sostituito da Max Donna.\nIl nome del gruppo voleva essere un omaggio ai The Velvet Underground di Lou Reed, autori della canzone omonima.\nL'esordio avviene con il 45 giri \"My Bit Boy\" del 1987, seguito, un anno pi\u00f9 tardi, dall'LP \"All the Good Children Go to Hell\", entrambi prodotti e distribuiti dalla Toast Records. La scelta \u00e8 quella di cantare in lingua inglese. Le maggiori influenze musicali del gruppo sono invece rappresentate da The Velvet Underground e Television. L'album, interamente scritto da Agnelli, venne presentato a Torino nei primi di luglio con un concerto al parco della Pellerina, tenuto insieme a due gruppi compagni di etichetta, gli Statuto e i Powerillusi.\nIl 1990 \u00e8 un anno importante per la band, a cominciare dal cambio di etichetta: gli Afterhours passano dalla Toast Records alla Vox Pop. Nello stesso anno il gruppo partecipa all'album tributo ai Joy Division edito dalla Vox Pop \"Something about Joy Division\", con la rilettura della canzone \"Shadowplay\", reinterpretata in chiave acustica. Ma soprattutto il 1990 \u00e8 l'anno del primo album, \"During Christine's Sleep\", caratterizzato da atmosfere introspettive e sofferte, in un gioco di chiaroscuri che comunque non disdegnano determinati passaggi ruvidi. Si fanno notare quindi nella scena rock italiana e non solo, visto che vengono invitati, grazie anche all'influenza della rivista statunitense \"Alternative Press\", a rappresentare l'Italia al \"New Music Seminar\" di New York.\nDopo il mini LP \"Cocaine Head\" del 1991, primo lavoro con Giorgio Prette alla batteria e che vede la presenza di Cesare Malfatti alla chitarra, gli Afterhours suonano anche a Berlino, in occasione dei \"Berlin Indipendence Days\". Ritornano quindi in studio per registrare l'album \"Pop Kills Your Soul\", che vedr\u00e0 la luce nel 1993 con testi sempre in inglese e con una formazione rinnovata a quattro elementi, entra infatti nel gruppo il chitarrista Xabier Iriondo mentre lasciano Cant\u00f9 e Olgiati. Alcune tracce saranno riprese, tradotte in italiano ed incluse nel successivo album intitolato \"Germi\", primo disco in italiano della band.\nNel 1993 gli Afterhours cantano per la prima volta in italiano, proponendo una interpretazione di \"Mio fratello \u00e8 figlio unico\", inclusa nel disco tributo a Rino Gaetano (e successivamente nel loro successivo album \"Germi\") legato ad \"Arezzo Wave\" di quell'anno. Seguir\u00e0 anche la registrazione de \"La canzone popolare\" per l'album tributo a Ivano Fossati \"I disertori\" (1994, Columbia Records).\nLa svolta.\n\u00c8 proprio con l'album \"Germi\" (Vox Pop) del 1995, il primo cantato in lingua italiana, che emergono chiaramente le caratteristiche tipiche che faranno la fortuna della band: suono diretto, talvolta con inaspettate aperture melodiche, talvolta squisitamente punk, ispirazioni noise, psichedeliche, post-punk e post-grunge, ma anche extra-musicali con elementi burroughsiani e dadaisti, liriche anarchiche, a volte sarcastiche, beffarde e sensuali. \u00c8 un album molto sperimentale e dirompente, nel quale l'uso del cut-up alla Burroughs viene usato forse in modo pi\u00f9 massiccio.\nIntanto arriva la consacrazione definitiva degli Afterhours quando Mina inserisce nel suo album \"Leggera\" una reinterpretazione di \"Dentro Marilyn\" dell'album \"Germi\", reintitolata \"Tre volte dentro me\".\nA distanza di due anni, nel 1997, la band produce quello che molti considerano il loro capolavoro e che ha lasciato un segno fondamentale nella storia del rock alternativo in Italia: \"Hai paura del buio?\", pubblicato dalla Mescal l'11 marzo, \u00e8 un lavoro pi\u00f9 eclettico di \"Germi\". In esso converge la furia hardcore (\"Lasciami leccare l'adrenalina\" e soprattutto \"Dea\") il pop melodico (\"Voglio una pelle splendida\"), la sperimentazione (gli strumentali), il grunge deciso di \"Male di miele\", l'hard rock (\"Veleno\"), le provocazioni di \"Come vorrei\", gli accenni di space rock (l'inizio di \"Elymania\") e ballate acustiche molto \"sui generis\" (\"Simbiosi\"). In mezzo anche tante distorsioni psichedeliche. Ogni canzone contribuisce a creare un insieme unitario di grande impatto. Anche all'interno di una stessa canzone si riscontrano pi\u00f9 generi, come in \"Rapace\" o \"Punto g\". L'album diventa presto una pietra miliare per gli amanti del rock alternativo italiano e riscuoter\u00e0 un grande successo anche il tour successivo.\nDopo questo album, il bassista Alessandro Zerilli abbandona il gruppo.\nNel 1998 partecipano per la prima volta al tradizionale concerto del Primo Maggio a Roma.\nIl 13 maggio 1999 viene pubblicato il nuovo album. Si tratta di \"Non \u00e8 per sempre\", che cambia notevolmente direzione rispetto ai due album precedenti. Il suono \u00e8 meno ruvido e aggressivo, pi\u00f9 ricercato con l'ingresso in pianta stabile dei violini di Dario Ciffo e di Roberta Castoldi al violoncello. Fra i brani pi\u00f9 rappresentativi dell'album vi sono \"Milano circonvallazione esterna\" (che ricorda \"Frankie Teardrop\" dei Suicide), \"La verit\u00e0 che ricordavo\" (il pezzo pi\u00f9 violento dell'album), \"Non si esce vivi dagli anni '80\" (sorta di anthem generazionale), \"L'inutilit\u00e0 della puntualit\u00e0\" (ancora un pezzo ironico e anticonvenzionale), \"Cose semplici e banali\" (che fa riferimento alla poesia crepuscolare, ma solo nel titolo), accompagnati da \"ballad\" come la title-track, da \"Bianca\" e \"Baby fiducia\" il tutto immerso in un contesto melodico ed impalpabile.\nTra le date del tour che segue l'uscita dell'album, da segnalare \u00e8 quella di Bologna, in cui gli Afterhours condividono il palco con i R.E.M.\nIl Tora! Tora! e l'addio di Iriondo.\nDopo \"Non \u00e8 per sempre\", Manuel Agnelli ha modo di dedicarsi a vari progetti sia editoriali (\"Il meraviglioso tubetto\") che musicali (collaborazione con Emidio Clementi, leader dei Massimo Volume nel progetto \"Gli agnelli clementi\").\nIl 9 febbraio 2001 esce il doppio live \"Siam tre piccoli porcellin\", che comprende un CD elettrico ed uno acustico registrato nei teatri, che contiene anche l'inedito \"La sinfonia dei topi\". Viene inaugurato poi il progetto \"Tora! Tora!\", festival itinerante che riunisce il meglio della scena alternative italiana (progetto applaudito anche dal creatore del Lollapalooza, Perry Farrell dei Jane's Addiction/Porno for Pyros). Sul palco del \"Tora! Tora!\", infatti, sono saliti, tra gli altri, i Marlene Kuntz, i Subsonica, i Massimo Volume, Cristina Don\u00e0 e i Modena City Ramblers.\nMa l'anno dopo arriva una svolta, anche se in negativo: Xabier Iriondo, chitarrista ed elemento importantissimo per la band, che aveva contribuito notevolmente soprattutto per le bizzarr\u00ece dei primi due album in italiano, lascia per dedicarsi ad altri progetti, come i Six Minute War Madness e gli A Short Apnea.\nCon l'uscita di \"Quello che non c'\u00e8\", datato 5 aprile 2002, il sound degli Afterhours cambia e si evolve ancora, soprattutto per la mancanza di Xabier Iriondo, che il gruppo decide di non rimpiazzare con un nuovo membro ufficiale ma con un turnista a tempo pieno: Giorgio Ciccarelli, leader dei Sux!, altra band dello scenario alternative italiano.\nL'album, trascinato dal singolo \"Non sono immaginario\", ottiene un clamoroso successo di pubblico e si piazza addirittura al 4\u00ba posto nelle classifiche di vendita FIMI. Inizia, per il quartetto milanese, un lungo tour che li vedr\u00e0 affiancati in alcuni casi dai Mercury Rev (nel 2002) e dai The Twilight Singers di Greg Dulli (nel 2004), due band alternative americane.\nNel 2004 viene pubblicato il singolo \"Gioia e rivoluzione\" da Mescal. La \"title track\" \"Gioia e rivoluzione\" (cover degli Area incisa nell'album \"Crac!\" del 1975), \u00e8 suonata anche nel film di Guido Chiesa \"Lavorare con lentezza\", in cui gli Afterhours interpretano gli stessi Area. Sono presenti nel singolo anche \"La canzone di Marinella\" (cover di Fabrizio De Andr\u00e9) e \"La canzone popolare\" (cover di Ivano Fossati).\nIl 15 aprile 2005 esce \"Ballate per piccole iene\", che vede la partecipazione di Greg Dulli in veste di produttore.\nPubblicato con 4 copertine diverse si posiziona al 2\u00ba posto nella classifica musicale FIMI. Questo lavoro contiene pezzi \"cult\" della band come \"Ci sono molti modi\", \"Ballata per la mia piccola iena\", \"La sottile linea bianca\" e \"La vedova bianca\". Viene anche pubblicato in versione \"export\" in lingua inglese col nome di \"Ballads for Little Hyenas\", che uscir\u00e0 nella prima parte del 2006 in buona parte d'Europa e che vede l'aggiunta dell'interpretazione del brano \"The bed\" di Lou Reed.\nNell'album i temi di \"Quello che non c'\u00e8\" vengono ripresi ed ampliati. Gli Afterhours tornano in tour, arrivando a suonare nel 2006 negli Stati Uniti d'America e in Germania, accompagnati ancora una volta da Greg Dulli (ex Afghan Whigs) e, nella data di Roma dell'11 settembre al Villaggio Globale, anche da Mark Lanegan (ex Screaming Trees), a testimonianza dell'importanza della band milanese non solo sulla scena italiana.\nQuesto album, e questo tour, vedono l'ingresso nel gruppo del cantautore milanese Roberto Dell'Era, che nel gruppo suona il basso al posto di Andrea Viti. Nello stesso periodo entra ufficialmente nella band anche il polistrumentista Enrico Gabrielli.\n\"I milanesi ammazzano il sabato\" e partecipazione al Festival di Sanremo.\nIl 9 febbraio 2007 esce il primo dei due DVD doppi, intitolato \"Non usate precauzioni/Fatevi infettare (1985-1997)\", il quale contiene la prima parte del documentario sulla carriera degli Afterhours dal 1985 al 1997 e la raccolta completa di tutti i videoclip girati dal gruppo fin dagli esordi.\nL'11 maggio esce invece il secondo doppio DVD, \"Io non tremo (1997-2006)\", il quale, nella seconda parte del documentario, copre il periodo dal 1997 al 2006 e contiene la raccolta completa di 31 apparizioni live amatoriali e non della band.\nNell'agosto 2007, tramite un comunicato stampa, gli Afterhours annunciano la fine del loro rapporto con la casa discografica che li ha resi celebri, la Mescal, in favore di un nuovo contratto con Universal.\nIl 2 maggio 2008 esce il nuovo album della band, \"I milanesi ammazzano il sabato\", anticipato dall'uscita di un EP abbinato al mensile \"xL\" de la Repubblica, \"Le sessioni ricreative\", dove sono incisi brani che fanno da contorno al disco in uscita. \"I milanesi ammazzano il sabato\" \u00e8 un disco di non semplice impatto e non all'altezza dei precedenti lavori secondo la critica; in esso comunque spiccano canzoni come \"\u00c8 solo febbre\" e \"Pochi istanti nella lavatrice\".\nIl 3 ottobre 2008 esce una raccolta non autorizzata dalla band, pubblicata da EMI. Si tratta di \"Cuori e demoni\", costituita da 32 brani suddivisi in due CD, che ripercorre i dieci anni di carriera della band di Agnelli (escluso l'ultimo album). Viene inoltre anche realizzata una versione \"deluxe\" con un DVD contenente tutti i videoclip realizzati.\nIl 24 ottobre 2008 esce la \"reissue\" de \"I milanesi ammazzano il sabato\" che, oltre all'album contiene un secondo CD contenente 9 tracce: 5 registrate live all'Auditorium Demetrio Stratos di Radio Popolare a Milano, 2 all'Auditorium Cavea di Roma, l'inedito \"Due Di Noi\" (in cui canta Roberto Dell'Era) e una reinterpretazione dei Nirvana dal titolo \"You Know You're Right\". Inoltre contiene un booklet con oltre 20 foto inedite del tour 2008.\nCon la fine del contratto che li legava ad Universal, nel febbraio 2009 partecipano al 59\u00ba Festival di Sanremo sotto esplicita richiesta del presentatore Paolo Bonolis. Il brano proposto \u00e8 \"Il paese \u00e8 reale\", con cui vengono eliminati al primo turno, ma che comunque vale al gruppo il prestigioso Premio della Critica \"Mia Martini\".\nIn nessuna compilation della kermesse sanremese \u00e8 presente il brano eseguito da Manuel e soci al Teatro Ariston. Il pezzo viene infatti pubblicato in esclusiva nell'album \"\", insieme ad altri 18 pezzi inediti scritti per l'occasione da altrettanti artisti della scena alternativa italiana, tra cui Paolo Benvegn\u00f9, Zen Circus, Dente, Cesare Basile, Il Teatro degli Orrori e gli Zu. La distribuzione \u00e8 affidata alla catena di negozi FNAC dal 25 febbraio.\nDurante l'intervista a Bonsai TV pubblicata nel marzo 2010, Manuel Agnelli spiega come Milano sia ancora viva sotto l'aspetto dell'underground musicale, rendendola nuovamente \"reale\"; aggiunge anche che la musica \u00e8 politica, pur chiarendo che \"Il paese \u00e8 reale\" sotto questo aspetto \u00e8 solo un piccolo progetto.\nAd aprile Enrico Gabrielli comunica l'intenzione di lasciare la band per proseguire a tempo pieno con gli altri suoi progetti, rappresentati dai gruppi Mariposa e Calibro 35. Ufficialmente la collaborazione viene portata a termine il 14 maggio. Gabrielli viene rimpiazzato dal violinista Rodrigo D'Erasmo (ex Nidi d'Arac).\nNel 2009 partecipano al brano \"Domani 21/04.2009\", registrato a scopo benefico con i maggiori esponenti della musica italiana sotto il nome di \"Artisti Uniti Per L'Abruzzo\". A Luglio, a Marina di Carrara, vincono il \"Premio Lunezia della Critica\" per l'album \"Il paese \u00e8 reale\".\nNello stesso anno collaborano con Mina nella realizzazione di \"Adesso \u00e8 facile\", contenuta nell'album \"Facile\".\nNell'ottobre 2009 ritornano negli Stati Uniti, dove si esibiscono nell'ambito della rassegna \"Hit Week L.A.\" insieme ad altri artisti italiani.\nDopo il \"Voglio far qualcosa che serva tour\" del 2009, che ha visto la band di Manuel Agnelli calcare i pi\u00f9 importanti palchi italiani, gli Afterhours affrontano il 2010 con un nuovo e particolare progetto teatrale, che vede gli Afterhours sul palco con lo GnuQuartet e con molti ospiti, tra cui Antonio Rezza.\nRitorno di Iriondo e pubblicazione di \"Padania\".\nNel tour estivo del 2010, e poi anche in quello del 2011, dopo anni di lontananza dagli Afterhours, Xabier Iriondo torna a suonare con la sua storica band.\nDurante l'autunno 2010 cominciano le registrazioni per il nuovo album in studio, che vedr\u00e0 la luce nel 2012, brevemente interrotte per suonare in Cina, a Shanghai, ospiti del Commissariato Generale del Governo per l'Expo 2010 per due live, uno dei quali nella Mao Live House.\nNel 2011 partecipano alle riprese del film \"Cosimo e Nicole\" di Francesco Amato. La scena con protagonisti gli Afterhours viene girata, in particolare, durante il concerto del 22 settembre a Collegno (TO). Nella stessa occasione si esibiscono, e quindi prendono parte al film, anche i Verdena e i Bud Spencer Blues Explosion. Il film esce nelle sale cinematografiche il 29 novembre 2012.\nIl 29 febbraio 2012 pubblicano un EP dal titolo \"Meet Some Freaks on Route 66\", distribuito solo in allegato con il mensile \"la Repubblica XL\" e contenente 8 tracce rivisitate e registrate negli Stati Uniti, tra cui un pezzo di Fred Neil, \"Dolphins\", eseguito con i Majakovich.\nLo stesso giorno ufficializzano la data di pubblicazione ed il titolo del decimo album in studio della band, che viene pubblicato il 17 aprile 2012 e che si intitola \"Padania\". Il 1\u00ba marzo viene pubblicato il brano \"La tempesta \u00e8 in arrivo\", colonna sonora della serie tv di Sky Cinema \"Faccia d'angelo\", inserito anche nel nuovo album.\nIl 27 marzo 2012 EMI pubblica una raccolta non autorizzata degli Afterhours, dal titolo \"The Best Of\". La raccolta, come nel caso della precedente \"Cuori e demoni\" (pubblicata poco dopo \"I milanesi ammazzano il sabato\" e prima della partecipazione del gruppo al Festival di Sanremo 2009), \u00e8 stata pubblicata a ridosso della data di uscita dell'album \"Padania\". Gli Afterhours hanno criticato questa scelta facendo sapere di \u00abnon essere mai stati coinvolti in questa operazione, cos\u00ec come l'altra volta, n\u00e9 di aver avuto niente a che fare con la scelta dei brani, del titolo o della copertina della compilation\u00bb.\nIl 30 marzo viene pubblicato il singolo \"Padania\". Fa seguito la pubblicazione del video ufficiale, proposto in due versioni.\nIl 17 aprile viene pubblicato l'LP \"Padania\", decimo album in studio della band, coprodotto da Manuel Agnelli e Tommaso Colliva. Il disco si appoggia, per la distribuzione, ad Artist First.\nIl 1\u00ba maggio seguente, durante il concerto del Primo Maggio a Roma, si innesca una polemica per la mancata performance degli Afterhours, che viene annullata all'ultimo momento dall'organizzazione per problemi tecnici. Il gruppo, infatti, non ha potuto calcare il palco, nonostante la loro esibizione fosse prevista per le 23:06, per il vietatissimo sforamento dell'orario limite nel rispetto delle norme relative all'inquinamento acustico.\nIl 19 maggio si esibiscono a L'Aquila in un concerto gratuito insieme a Il Teatro degli Orrori per ricordare le vittime del terremoto avvenuto nel 2009 e per ricordare che i fondi raccolti con la canzone benefica \"Domani 21/04.2009\" sono ancora bloccati su un conto corrente.\nNell'ottobre 2012, grazie a \"Padania\", si aggiudicano la Targa Tenco per il \"miglior album\" dell'anno e il PIMI (Premio Italiano per la Musica Indipendente), organizzato dal MEI come \"miglior gruppo\", con quest'ultimo premio che gli verr\u00e0 conferito il dicembre seguente a Bari in occasione del \"Medimex\". Sempre nel dicembre 2012 si aggiudicano il \"Premio della Critica\" di Musica e dischi.\nIl 6 marzo 2013 viene diffuso il video di \"Spreca una vita\", girato da Graziano Staino al Teatro Rossi di Pisa. Sempre nel 2013, in occasione del \"Club tour 2013\", la band pubblica una release di \"Padania\" in collaborazione con l'etichetta fiorentina Black Candy Records a partire da aprile e disponibile in CD e vinile. Il disco viene distribuito in Europa, Giappone e Canada attraverso il prestigioso marchio Rough Trade Records. La versione in vinile, costituita da un doppio 12\" trasparente, \u00e8 distribuita anche in Italia dal 1\u00ba aprile 2013 in tiratura limitata (500 copie).\nNel luglio 2013 comunicano l'avvio di un nuovo progetto chiamato \"Hai paura del buio?\", come il celebre album del 1997. Si tratta di un festival culturale itinerante a cui prendono parte non solo altri musicisti (tra cui Marta sui Tubi, Il Teatro degli Orrori, Ministri, Daniele Silvestri e Verdena), ma anche attori di cinema e teatro (Antonio Rezza con Flavia Mastrella, Michele Riondino), scrittori (Chiara Gamberale, Paolo Giordano), disegnatori e ballerini.\nNell'agosto 2013 si sono esibiti allo Sziget Festival in Ungheria.\n\"Hai paura del buio? Reloaded and Remastered\" e cambio di formazione.\nL'11 marzo 2014 \u00e8 stato pubblicato per Universal Music Group, l'edizione speciale di \"Hai paura del buio?\", album degli Afterhours, pubblicato nel 1997. Il progetto vede coinvolti diversi artisti di spicco della musica italiana ed internazionale che hanno collaborato con gli Afterhours per reinterpretare i brani che compongono l'album e proporre al pubblico una versione nuova e particolare. L'edizione speciale contiene, oltre al nuovo CD, anche la versione rimasterizzata dell'album originale.\n\u00abNei dischi siamo sempre stati refrattari ad avere ospiti\u00bb ha spiegato Manuel Agnelli \u00abOra per\u00f2, a quasi vent'anni di distanza, ci sembrava giusto farlo\u00bb.\nNella primavera prende il via il tour \"Hai paura del buio?\", organizzato da Live Nation.\nIl 1\u00ba maggio 2014 il gruppo si esibisce a Taranto in occasione del concerto del Primo Maggio organizzato dal Comitato dei cittadini e lavoratori liberi e pensanti (direttori artistici Michele Riondino e Roy Paci, conduttori Luca Barbarossa, Valentina Petrini e Andrea Rivera) e che vede la partecipazione anche di Vinicio Capossela, Caparezza, Sud Sound System, Tre Allegri Ragazzi Morti, Apr\u00e8s La Classe, 99 Posse, Paola Turci, Nobraino e altri artisti.\nIl 5 agosto 2014 ricevono a Palmi il Riccio d'Argento di Gerardo Sacco, \"Premio ai Migliori Live d'Autore dell'anno\" di Fatti di Musica 2014, la rassegna del live d'autore diretta da Ruggero Pegna giunta alla 28\u00aa edizione.\nNel novembre la formazione subisce due cambiamenti significativi, il giorno 3 con un comunicato sul sito ufficiale della band, Giorgio Prette comunica la sua uscita dal gruppo, 7 giorni dopo, con un nuovo comunicato la band annuncia la fine della collaborazione con Giorgio Ciccarelli e l'entrata in formazione per il successivo tour teatrale di Fabio Rondanini (Calibro 35) e Stefano Pilia (Massimo Volume).\nIl 26 novembre \u00e8 stato inoltre pubblicato con Feltrinelli Real Cinema il DVD dedicato al tour, realizzato da Giorgio Testi. Uscito in versione cofanetto DVD + booklet fotografico a cura di Andrea Samon\u00e0, viene registrato all'Alcatraz di Milano il 26 marzo 2014 e presenta l'album nella sua interezza seguendo la scaletta originale.\n\"Folfiri o Folfox\".\nNel maggio 2016 il gruppo annuncia il successivo album in studio.\nSi tratta di un doppio album contenente diciotto brani dal titolo \"Folfiri o Folfox\", dal nome di due trattamenti chemioterapici a cui si era sottoposto il padre di Manuel Agnelli prima di morire.\nIl singolo \"Il mio popolo si fa\" \u00e8 stato pubblicato il 9 maggio 2016, seguito da \"Non voglio ritrovare il tuo nome\", diffuso il 20 maggio seguente.\nIl disco ha debuttato direttamente alla prima posizione della classifica dei dischi pi\u00f9 venduti in Italia stilata dalla FIMI.\nNel novembre 2017 il gruppo pubblica la raccolta \"Foto di pura gioia\" per celebrare il trentennale della formazione della band, avvenuta nel 1987. Il disco \u00e8 accompagnato da una nuova versione del brano \"Bianca\" che vede la partecipazione di Carmen Consoli e il cui video \u00e8 diretto da Cosimo Alem\u00e0. Tra il 2017 ed il 2018 il gruppo propone un tour celebrativo con la partecipazione in alcune date dello storico batterista Giorgio Prette.\nA luglio 2018, ad Aulla (Ms), vincono il \"Premio Lunezia Rock d'Autore\" per l'album \"Folfiri o Folfox.\"\nConcerto per i 30 anni di carriera: la prima volta al Forum di Assago.\nIl 30 ottobre 2017 viene annunciato l\u2019unico concerto della band nel 2018 (esattamente il 10 aprile al Mediolanum Forum) a chiusura dei festeggiamenti del trentennale di fondazione del gruppo. Ospiti della serata gli ex-membri storici della band.\nNelle tre ore di concerto, oltre alla formazione in forza dal 2014, sul palco si sono alternate altre due formazioni, quella di \"Hai paura del buio?\" e una formazione degli anni \u201980-\u201990.\nIl 25 gennaio 2019 viene pubblicato il relativo album live \"Noi siamo Afterhours\", formato da un doppio CD con la scaletta quasi integrale e da un DVD contenente un docufilm con le immagini del concerto alternate a filmati d'archivio che ripercorrono la storia della band.\nPremi, riconoscimenti ed eventi.\nDopo il Club Tour 2013, nel periodo estivo gli Afterhours si sono dedicati al Festival multiculturale itinerante \"Hai Paura del Buio?\", festival nato da un'idea di Manuel Agnelli, che ha racchiuso in ogni serata musica, danza, pittura, poesia, videoarte, ed ha raccolto nelle 3 serate circa ventimila presenze.\nA Luglio, ad Aulla (Ms), partecipano al Premio Lunezia in qualit\u00e0 di vincitori del \"Premio Lunezia Rock d'Autore\" per l'album \"Folfiri o Folfox.\""}
{"id": "132935", "revid": "1543377", "url": "https://it.wikipedia.org/wiki?curid=132935", "title": "624 Hektor", "text": "624 Hektor, a volte in italiano 624 Ettore, \u00e8 un asteroide troiano di Giove del campo greco del diametro medio di circa 225 km. \nCaratteristiche.\nHektor, il pi\u00f9 grande asteroide troiano di Giove, \u00e8 un asteroide di tipo D caratterizzato da una superficie scura e rossastra; presenta un'orbita caratterizzata da un semiasse maggiore pari a e da un'eccentricit\u00e0 di 0,0232805, inclinata di 18,16246\u00b0 rispetto all'eclittica. \u00c8 uno dei corpi di maggiori dimensioni nel Sistema solare tra quelli significativamente allungati, misurando 370 \u00d7 195 chilometri, il che port\u00f2 ad ipotizzare che Hektor potesse essere un asteroide binario a contatto come ad esempio 216 Kleopatra. Le osservazioni del telescopio spaziale Hubble, effettuate nel 1993, pur non mostrando un'evidente figura bilobata, non hanno per\u00f2 permesso di escludere del tutto la possibilit\u00e0 di un contatto binario.\nScoperta.\nScoperto il 10 febbraio 1907 da August Kopff dall'osservatorio K\u00f6nigstuhl presso Heidelberg, l'asteroide \u00e8 dedicato all'eroe troiano Ettore. Scoperto prima ancora che venisse definita la divisione degli asteroidi troiani di Giove in \"campo greco\", situato nel punto lagrangiano L4 e \"campo troiano\", situato nel punto L5, Hektor, al pari di 617 Patroclus, si trova nel campo \"sbagliato\": esso \u00e8 infatti compreso nel campo greco, pur essendo il suo nome dedicato ad un eroe troiano.\nSatellite.\nNel 2006 Franck Marchis ha individuato un satellite che, inizialmente denominato S/2006 (624) 1, nel 2017 il satellite ha ricevuto la denominazione 624 I Skamandrios. Il satellite, di dimensioni tra i 9 e i 15 km, orbita a 957,5 (\u00b155,3) km in circa 3 giorni.\nIl satellite \u00e8 dedicato a Scamandrio, nome dato alla nascita ad Astianatte, uno dei figli di Ettore. \nHektor nella finzione.\nUn breve racconto di Stephen Baxter, \"The Fubar Suit\" (1997), descrive un astronauta che esplora Hektor."}
{"id": "132936", "revid": "599013", "url": "https://it.wikipedia.org/wiki?curid=132936", "title": "Cafu", "text": "Soprannominato \"Il Pendolino\" dai tifosi della Roma , \u00e8 considerato uno dei pi\u00f9 forti terzini destri di tutti i tempi.\nNel corso della sua carriera, iniziata nel 1989 al San Paolo e successivamente proseguita tra , Palmeiras, Roma e Milan, ha vinto numerosi titoli sia a livello nazionale che internazionale, come due Coppe Intercontinentali nel 1992 e nel 1993, una Coppa delle Coppe nel 1995, due Supercoppe UEFA nel 2003 e nel 2007, una Champions League nel 2007 e una Coppa del mondo per club FIFA nel 2007.\n\u00c8 uno degli unici tre calciatori della storia, insieme a Ronaldinho e Dida, ad essere riuscito a conquistare, almeno una volta, UEFA Champions League, Copa Libertadores, Coppa del Mondo FIFA, Copa Am\u00e9rica e Confederations Cup.\n\u00c8 primatista assoluto di presenze con la maglia della nazionale brasiliana, con la quale vanta un quinquennio da capitano (2002-2006), 142 presenze e 5 gol. Si \u00e8 laureato per due volte campione del mondo, nel 1994 e nel 2002, per due volte campione d'America nel 1997 e nel 1999 e per una volta vincitore della Confederations Cup nel 1997.\nA livello individuale \u00e8 l'unico giocatore nella storia del calcio ad aver disputato consecutivamente tre finali del campionati del mondo. Nel 1994 \u00e8 stato nominato calciatore sudamericano dell'anno. Nel 2004 \u00e8 stato inserito nella FIFA 100, una lista dei pi\u00f9 grandi giocatori viventi, selezionata da Pel\u00e9 e dalla FIFA in occasione delle celebrazioni del centenario della federazione. Nel 2006 \u00e8 stato inserito nella \"squadra ideale del decennio\" dal \"Sun\". Nel 2013 \u00e8 stato incluso nella formazione pi\u00f9 forte della storia da parte della rivista \"World Soccer\". Nel 2014 \u00e8 stato inserito dal quotidiano inglese \"The Guardian\" nella lista dei 30 migliori calciatori che \u00abhanno lasciato un segno\u00bb nella storia dei campionati del mondo. Il suo nome figura sia nella \"Hall of Fame\" ufficiale della che del . Nel 2020 \u00e8 stato inserito da France Football nel Dream Team del Pallone d'oro come miglior terzino destro della storia del calcio. Sar\u00e0 poi ambasciatore del Mondiale del 2022 che si disputer\u00e0 in Qatar.\nBiografia.\nCresciuto in una famiglia disagiata, nel quartiere di Jardim Irene, intraprende molto presto il cammino verso la carriera calcistica con il soprannome di Cafu, in onore dell'ala brasiliana Cafuringa, idolo del padre. Nel 1999, mentre giocava per la Roma, intraprese gli studi in economia presso l'European School of Economics della capitale.\nRimasto coinvolto nello scandalo dei passaporti del 2001, fu condannato a 9 mesi con la condizionale: rinviato a giudizio nel 2004, assieme al presidente Franco Sensi, venne infine assolto nel 2006.\nIl primogenito Danilo \u00e8 morto il 4 settembre 2019 all'et\u00e0 di trent'anni, colto da infarto durante una partita.\nCaratteristiche tecniche.\nEra un terzino destro di spinta, dotato di grande velocit\u00e0 e abilit\u00e0 nel cross, caratteristiche che lo rendevano estremamente efficace nelle sue incursioni offensive. Nella sua lunga carriera ha ricoperto anche ruoli pi\u00f9 avanzati, come l'esterno di centrocampo in un 3-5-2 e l'ala destra in un 3-3-3-1.\nCarriera.\nClub.\nInizi e San Paolo.\nEntr\u00f2 in giovent\u00f9 nel vivaio del Nacional, per poi passare a quelli della Portuguesa e dell'Itaquaquecetuba. Nei primi anni 1980 venne rifiutato dalle giovanili di varie squadre, come il Corinthians, il Palmeiras e l'Atletico Mineiro, fino a quando, nel 1988, entr\u00f2 nelle giovanili del San Paolo, con cui vinse il torneo giovanile della Coppa San Paolo.\nEsord\u00ec in prima squadra e nella S\u00e9rie A brasiliana per sostituire l'infortunato terzino destro Z\u00e9 Teodoro. A 19 divenne titolare, grazie a Tel\u00ea Santana che ne individu\u00f2 le ottime doti e dunque non esit\u00f2 a promuoverlo. In quegli anni si form\u00f2 come terzino destro, ma gioc\u00f2 diverse partite anche da centrocampista e a volte addirittura da attaccante, risultando sempre il migliore, e perfino il capocannoniere della squadra. Dal 1989 al 1993 conquist\u00f2 il campionato brasiliano nel 1991, due Coppe Libertadores nel 1992 e nel 1993 e infine, nel 1993, la Coppa Intercontinentale contro il Milan. Nel 1994 fu nominato Calciatore sudamericano dell'anno.\nReal Saragozza e Palmeiras.\nNel gennaio 1995, fresco Campione del Mondo con il Brasile, si trasfer\u00ec in Spagna al , con cui vinse la Coppa delle Coppe. Con il club spagnolo disput\u00f2 un totale di 19 partite.\nNel maggio 1995 la Parmalat acquist\u00f2 il cartellino del giocatore per poterlo inserire nella rosa del Palmeiras. Tuttavia, per evitare una possibile ammenda da parte del San Paolo, che al momento della cessione del giocatore aveva inserito una clausola che gli impediva di ritornare subito in Brasile a giocare per un'altra delle maggiori squadre pauliste, la societ\u00e0 lo tesser\u00f2 dalla Juventude, altra squadra che sponsorizzava, con cui Cafu disput\u00f2 solo due partite. Nel successivo mese di giugno si trasfer\u00ec dalla Juventude al Palmeiras, con cui gioc\u00f2 due anni sotto la guida di Vanderlei Luxemburgo, uno fra i pi\u00f9 bravi allenatori brasiliani, vincendo il titolo di campione paulista nel 1996 e continuando a migliorarsi sul piano tattico.\nRoma.\nNegli anni 1990 Falcao fu consultato dalla Roma per delle consulenze su Cafu e Zago fornendo in entrambi i casi delle relazioni favorevoli. Nel 1997 il terzino brasiliano fu acquistato dalla societ\u00e0 giallorossa per 13 miliardi di lire.\nEsord\u00ec in Serie A in Empoli-Roma (1-3), prima giornata del campionato 1997-1998. Dal punto di vista tecnico e tattico, dimostr\u00f2 di essere compatibile con i rigidi schemi dell'allenatore boemo Zden\u011bk Zeman, fautore di un gioco rapido e molto offensivo improntato sul 4-3-3, mostrandosi disposto al sacrificio e alla corsa. \nDopo solo un mese in Serie A era gi\u00e0 considerato uno dei migliori stranieri del campionato e i tifosi giallorossi cominciarono a soprannominarlo \"il Pendolino\" per quel suo infaticabile correre lungo la fascia destra, avanti e indietro. \nL'11 aprile 1998 realizz\u00f2 il suo primo gol in Serie A nella sconfitta all'Olimpico contro l'Inter (1-2).\nDopo un campionato 1998-1999 altalenante la Roma si affid\u00f2 al tecnico Fabio Capello che riusc\u00ec a trasmettere subito alla squadra la grinta e il carattere vincente. Gli anni con Capello costituirono per Cafu un periodo di sempre maggiore responsabilit\u00e0 nella squadra giallorossa, sia dentro che fuori dal campo. Il 18 gennaio 1998 realizz\u00f2 la sua prima doppietta in Serie A nella vittoria per 1-3 contro la Fiorentina, sancendo dopo venti mesi la fine dell'imbattibilit\u00e0 viola.\nTitolare inamovibile della Roma che vinse lo scudetto nel 2001, in quella stagione realizz\u00f2 una delle giocate pi\u00f9 famose della sua carriera, i celebri sombreri al biancoceleste e futuro Pallone d'Oro Pavel Nedv\u011bd durante il derby della capitale Lazio-Roma del 17 dicembre 2000. Nella stagione 2001-2002 aggiunse al suo \"palmar\u00e8s\" la Supercoppa italiana e nella stessa stagione esord\u00ec in UEFA Champions League contro il Real Madrid nella prima gara della fase a gironi. In quella stagione fu spesso messo in ballottaggio con Panucci per il posto di titolare. \nIl 13 marzo 2002 segn\u00f2 il suo primo gol in Champions, quello del pareggio ai danni del Galatasaray nella penultima gara della seconda fase a gironi.\nAlla fine della stagione 2002-2003 la Roma decise di non rinnovargli il contratto, ritenendolo ormai un giocatore finito oltrech\u00e9 tra i responsabili dell'annata negativa della difesa giallorossa, reduce da 41 gol presi tra campionato e coppe.\nMilan.\nDopo aver rifiutato una sostanziosa offerta da parte del club giapponese dello Yokohama Marinos, nell'estate del 2003 si accas\u00f2 a parametro zero al Milan. And\u00f2 cos\u00ec a rafforzare la difesa rossonera che gi\u00e0 da un anno necessitava di un terzino destro naturale. Infatti, in quella posizione il tecnico Ancelotti fu quasi sempre costretto a impiegare prima \u0160imi\u0107 e poi Costacurta.\nAccolto con iniziale scetticismo dalla tifoseria rossonera per la sua non pi\u00f9 giovane et\u00e0, Cafu vinse per\u00f2 subito le diffidenze diventando titolare e sfoggiando ottime prestazioni. Esord\u00ec in maglia rossonera il 27 agosto 2003 nella partita di campionato -Milan (0-2), mentre due giorni dopo conquist\u00f2 il primo trofeo con i rossoneri: la Supercoppa europea 2003 contro il Porto. Il 21 dicembre realizz\u00f2 invece il suo primo gol con la nuova maglia nella sconfitta casalinga per 1-2 contro l'Udinese. Il 6 gennaio ritorn\u00f2 a Roma da avversario e fu accolto dai fischi della tifoseria giallorossa: \u00abMi aspettavo tutto - dichiar\u00f2 il brasiliano - e nessun problema. Ai fischi non ho neanche fatto caso e non mi hanno affatto ferito. L'importante \u00e8 aver vinto. Simili accoglienze nel calcio avvengono, fanno parte del gioco, non \u00e8 facile per i tifosi accettare che un giocatore di spicco cambi maglia\u00bb. Nella stessa partita, vinta dal Milan per 1-2, usc\u00ec anticipatamente dal campo per un problema muscolare. Il 2 maggio 2004 vinse il suo primo scudetto con i rossoneri (e il secondo personale) a due giornate dal termine del campionato grazie alla vittoria per 1-0 contro la Roma. Con 41 presenze tra campionato e coppe risult\u00f2 tra i giocatori pi\u00f9 impiegati da Ancelotti.\nL'arrivo di Stam nel mercato estivo del Milan all'inizio della stagione 2004-2005 costrinse Ancelotti a ridisegnare la difesa rossonera. Cafu dichiar\u00f2 che avrebbe lottato per un posto da titolare e che era disponibile a giocare anche in un ruolo pi\u00f9 avanzato. Il 21 agosto 2004, in occasione della Supercoppa italiana vinta contro la Lazio, esord\u00ec la nuova difesa rossonera con Cafu e Nesta riconfermati nei loro ruoli originari (terzino destro e difensore centrale), Maldini spostato sulla fascia sinistra e Stam nel ruolo di difensore centrale. Nonostante questa fosse la difesa titolare, in pi\u00f9 occasioni Ancelotti prefer\u00ec lasciare Cafu in panchina e invertire i ruoli di Maldini e Stam da terzino sinistro e difensore centrale a difensore centrale e terzino destro Il 24 novembre 2004 Cafu realizz\u00f2 un assist per Kak\u00e1 nella quinta giornata della fase a gironi di Champions League contro lo \u0160achtar e gioc\u00f2 titolare a sorpresa (per via del forfait di Stam) l'ottavo di finale di andata contro il , risultando uno dei migliori della sfida vinta dai rossoneri per 0-1. Fu impiegato titolare anche nella storica finale di Champions persa contro il Liverpool ai rigori.\nIl 25 luglio 2005, durante l'amichevole contro il Chelsea, Cafu si infortun\u00f2 al ginocchio sinistro. Il 20 novembre 2005, nella sfida di campionato contro la Fiorentina a Firenze, entr\u00f2 nella ripresa per sostituire Stam e si infortun\u00f2 nuovamente al medesimo ginocchio. Fuori per pi\u00f9 di due mesi ritorn\u00f2 titolare in -Milan (3-0), dove risult\u00f2 uno dei migliori nella delusione generale. Cafu raccont\u00f2 in seguito che questo fu il periodo peggiore della sua avventura rossonera. Gli infortuni calarono il suo rendimento e la malattia del padre non gli permetteva di entrare in campo con la giusta mentalit\u00e0. Nel mese di febbraio fu sottoposto a intervento in artroscopia in Brasile alla presenza dottor Massimilano Sala, il medico sociale del Milan. Il recupero fu lungo e si concretizz\u00f2 solo nel mese di aprile. Ebbe cos\u00ec l'occasione di giocare, sebbene da subentrante, le due semifinali di andata e ritorno di Champions League contro il Barcellona che sancirono l'eliminazione del Milan dalla coppa.\nNella stagione 2006-2007 vinse la UEFA Champions League contro il Liverpool, ma non scese in campo nella finale perch\u00e9 Ancelotti gli prefer\u00ec il neoacquisto Oddo. Le sue confortanti prestazioni di fine campionato convinsero la dirigenza rossonera a puntare ancora su di lui. Nella stagione 2007-2008 visse un lungo ballottaggio con Oddo. Il 31 agosto 2007, pur non scendendo in campo, vinse la Supercoppa europea contro il . Il 16 dicembre 2007 gioc\u00f2 gli ultimi minuti della finale di Coppa del mondo per club contro il , finale che i rossoneri vinsero per 2-4. Il 16 maggio 2008, nel corso della trasmissione televisiva \"Segni Particolari\" in onda su Milan Channel, Cafu e il connazionale Serginho annunciarono l'addio al Milan e il giorno seguente Cafu scrisse una lettera aperta per salutare i suoi tifosi. Il 18 maggio gioc\u00f2 la sua ultima gara con la maglia rossonera contro l'Udinese, ultima giornata di campionato, realizzando tra l'altro anche il suo ultimo gol tra i professionisti.\nNazionale.\nCafu debutt\u00f2 con la maglia della nazionale maggiore il 12 settembre 1990, in una gara amichevole contro la . L'anno dopo fu convocato dal C.T. Falc\u00e3o per disputare la Copa Am\u00e9rica 1991. Gioc\u00f2 titolare 4 delle 5 partite disputate dalla \"Sele\u00e7ao\", che concluse il torneo al secondo posto.\nNel 1993 venne convocato dal C.T. Parreira per disputare la Copa Am\u00e9rica 1993. Nel 1994 realizz\u00f2 il suo primo gol in nazionale durante l'amichevole vinta 8-2 contro l'. Nel 1994 venne convocato da Parreira per disputare i Mondiali 1994. Esord\u00ec il 4 luglio 1994, entrando nel secondo tempo al posto di Zinho nell'ottavo di finale vinto contro gli . Sempre da subentrante gioc\u00f2, seppur per pochi secondi, i quarti di finale vinti contro i . La sua consacrazione come titolare avvenne con l'infortunio di Jorginho, dopo soli 22 minuti della finale vinta ai calci di rigore contro l'Italia. Cafu gioc\u00f2 una partita sufficiente, cercando di ripetere i danni fatti con il San Paolo al Milan nella finale dell'Intercontinentale.\nCon il C.T. Zagallo divenne titolare del Brasile e disput\u00f2 da protagonista la Confederations Cup 1997, che i verdeoro si aggiudicarono nella finale vinta per 6-0 contro l'Australia. L'anno successivo fu convocato per i Mondiali 1998. Alla vigilia del torneo, per rincuorare i suoi compagni ed esorcizzare la paura, Cafu dichiar\u00f2:\nIl 16 giugno 1998, nella seconda gara della fase a gironi contro il , realizz\u00f2 l'assist per il momentaneo raddoppio di Rivaldo. Il 3 luglio, nel quarto di finale vinto contro la , rimedi\u00f2 una doppia ammonizione che lo costrinse a saltare la semifinale contro l'Olanda. Disput\u00f2 invece la finale persa per 3-0 contro la padrona di casa.\nNel 1999 vinse la Copa Am\u00e9rica 1999 sotto la gestione di Luxemburgo, allenatore che lo aveva gi\u00e0 allenato al Palmeiras. Nel 2002 venne convocato dal C.T. Scolari per i Mondiali 2002. A causa dell'infortunio di Emerson eredit\u00f2 i gradi di capitano della nazionale verdeoro. L'8 giugno 2002, nella seconda partita della fase a gironi contro la , realizz\u00f2 l'assist a Ronaldo per il definitivo 4-0 in favore del Brasile. Il 26 giugno, nella semifinale contro la , risult\u00f2 il migliore dei verdeoro che, imponendosi per 1-0 sugli avversari (gol di Ronaldo), si qualificarono per la finale contro la . Scendendo in campo nella vittoriosa finale contro i tedeschi, Cafu divent\u00f2 il primo giocatore nella storia del calcio a disputare la terza finale mondiale consecutiva.\nNel 2006 venne convocato da C.T. Parreira per i Mondiali 2006, nonostante fosse al rientro da un grave infortunio al ginocchio. Nella partita d'esordio contro la risult\u00f2 uno dei migliori in campo e serv\u00ec l'assist a Kak\u00e1 per il definitivo 1-0 in favore del Brasile. Il 18 giugno, scendendo in campo contro l', Cafu eguagli\u00f2 il record detenuto da Dunga e Taffarel: 18 presenze nella \"Sele\u00e7\u00e3o\" durante la fase finale dei Mondiali. Il 27 giugno, negli ottavi di finale contro il , realizz\u00f2 un altro assist, stavolta per Adriano, e divent\u00f2 il giocatore brasiliano con pi\u00f9 presenze in assoluto nei Mondiali. Il 1\u00ba luglio 2006 disput\u00f2 il quarto di finale contro la Francia che sanc\u00ec l'eliminazione del Brasile dalla competizione. Nonostante la stampa di settore riconobbe la sua prestazione la peggiore dell'intera rosa brasiliana, Cafu dichiar\u00f2 di non avere alcuna intenzione di lasciare la \"Sele\u00e7ao\": \u00abPenso che per la nazionale brasiliana non sia arrivato il momento di aprire indiscriminatamente ai giovani. Ci vuole una giusta miscela tra vecchi e giovani, esperienza e freschezza, e allora perch\u00e9 dovrei smettere? No, io non mollo. Il mio sogno \u00e8 arrivare al Mondiale 2010\u00bb. Tuttavia, quella con la Francia fu la sua ultima partita con la maglia verdeoro, anche perch\u00e9 Dunga, nuovo C.T. e suo ex-compagno di squadra, non lo convoc\u00f2 mai.\nNella sua lunga carriera con la maglia verdeoro disput\u00f2 142 incontri, il che lo rende tuttora il giocatore che vanta il maggior numero di presenze.\nStatistiche.\nPresenze e reti nei club.\n\"Statistiche aggiornate al 18 maggio 2008\".\nRecord.\n\"Statistiche aggiornate al 1\u00ba luglio 2006.\""}
{"id": "132938", "revid": "122438625", "url": "https://it.wikipedia.org/wiki?curid=132938", "title": "Ordini di grandezza (superficie)", "text": "Questa tabella confronta i vari ordini di grandezza delle superfici partendo da oggetti piccolissimi fino ad arrivare a oggetti grandissimi."}
{"id": "132939", "revid": "1543377", "url": "https://it.wikipedia.org/wiki?curid=132939", "title": "Jaguar XJ-S", "text": "La Jaguar XJ-S, in seguito solo XJS, \u00e8 una coup\u00e9 di fascia alta prodotta dalla Jaguar tra il 1975 e il 1996.\nBasata sulla meccanica della coeva berlina Jaguar XJ, la \"XJ-S\" aveva il compito di sostituire la E-Type V12, ma non riusc\u00ec a non farla rimpiangere, nonostante le buone qualit\u00e0 le abbiano consentito di essere prodotta per 20 anni e sette mesi in 115.413 esemplari suddivisi in 3 serie.\nStoria e sviluppo.\nIl primo lavoro per portare ad una sostituta della Jaguar E-Type venne siglato \"XJ27\" e part\u00ec nel 1969 con William Heynes responsabile capo del progetto. Come sua erede sarebbe stata naturale un'auto scoperta, tuttavia in base alle normative in merito alla sicurezza in Europa e soprattutto negli USA ed alle tendenze di mercato, si decise di investire in una Gran Turismo 2+2 chiusa. Nelle intenzioni della casa doveva essere lanciata nel 1972 ma poi l'entrata della Jaguar nel gruppo British Leyland e la crisi petrolifera del 1973 fecero posticipare il lancio al 1975.\nPrima serie: XJ-S (1975-1980).\nLa prima \"XJ-S\" venne presentata il 10 settembre 1975 al Salone dell'Automobile di Francoforte ma entr\u00f2 effettivamente in produzione solo nel 1976. Il motore utilizzato era il V12 EFI (\"Electronic Fuel Injection\") con iniezione Bosch D-Jetronic da 5,3 litri con 288 CV e 40 Kgm di coppia massima che, a carburatori, aveva equipaggiato la E-Type 3\u00aa serie abbinato al cambio automatico Borg-Warner mod.12 o al cambio manuale a 4 marce della E-Type. Tuttavia quel cambio manuale venne poco apprezzato dai clienti e quindi eliminato nel 1979 e da allora tutte le vetture V12 prodotte in seguito montarono la sola trasmissione automatica, una nuova GM Turbo Hydra-Matic 400 a 3 rapporti.Nello stesso 1979 si pens\u00f2 di adottare anche il cambio meccanico a 5 rapporti della terza serie della berlina XJ, introdotta in quell'anno,in versione rinforzata con ingranaggio primario da 84 anzich\u00e9 77mm,viste le maggiori potenza e coppia,per\u00f2 l'iniziativa non si concretizz\u00f2.\nL'autotelaio era derivato dalla berlina Jaguar XJ contemporanea con sospensioni a 4 ruote indipendenti con molle e ammortizzatori idraulici (doppi al posteriore), 4 freni a disco (anteriori autoventilanti), cerchi in lega leggera, pneumatici Dunlop SP Super E205/70 VR15 e sterzo servoassistito di serie. Sempre di serie erano montati alzacristalli elettrici, chiusura centralizzata e aria condizionata. \nTutto questo rendeva la vettura pi\u00f9 una granturismo potente e sicura che una vera sportiva, comunque le prestazioni erano in linea con la tradizione Jaguar. Infatti la versione manuale provata da \"The Autocar\" raggiungeva i 100 km/h in 6,9 secondi e toccava i 245 km/h nonostante il peso fosse di ben 1675 Kg a vuoto.\nL'accoglienza riservata alla vettura fu piuttosto tiepida rispetto a quella riservata alla E-Type nel 1961; tuttavia l'antenata era rivoluzionaria per linea e rapporto prezzo/prestazioni mentre questa era una vettura, per cos\u00ec dire, tradizionale meccanicamente e stilisticamente meno coinvolgente. Oggetto delle critiche oltre al consumo esagerato fu la linea, sobria ed elegante ma poco sportiva, in particolar modo le due stravaganti \"pinne\" posteriori, e in cui oltretutto non si notava parentela diretta con la sinuosa E-Type.\nAll'interno venne criticata l'assenza di inserti in legno sulla plancia, sostituito da pi\u00f9 sportivo, ma meno nobile, alluminio spazzolato. Anche questa scelta fu duramente criticata dai clienti pi\u00f9 affezionati poich\u00e9 il carattere tranquillo della vettura, che la rendeva una Gran Turismo di classe pi\u00f9 che la sportiva che era stata la E-Type, lo avrebbe consentito. Questo e le richieste dei clienti fecero s\u00ec che con un successivo restyling il legno prendesse il posto dell'alluminio.\nLa vettura nacque gi\u00e0 conforme alle severe norme sulla sicurezza e antinquinamento USA, quindi queste vetture si differenziano dalle sorelle europee solo per la presenza di allestimenti esterni specifici (cromature aggiuntive) e soprattutto per la presenza di quattro fari rotondi singoli al posto dei due proiettori ovali.\nSeconda serie: XJ-S HE (1981-1991).\nNel 1981 la \"XJ-S\" ricevette il nuovo motore V12 5.3 \"HE\" (\"High Efficiency\") con camere di combustione \"Fireball\" ad alta turbolenza per migliorare prestazioni e soprattutto i consumi della vettura. La nuova testata venne progettata dall'ingegnere svizzero Michael May insieme ad Harry Mundy, responsabile della sezione motori Jaguar. Il \"nuovo\" motore, con rapporto di compressione innalzato a 12,5:1, raggiungeva i 300 CV di potenza massima (12 in pi\u00f9 rispetto ai precedenti 288) e 41,4 Kgm di coppia massima riducendo i consumi da 20.2 litri/100 Km a \"soli\" 17,7 litri/100 Km. La nuova \"XJ-S HE\", come venne denominata, era la pi\u00f9 veloce vettura automatica del mondo con i suoi 249 km/h. \nAll'esterno i paraurti vennero dotati di un nuovo profilo superiore cromato e i cerchi in lega vennero ridisegnati con un motivo \"a stella marina\" a cinque punte mentre all'interno arrivarono i rivestimenti del bagagliaio in tinta con la moquette e non pi\u00f9 neri e finalmente gli inserti in legno sulla plancia, sul cruscotto e sui pannelli delle portiere. \nNell'ottobre 1983 uscirono due nuove versioni della XJS. La prima era dotata del nuovo motore sei cilindri in linea da 3,6 litri \"\"AJ6\",\" bialbero 24 valvole. Capace di 225 CV e 33,2 Kgm di coppia massima e accoppiato ad un cambio manuale Getrag 265 a 5 marce rese questa versione una vera sportiva (omologata infatti solo per 2 persone) con cui Autocar raggiunse i 220 Km/h coprendo lo 0-100 Km/h in 7,4 s. e consumando 16 litri/100 Km.\nLa seconda versione si trattava della prima XJ-S aperta, la XJ-SC, una Targa due posti con lunotto ripiegabile in plastica che manteneva le centine di sostegno del tetto per non ridurre la rigidit\u00e0 torsionale. All'inizio venne resa disponibile esclusivamente con il nuovo 6 cilindri e solo nel 1985 entr\u00f2 in produzione la XJ-SC V12 solo automatica. \nNel 1987 sulle 6 cilindri venne reso disponibile un nuovo cambio automatico ZF 4HP22 a 4 marce e nel 1989 arriv\u00f2 su tutte le auto il catalizzatore a 3 vie.\nIntanto al Salone di Ginevra 1988 era stata finalmente presentata la XJ-S Convertibile, una vera versione scoperta della vettura con tettuccio in tela studiata in collaborazione con la carrozzeria Karmann che sostitu\u00ec la precedente cabriolet Targa. La capote in tela con lunotto in vetro si ripiegava elettricamente in 12 secondi. Era disponibile sia con il nuovo 6 cilindri che con il v12 ma esclusivamente col cambio automatico. Questo allestimento cabriolet era stato anticipato da alcuni carrozzieri che convertivano coup\u00e9 nuove, in particolare Hess &amp; Eisenhardt negli Stati Uniti, Lynx in Inghilterra e Arden in Germania.\nTerza serie restyling: XJS (1991-1996).\nLa vettura venne completamente ristilizzata come primo atto della nuova gestione Ford nel maggio 1991 cambiando anche la denominazione in \"XJS\" (senza trattino). La nuova versione convertibile venne introdotta ad Aprile 1992, un anno dopo la coup\u00e9, e ne ricalcava tutte le migliorie apportate abbinandole alla capote apribile.\nLe modifiche principali apportate alla linea della vettura riguardavano i paraurti cromati e ad assorbimento d'urto, ora con i \"sidemaker\" integrati e meglio raccordati con i pannelli della carrozzeria, i finestrini anteriori persero il telaio di sostegno e i posteriori vennero ingranditi eliminando la modanatura di plastica gi\u00e0 presente, vennero montati nuovi cerchi in lega da 16\", nuovo tappo della benzina rotondo e infine specchio di coda tutto nuovo con nuovi fanali posteriori fum\u00e9 a sviluppo orizzontale e nuova luce targa. Vennero mantenute le controverse \"pinne\" posteriori che secondo il designer Geoff Lawson, autore del restyling, erano parte integrante del carattere della vettura. All'interno sedili e pannelli rivestiti in pelle, legno e alcantara non mutarono granch\u00e9 mentre la strumentazione analogica venne rimpiazzata con altra, sempre analogica, ma simile a quella della nuova berlina XJ. \nLa cilindrata del motore 6 cilindri in linea \"AJ6\" venne portata da 3,6 a 4 litri e 222 CV. Nel 1992 anche il motore V12 da 5,3 litri venne ingrandito fino a 6 litri (dal Model-Year '93), dapprima montato sulle XJR-S (330 bhp) e solo dal Maggio 1993 sulla XJS (308 bhp) dapprima con lo storico cambio GM-400 e poi con il pi\u00f9 recente GM 4L80-E a 4 rapporti a gestione elettronica, sfruttando ancora il sistema di iniezione Lucas/Magneti Marelli gi\u00e0 dotato di presa di controllo OBD I. I freni posteriori vennero spostati dalla configurazione \"inboard,\" al lato del differenziale, ai mozzi delle ruote.\nDal Model-Year '94 (la cui produzione inizia a Settembre 1993), la principale rivisitazione estetica consisteva nell'adozione dei paraurti lisci in tinta con la carrozzeria che andavano a sostituire quelli classici in gomma e acciaio cromato. Gli interni ricevettero sedili con appoggiatesta integrato e il doppio airbag, di serie per il guidatore e a richiesta per il passeggero; venne anche introdotta, come top di gamma, una versione convertibile 2+2 con sedili posteriori di fortuna.\nIn questo periodo venne realizzato l'allestimento speciale \"Insignia\", disponibile anche per la berlina. Con un importante supplemento di prezzo gli allestimenti interni vennero resi pi\u00f9 lussuosi con un interno in pelle (disponibile in 10 tonalit\u00e0) particolarmente elaborato, impiallacciature in legno pregiato e tappetini in lana Wiltonte. I veicoli con questo allestimento sono estremamente rari (si stima siano stati costruiti circa 64 XJS - Insigna) e si distinguono dagli altri per la presenza degli stemmi \"Insigna\" sui parafanghi anteriori.\nDal Maggio 1994, venne proposta una nuova versione del motore \"AJ6\", denominato \"AJ16\", con cilindrata identica ma capace di erogare 244 CV (21 in pi\u00f9 del \"vecchio\" motore) grazie ad iniezione sequenziale del carburante e profilo pi\u00f9 spinto dell'albero a camme. Venne abbinato ad una trasmissione automatica ZF 4HP24E sempre a 4 rapporti ma dotata di un convertitore di coppia a bassa inerzia e di controllo elettronico di selezione dei rapporti.\nA detta di molti, tale motore \u00e8 ritenuto il migliore prodotto da Jaguar, per affidabilit\u00e0 e fluidit\u00e0 di funzionamento (grazie ad una bobina per ciascuna candela), canto del cigno del mitico 6 cilindri in linea Jaguar.\nLa vettura lasci\u00f2 il posto alla nuova Jaguar XK8 il 4 aprile del 1996 dopo esser stata prodotta in 115,413 esemplari, 83,217 dei quali V12, 9,990 3.6 e 21,702 4.0. L'ultima 6 cilindri 4.0 Convertibile e l'ultima V12 6.0 Coup\u00e9 sono attualmente conservate dal Jaguar Daimler Heritage Trust.\nAttivit\u00e0 sportiva.\nPer promuovere la vettura come sportiva la \"XJ-S\" venne utilizzata anche nelle competizioni. Negli USA il team \"Quaker State - Group 44\" realizz\u00f2 una vettura da competizione che partecip\u00f2 al campionato Trans Am, vincendo il titolo piloti nel 1977 con Bob Tullius. Tuttavia perse il titolo costruttori per 2 punti soltanto e perci\u00f2 nel 1978 venne approntata una versione \"silhouette\" della XJ-S. Questa vettura manteneva solo il pannello del tetto in comune con la XJ-S di serie ma rispetto alla versione 1977 era molto pi\u00f9 leggera e competitiva. Cos\u00ec nel 1978, anche grazie al contributo della vettura 1977 condotta da Brian Fuerstenau, la Jaguar vinse il titolo costruttori Trans-Am e Bob Tullius biss\u00f2 quello piloti.\nNel 1979 una XJ-S 5.3 (Pre-HE) nera del 1978 con serbatoio supplementare condotta da Dave Heinz e Dave Yarborough vinse la Cannonball Run da New York a Los Angeles (4628 km) in 32 ore e 51 minuti ad una velocit\u00e0 media di oltre 140 km/h. Il record \u00e8 durato fino al 1983.\nNel 1982, Tom Walkinshaw propose all'amministratore delegato Jaguar John Egan la possibilit\u00e0 di preparare una XJ-S per il campionato europeo turismo. L'idea, in funzione di garantire una buona visibilit\u00e0 mediatica alla vettura, piacque e la TWR inizi\u00f2 la progettazione. Fu scelto proprio questo modello in quanto permetteva di montare pneumatici molto larghi ed era dotata di sospensioni indipendenti. Il propulsore V12 venne potenziato fino a 400 cv, sono stati aggiunti sistemi di sicurezza come i roll-bar e le sospensioni sono state abbassate ed irrigidite. Le gomme da competizione sono state fornite dalla Dunlop. La vettura venne messa in gara per la prima volta a Monza con la coppia Walkinshaw-Nicholson. Una serie di problemi minarono le prestazioni della vettura, la quale, una volta risolti, fu in grado di vincere, dopo 5 ritiri, 3 delle 4 gare finali, sfiorando il titolo. Nel 1983 le cose andarono meglio, con ben cinque vittorie, ma non bastarono per battere i rivali della BMW che correva con la M635 CSi. Nel 1984 vennero schierate tre vetture equipaggiate con un nuovo propulsore V12 elaborato dalla Cosworth, e questa volta, con sette vittorie, il campionato fu garantito.\nVersioni speciali.\nJaguar XJ Spider Pininfarina.\nPer rispondere a coloro che non vedevano nella \"XJ-S\" la degna erede della \"E-Type\" nel 1978 Pininfarina realizz\u00f2 un prototipo che ne riprendesse la linea pur utilizzando la meccanica contemporanea. Il motore V12 5.3 litri della XJ-S erogava 284 CV ed era accoppiato ad un cambio automatico. Nonostante condividesse lo stesso pianale con la XJ-S, la XJ Spider Pininfarina era pi\u00f9 corta, larga e dotata di un assetto pi\u00f9 basso rispetto alla XJ-S, il che le conferiva un aspetto pi\u00f9 sportivo. Vennero adottati la capote apribile in tela e i fanali anteriori a scomparsa oltre ad una strumentazione particolare all\u2019interno. Nonostante tutto la vettura rimase un prototipo e non entr\u00f2 mai in produzione.\nDaimler S.\nAll'inizio degli anni '80, Jaguar progett\u00f2 una versione Daimler della XJ-S. La Daimler S aveva, oltre alla griglia del radiatore tipica del marchio, una linea pi\u00f9 classica, tre volumi con un ripido lunotto posteriore, rispetto a quella del modello da cui derivava, priva delle criticate \"pinne\" posteriori. La linea del tetto risultava cos\u00ec simile a quella della XJ-SC. Venne prodotto un solo prototipo nel 1986, che ora si trova nel museo automobilistico di Coventry, prima che il progetto venisse definitivamente accantonato.\nXJR-S.\nA partire dal 1988 venne prodotta una versione speciale ad alte prestazioni della XJ-S V12 5,3, la XJR-S. Fu prodotta da Jaguar Sport, una societ\u00e0 separata di propriet\u00e0 di Jaguar e TWR (50:50). Questa auto montava un equipaggiamento particolare, con cerchi in lega speciali, carrozzeria allargata e miglioramenti alle sospensioni e allo sterzo.\nLe prime 100 di queste auto sono state denominate \"Celebration Le Mans\" per commemorare la vittoria della Jaguar XJR-9 alla maratona francese ottenuta nel 1988 e vendute solo nel Regno Unito. Tra il 1988 e il 1989 sono state prodotte un totale di 326 XJR-S con il motore da 5,3 litri. Dopo il settembre 1989, \u00e8 stato introdotto uno speciale motore da 6,0 litri con un sistema di gestione del motore Zytek, che raggiungeva una velocit\u00e0 massima di 254 km/h. Questo era diverso dal motore standard da 6,0 litri usato nei successivi modelli XJS. La XJR-S \u00e8 rimasta in produzione fino al 1993; un totale di 787 coup\u00e9 e 50 cabriolet furono costruite per il mercato mondiale. Negli Stati Uniti, per commemorare lo spettacolare lancio della XJ220 nel 1992, un numero limitato di 100 coup\u00e9 e convertibili XJR-S sono stati prodotti solo per il mercato americano. Questi hanno incluso 22 Coup\u00e9 rosso segnale, 22 convertibili rosso segnale, 22 coup\u00e9 Jet Black, 27 convertibili Jet Black, 2 coup\u00e9 rosso Flamenco e 4 coup\u00e9 e 1 convertibile Silver Frost affidate alla stampa.\nLynx Eventer.\nNumerosi XJS furono modificati dal carrozziere Lynx per diventare eleganti Shooting Brake, commercializzandole col nome di \"Lynx Eventer\". I registri del carrozziere inglese suggeriscono che furono adattate 52 XJ-S pre-restyling e 15 XJS post-restyling, delle quali 18 con guida a sinistra e 49 a destra.\nLister-Jaguar XJ-S.\nNel 1986, la rinnovata Lister Cars guidata dall'ingegnere Laurence Pearce, in collaborazione con WP Automotive e BLE Automotive, offr\u00ec un kit di elaborazione ad alte prestazioni per la Jaguar XJS. Un totale di 90 auto dei clienti vennero convertite e vendute come Lister-Jaguar. \nIl pacchetto standard prevedeva un aumento della cilindrata del motore a 7 litri, un sistema di iniezione del carburante modificato con quattro iniettori e corpi farfallati aggiuntivi, albero motore rinforzato e bielle prodotte dalla Cosworth, un nuovo albero a gomiti, nuove testate, nuove valvole di aspirazione e scarico, nuovi cuscinetti di banco pi\u00f9 scorrevoli. Il motore modificato che produceva 370 kW (496 CV) e 678 N\u22c5m di coppia venne accoppiato con un cambio manuale Getrag a 5 marce.\nLe vetture erano dotate di ruote da 17 pollici con pneumatici Pirelli che misuravano 10 pollici nella parte anteriore e 13 pollici nella parte posteriore cosicch\u00e9 venne adottato un kit estetico con passaruota svasati per adattarsi alle nuove ruote larghe, spoiler posteriore e fanali posteriori modificati. Il sistema di sospensioni venne modificato adottando ammortizzatori Koni pi\u00f9 rigidi del 30% rispetto all'originale e con una disposizione del telaio posteriore modificata con bracci trasversali e puntoni di reazione spostati per fornire una maggiore escursione e ridurre l'oscillazione dell'assale. L'impianto frenante aveva dischi dei freni autoventilanti, gli anteriori maggiorati e i posteriori spostati verso l'esterno per migliorare il raffreddamento. Anche l'interno venne modificato e ora aveva sedili avvolgenti Recaro e un nuovo volante sportivo. \nLa vettura copriva lo 0-100 Km/h in 4,5 secondi e raggiungeva i 322 km/h. \nAlcuni clienti hanno ulteriormente modificato le loro auto con l'aggiunta del pacchetto \"Le Mans\". Il pacchetto comprendeva un nuovo cambio manuale Getrag a 6 marce, un nuovo sistema di scarico e due compressori volumetrici per raggiungere i 603 CV di potenza massima.\nCelebration Model.\nNel maggio 1995, per celebrare i 60 anni della Jaguar, venne presentata la versione speciale \"Celebration\" (dal VIN 221855), equipaggiata con cerchi in lega \"Aerosport\" diamantati 7X16, specchietti e terminali di scarico cromati, \"coachlines\" (strisce decorative dipinte a mano) lungo tutta la fiancata, stemma sul cofano \u201cJaguar 4 Litre\u201d dorato, logo Jaguar termoimpresso sui poggiatesta, sedili in pelle con piping a contrasto, volante in pelle e radica, pomello del cambio in radica, plancia rivestita in pelle e radica di noce alburno, cruscotto con fondini in plastica nera e impianto stereo Alpine con caricatore da 6 CD.\nUfficialmente a listino era presente solo la versione 4.0 Coup\u00e9 e Convertibile, tuttavia \"by special order\" era possibile ancora ottenere la motorizzazione 6.0 V12. Tale versione veniva differenziata dal 4.0 montando cerchi diamantati a 20 razze, sfondo del cruscotto in radica, mancanza del logo Jaguar termoimpresso sui poggiatesta e doppio inserto dorato nella radica dei listelli delle porte. L'allestimento Celebration, nella varianti Coup\u00e9 e Convertible (6341 esemplari 4.0 e 151 esemplari 6.0), \u00e8 oggi il pi\u00f9 ricercato dai collezionisti in quanto incarna l'estrema evoluzione del fascino e dell'eleganza della XJS."}
{"id": "132940", "revid": "2197951", "url": "https://it.wikipedia.org/wiki?curid=132940", "title": "Lamborghini Murci\u00e9lago", "text": "La Lamborghini Murci\u00e9lago \u00e8 un'autovettura sportiva prodotta dalla casa automobilistica italiana Lamborghini. \u00c8 stata progettata da Luc Donckerwolke ed \u00e8 stata introdotta nel 2002 in sostituzione della Diablo. Nel 2010 viene prodotta l'ultima Lamborghini Murci\u00e9lago, la numero 4.099 per essere sostituita dalla Aventador. Si tratta dell\u2019ultima vettura che monta il motore Bizzarrini V12.\nNome.\nIl nome della nuova vettura (che in spagnolo significa \"pipistrello\"), \u00e8 stato ripreso da quello di un toro dall'allevamento di \"Joaqu\u00edn del Val de Navarra\", che durante una corrida del 5 ottobre 1879 nell'arena di C\u00f3rdoba resistette a 24 picche e nella fase successiva, scontrandosi col torero Rafael Molino, combatt\u00e9 con tanta passione e intensit\u00e0 che il matador decise di concedergli l\"'indulto\" (ovvero la grazia), onore assai raro a quei tempi. Sembra anche che questo toro venne regalato a don Antonio Miura, un famoso allevatore, che con esso fond\u00f2 un'importante linea di sangue di tori da combattimento.\nStoria.\nInizialmente l'unica versione disponibile della vettura era la coup\u00e9 due posti. Nel 2004 venne presentata la coup\u00e9, e nel 2005 la versione roadster. Questa versione scoperta si differenzia dalla versione coup\u00e9 per l'estetica della parte posteriore e per il prezzo di vendita pi\u00f9 alto. Le prestazioni sono invece molto simili.\nIl motore che equipaggia la vettura \u00e8 il V12 da 6 192 cm\u00b3 di cilindrata da 580 CV (410 kW) e 650 Nm di coppia massima. La trazione \u00e8 integrale permanente con giunto viscoso centrale, un sistema denominato \"viscous traction\" che condivide con la pi\u00f9 piccola Gallardo. Sulla vettura sono presenti diversi sistemi quali uno spoiler posteriore orientabile fino a 70\u00b0, degli specchietti retrovisori che con l'aumentare della velocit\u00e0 si ripiegano per ridurre la resistenza aerodinamica e delle prese d'aria laterali che, sempre in modo automatico, si aprono in maniera da garantire, in base alle necessit\u00e0 del momento, il corretto afflusso dell'aria per il raffreddamento del motore.\nPer la prima versione \u00e8 stata dichiarata una velocit\u00e0 massima di oltre 330\u00a0km/h e una accelerazione da 0 a 100\u00a0km/h di 3,8 secondi. Nel 2003 fu la Murci\u00e9lago a commemorare i 40 anni della casa del toro, con una serie speciale numerata di 50 esemplari, dipinta in un blu-azzurro metallizzato molto brillante, con interni in pelle nera e bianca. Nel 2008 per commemorare i 45 anni della casa venne prodotta una serie limitata di esemplari, che differivano in alcuni particolari dalle versioni normali e sono riconoscibili dalla targhetta commemorativa interna ed era disponibile nei colori da catalogo.\nMurci\u00e9lago LP 640.\nQuesta nuova versione della sportiva bolognese, dove \"\"LP\" sta per \"longitudinale posteriore\"\" che altro non \u00e8 che la disposizione del motore nel corpo vettura, \u00e8 stata presentata per la prima volta al Salone dell'automobile di Ginevra nel marzo del 2006: presenta una serie di modifiche a livello estetico e soprattutto per quanto riguarda il motore, che ha subito un aumento di potenza e di cilindrata.\nDurante il salone dell'automobile di Parigi 2006 \u00e8 stata presentata la versione \"Versace\", in un esemplare completamente bianco, con interni maggiormente rifiniti. Nello stesso anno, a Los Angeles, la casa di Sant'Agata ha inoltre annunciato l'inizio produzione della versione roadster.\nLa parte pi\u00f9 importante \u00e8 sotto al cofano; il motore ha ricevuto un ulteriore incremento di potenza rispetto alla versione precedente. Il motore \u00e8 un V12 6 496 cm\u00b3 da 640 CV e 660 Nm di coppia massima, in soli 3,3 secondi si toccano i 100 km/h con partenza da fermo e l'auto spinge fino a 340\u00a0km/h. A richiesta c'\u00e8 il cambio sequenziale al volante robotizzato senza frizione. La trazione \u00e8 integrale permanente con giunto viscoso centrale, un sistema denominato \"viscous traction\" che questa vettura condivide con la pi\u00f9 piccola Gallardo LP560-4. Il motore posteriore \u00e8 protetto dalle tipiche feritoie, o in alternativa da un cofano in vetro con motore a vista, con le teste anodizzate in oro.\nIl restyling ha interessato anche i paraurti anteriori e posteriori, i gruppi ottici, le prese d'aria laterali e lo scarico. Esteriormente la Murci\u00e8lago LP 640 presenta un singolo grosso scarico in luogo dei precedenti doppi terminali, ma in verit\u00e0 gli scarichi sono due e sono notevolmente pi\u00f9 piccoli, immessi pi\u00f9 a fondo a circa 30\u00a0cm di profondit\u00e0.\nL'auto mostra una linea pi\u00f9 aggressiva, anche grazie alle porte ad azionamento elettrico verso l'alto. \u00c8 una vettura nata per correre, ma non trascura il comfort, abbastanza elevato per il tipo di vettura. I cerchi sono da 18\", con pinze colorate e dischi carboceramici. Il consumo dichiarato \u00e8 di 4,6 chilometri con un litro nel percorso misto con un serbatoio dalla capienza di 100 litri di carburante, che sopperisce in parte alla sete del propulsore.\nMurci\u00e9lago LP 650-4 Roadster.\nNel marzo 2009 viene presentata la versione pi\u00f9 sportiva della gamma Murci\u00e9lago Roadster: si tratta della LP 650-4 che viene equipaggiata con il classico V12 6 496 cm\u00b3 potenziato a 650 CV con 660 Nm di coppia massima e dotata della trazione integrale permanente. Le prestazioni dichiarate dalla casa sono di 330\u00a0km/h nella velocit\u00e0 massima e l'accelerazione da 0 a 100\u00a0km/h viene coperta in 3,4 secondi. Esteticamente la LP 650-4 si riconosce per il cofano motore trasparente, carrozzeria verniciata in \"Grigio Telesto\" con tonalit\u00e0 arancioni e rivestimenti interni in Alcantara, la plancia e i sedili sono in pelle \"Nero Perseu\". Questa versione \u00e8 stata prodotta in soli 50 esemplari e ha affiancato la LP 640-4 Roadster senza andarla a sostituire.\nMurci\u00e9lago LP 670-4 SV.\nIl 2009 ha visto l'esordio ufficiale di una nuova versione della Murci\u00e9lago, che prende il nome di \"Murci\u00e9lago LP 670-4 SV\". I dati tecnici pi\u00f9 importanti sono la riduzione del peso, mediante il largo uso di fibra di carbonio, alcantara e altri materiali leggeri, arrivando a togliere 100\u00a0kg con una massa di 1 565\u00a0kg contro i 1 665 kg della LP 640-4 da cui deriva. \nIl motore V12 ora eroga 670 CV e 660 Nm di coppia massima (da cui la rettifica nel nome della vettura \"670\"), ma la trazione resta integrale (da cui il \"\"4\" nel nome) e la rimanente sigla \"SV\"\" \u00e8 l'acronimo di \"Super Veloce\". L'azione combinata di potenziamento del propulsore e alleggerimento del veicolo le permette di raggiungere da ferma i 100\u00a0km/h in 3,2 secondi, ed \u00e8 disponibile come optional un alettone che a seconda delle regolazioni pu\u00f2 portare l'auto alla velocit\u00e0 massima di 342\u00a0km/h.\nNel febbraio del 2010 la Lamborghini annuncia che sono state prodotte presso lo stabilimento di Sant'Agata Bolognese 4 000 Murcielago.\nAttivit\u00e0 sportiva.\nMurci\u00e9lago R-GT.\nLa \"Murci\u00e9lago R-GT\" \u00e8 la versione da competizione, presentata nel 2003 e progettata dalla \"Reiter Engineering\" in Germania, in collaborazione con il reparto sportivo dell'Audi.\nLa vettura \u00e8 stata costruita seguendo le specifiche SRO/ACO, in modo da poter competere, in classe GT1, nei campionati FIAGT, Le Mans Series e American Le Mans Series.\nLa trasmissione \u00e8 stata convertita da quella integrale della Murci\u00e9lago di serie a quella solo posteriore, in base appunto ai regolamenti FIA. Il cambio della macchina \u00e8 sequenziale. Il peso totale \u00e8 di 1 100\u00a0kg.\nIl motore \u00e8 un 6.0 litri V12 da 650 cavalli. L'accelerazione da 0 a 100\u00a0km/h avviene in 3,1 secondi e la velocit\u00e0 massima \u00e8 di 358\u00a0km/h.\nNel 2006 \u00e8 stata presentata una nuova versione, denominata \"Le Mans Edition\", con diverse migliorie.\nHa ottenuto la sua prima vittoria a livello internazionale nel Campionato FIA GT del 2007, in occasione della gara di Zhuhai.\nNel 2009 l'auto ha vinto la 1000\u00a0km di Barcellona (1\u00b0 appuntamento del campionato Le Mans Series); la vettura ha poi vinto il campionato \"Asian Le Mans Series\" grazie al team giapponese JLOC.\nLamborghini Murci\u00e9lago R-SV.\nNel 2010 la vettura viene sostituita dalla \"Lamborghini Murci\u00e9lago R-SV\", progettata dalla \"Reiter Engineering\" in base ai nuovi regolamenti GT1 entrati in vigore per il \"World FIA GT1 Championship\", a cui la Lamborghini prende parte con 4 auto.\nLa Murci\u00e9lago e \"Batman\".\nLa vettura, in versione roadster, appare nel film \"Batman Begins\" come vettura personale di Bruce Wayne (in spagnolo \"murci\u00e9lago\" significa pipistrello, ed \u00e8 forse basandosi su questa associazione che la vettura fu inserita nel film)."}
{"id": "132941", "revid": "854668", "url": "https://it.wikipedia.org/wiki?curid=132941", "title": "Trocheo", "text": "Il troch\u00e8o (chiamato dagli antichi anche coreo o \"corio\") \u00e8 un piede usato nella poesia greca e latina. Si compone di un \"elementum longum\" e di un \"elementum anceps\" (schematicamente \u222a\u222aX) che nella sua forma pura si realizza ed \u00e8 conosciuto come \u2014 \u222a di conseguenza, in base alla codificazione della metrica classica, si tratta di un piede di tre \"morae\", bisillabo, di ritmo discendente, e appartenente al \u03b3\u03ad\u03bd\u03bf\u03c2 \u03b4\u03b9\u03c0\u03bb\u03ac\u03c3\u03b9\u03bf\u03bd, in quanto la proporzione tra arsi e tesi \u00e8 2:1.\nOrigini.\nGli antichi designavano il trocheo tanto con il nome \u03c4\u03c1\u03bf\u03c7\u03b1\u1fd6\u03bf\u03c2 \"troch\u00e2ios\" (dal verbo \u03c4\u03c1\u03ad\u03c7\u03b5\u03b9\u03bd, \"tr\u00e9chein\", correre) che \u03c7\u03bf\u03c1\u03b5\u1fd6\u03bf\u03c2 \"chor\u00eaios\", (da \u03c7\u03bf\u03c1\u03cc\u03c2, \"ch\u00f3ros\", danza), in relazione alle caratteristiche ritmiche del metro, che si presta tanto al movimento rapido che alla danza. I primi versi trocaici a noi noti compaiono in Archiloco.\nUso.\nCome il giambo anche il trocheo \u00e8 normalmente contato in metri o sizigie; la soluzione degli \"elementa\" di arsi e tesi rende possibile la sostituzione del trocheo con\nQuando questi piedi compaiono in sostituzione del trocheo, metro di ritmo discendente, il loro tempo forte cade sempre sulla prima sillaba.\nInoltre il trocheo, come il giambo, \u00e8 soggetto a sincope o ad anaclasi in alcuni schemi metrici complessi, dando origine alle seguenti variazioni:\nI versi trocaici pi\u00f9 lunghi, in particolare il tetrametro trocaico, sono usati nella poesia recitata, sia dai giambografi, che nelle parti recitate della commedia e della tragedia: anzi, secondo la testimonianza di Aristotele, questo uso del tetrametro trocaico sarebbe pi\u00f9 antico rispetto al trimetro giambico, che lo soppianta in epoca classica. I \u03ba\u1ff6\u03bb\u03b1 trocaici sono usati inoltre anche nella poesia lirica corale, e nelle parti liriche della tragedia.\nVersi trocaici.\nMonometro trocaico.\nIl monometro trocaico compare principalmente in periodi eterogenei, come le strofe eolocoriambiche. Pu\u00f2 ammettere varie forme di risoluzione in uno o entrambi i piedi e talvolta appare come clausola alla fine di un periodo.\nEs. \u1f0c\u03bc\u03bc\u03b5 \u03c0\u03cc\u03c4\u03bc\u03bf\u03c2 (Pindaro, \"Nemea\" VI, 6b)\nQuando appare nella forma \u2014 \u222a \u2014 \u2014 (equivalente all'epitrito secondo) \u00e8 uno dei costituenti base dei versi dattilo epitriti.\nIl monometro trocaico catalettico \u00e8, nella sua forma \u2014 \u222a \u2014 equivalente a un cretico: lo si incontra a fianco di altri \u03ba\u1ff6\u03bb\u03b1 pi\u00f9 estesi, prevalentemente dello stesso metro, e soprattutto in clausola.\nTripodia trocaica.\nLa tripodia trocaica \u00e8 rara: tutti i \u03ba\u1ff6\u03bb\u03b1 trocaici che sembrano averne l'aspetto sono in realt\u00e0 degli itifallici (vedi sotto).\nEs. \u0395\u1f30 \u03b4\u1f72 \u03b4\u03ae \u03c4\u03b9\u03bd' \u1f04\u03bd\u03b4\u03c1\u03b1 (Pindaro, \"Olimpica\" I, 54)\nLa forma catalettica, al contrario \u00e8 molto pi\u00f9 frequente, sia nella forma standard che con varie sostituzioni:\nA causa della sua somiglianza con il docmio, tale metro \u00e8 chiamato \"ipodocmio\", e si trova spesso in associazione con i metri docmiaci. Questo per\u00f2 non \u00e8 il suo unico uso: lo si pu\u00f2 incontrare anche ripetuto \u03ba\u03b1\u03c4\u1f70 \u03c3\u03c4\u03af\u03c7\u03bf\u03bd come verso indipendente, o in connessione con versi eolo-coriambici.\nEs. \u03c0\u03bf\u03c1\u03c6\u03cd\u03c1\u03b5\u03b1 \u03c6\u03ac\u03c1\u03b5\u03b1 (Euripide, \"Ippolito\", 126)\nDimetro trocaico.\nIl dimetro trocaico nella sua forma acataletta \u00e8 il \u03ba\u1ff6\u03bb\u03bf\u03bd di cui ordinariamente sono composti i periodi e sistemi trocaici.\nDimetro trocaico acataletto.\n\u2014 \u222a \u2014 X | \u2014 \u222a \u2014 \u222a\nEs. \u03ba\u03bb\u03b1\u03cd\u03c3\u03b5\u03c4\u03b1\u03af \u03c4\u03b9\u03c2 \u03c4\u1ff6\u03bd \u1f44\u03c0\u03b9\u03c3\u03b8\u03b5\u03bd (Aristofane, \"Vespe\", 1327)\nQuesto verso si incontra spesso tanto nella commedia che nella tragedia; solo o in unione con il dimetro trocaico catalettico; solo in Sofocle \u00e8 raro. Ammette in genere un ampio numero di sostituzioni; rari i casi di sincope, con o senza protrazione. Pu\u00f2 apparire in serie di cola trocaici, in unione con versi eolo-coriambici, o nei dattilo epitriti. I casi di sincope, con o senza protrazione, sono rari; si possono invece verificare casi di anaclasi, con un dimetro che inizia cos\u00ec con un giambo\n\u2014 \u222a \u2014 \u222a diviene \u222a \u2014 \u2014 \u222a\n\u00c8 un metro di uso antico, che si trova gi\u00e0 in Alcmane.\nDimetro trocaico catalettico o lecizio.\n\u2014 \u222a \u2014 X | \u2014 \u222a \u222a\nIl dimetro trocaico catalettico \u00e8 un verso di ampio uso, sia in sistemi con il dimetro trocaico acataletto che in sistemi misti. \u00c8 anche detto \"lecizio\" o \"euripideo\", per il famoso passaggio delle \"Rane\" di Aristofane, (v. 1200 e seguenti) in cui il poeta ridicolizza il trimetro giambico euripideo aggiungendo dappertutto, dopo la cesura, la formula\n\u03bb\u03b7\u03ba\u03cd\u03b8\u03b9\u03bf\u03bd \u1f00\u03c0\u03ce\u03bb\u03b5\u03c3\u03b5\u03bd (ruppe la boccetta),\nformula che \u00e8, appunto, un dimetro trocaico catalettico.\nQuesto \u03ba\u1ff6\u03bb\u03bf\u03bd si incontra gi\u00e0 in Archiloco, che lo us\u00f2 in un asinarteto, preceduto da un dimetro giambico; \u00e8 presente in Alcmane e nella lirica corale, e nella poesia drammatica; pu\u00f2 essere usato come verso indipendente o strettamente associato al colon successivo. In generale, comunque, non ammette molte soluzioni.\nTalvolta, il piede iniziale pu\u00f2 subire anaclasi (cos\u00ec in Euripide, \"Le troiane\", v. 560 segg.).\nIl \u03ba\u1ff6\u03bb\u03bf\u03bd \u00e8 utilizzato da Plauto come tetrapodia piuttosto che come dimetro, mentre Orazio imita pi\u00f9 da vicino l'uso greco usandolo nel cosiddetto \"sistema ipponatteo\" in coppia con il trimetro giambico catalettico in \"Carm.\" II, 18\nDimetro trocaico brachicatalettico o \"itifallico\".\nNel dimetro trocaico brachicatalettico, anche il penultimo piede perde la sua arsi. Questo \u03ba\u1ff6\u03bb\u03bf\u03bd \u00e8 tradizionalmente noto con il nome di itifallico, in quanto utilizzato nei canti delle processioni per il dio della fertilit\u00e0.\nEs. \u03b4\u03b5\u1fe6\u03c1\u03bf \u03b4\u03b7\u1fe6\u03c4\u03b5 \u039c\u03bf\u1fd6\u03c3\u03b1\u03b9 (Saffo, fr. 84 B)\nLa sua forma potrebbe far pensare a una tripodia, ma poich\u00e9 lo si incontra anche in responsione con dimetrici trocaici acataletti, si deve pensare a una sincope del penultimo piede.\nI suoi usi sono molteplici: esso compare come secondo elemento di molti asinarteti o come \"clausula\" alla fine di sistemi di \u03ba\u1ff6\u03bb\u03b1 trocaici e non.\nTale verso ammette soluzioni nel primo metro e il qualche caso anaclasi (anche se in tal caso si confonde con un dimetro bacchiaco).\nPentapodia trocaica.\n\u2014 \u222a \u2014 X \u2014 \u222a \u2014 X \u2014 \u222a\nLa pentapodia trocaica \u00e8 un metro che appare piuttosto raramente.\nEs. \u1f39\u03bc\u03ad\u03c1\u1ff3 \u03c7\u03c1\u03af\u03c3\u03b1\u03c3' \u1f04\u03c6\u03c5\u03ba\u03c4\u03bf\u03bd \u03bf\u1f30\u03c3\u03c4\u03cc\u03bd (Euripide, \"Medea\", 634)\nAppena un po' pi\u00f9 frequente \u00e8 la sua versione catalettica:\n\u2014 \u222a \u2014 X \u2014 \u222a \u2014 \u222a \u2014\nEntrambi appaiono solo nei periodi e sistemi lirici; le sostituzioni in genere non sono molte.\nEs. \u03bd\u1fe6\u03bd \u03c0\u03c1\u03cc\u03c0\u03b5\u03bc\u03c0' \u1f00\u03c0' \u03bf\u1f50\u03c1\u03b1\u03bd\u03bf\u1fe6 \u03b8\u03cc\u03b1\u03bd (Bacchilide, XVII, 55)\nTrimetro trocaico.\n\u2014 \u222a \u2014 X | \u2014 \u222a \u2014 X | \u2014 \u222a \u2014 \u222a\nAnche il trimetro trocaico acataletto non \u00e8 un verso di uso molto comune. Non compare mai come verso stichico, ma \u00e8 usato occasionalmente nei periodi trocaici, anche se spesso in tali contesti viene considerato un monometro + un dimetro.\nEs. \u03b4\u03b5\u1fd6 \u03b4\u1f72 \u03c4\u03b1\u03cd\u03c4\u03b7\u03c2 \u03c4\u1fc6\u03c2 \u1f55\u03b2\u03c1\u03b5\u03c9\u03c2 \u1f20\u03bc\u1fd6\u03bd \u03c4\u1f78\u03bd \u1f04\u03bd\u03b4\u03c1\u03b1 (Aristofane, \"Tesmoforiazuse\", 465)\nNella sua forma epitritica\nsi incontra nei dattilo epitriti. Questo schema \u00e8 definito dagli scolii \"metrum stesichorium\" (dal poeta arcaico Stesicoro).\nEs. \u1f00\u03c6\u03b8\u03cc\u03bd\u03c9\u03bd \u1f00\u03c3\u03c4\u1ff6\u03bd \u1f10\u03bd \u1f30\u03bc\u03b5\u03c1\u03c4\u03b1\u1fd6\u03c2 \u1f00\u03bf\u03b9\u03b4\u03b1\u1fd6\u03c2 (Pindaro, \"Olimpica\" VI, 7)\nTrimetro catalettico.\n\u2014 \u222a \u2014 X | \u2014 \u222a \u2014 \u222a | \u2014 \u222a \u2014\nsi incontra pi\u00f9 di frequente. La sua prima attestazione \u00e8 in Archiloco; appare in seguito insieme ad altri \u03ba\u1ff6\u03bb\u03b1 trocaici in sistemi lirici.\nEs. \u0396\u03b5\u1fe6 \u03c0\u03ac\u03c4\u03b5\u03c1 \u03b3\u03ac\u03bc\u03bf\u03bd \u03bc\u1f72\u03bd \u03bf\u1f50\u03ba \u1f10\u03b4\u03b1\u03b9\u03c3\u03ac\u03bc\u03b7\u03bd (Archiloco, fr. 99 B)\nTetrametro trocaico.\n\u2014 \u222a \u2014 X | \u2014 \u222a \u2014 X || \u2014 \u222a \u2014 X | \u2014 \u222a \u222a\n\u00c8 il verso principale delle parti dialogate dei drammi sia greci che latini. Nel dramma latino il verso \u00e8 chiamato settenario trocaico, ammettendo sostituzioni in tutte le sedi. La forma pi\u00f9 documentata \u00e8 quella catalettica, che deriva da una forma acataletta di origine lirica.\nPentametro trocaico.\n\u2014 \u222a \u2014 X | \u2014 \u222a \u2014 X |\u2014 \u222a \u2014 X | \u2014 \u222a \u2014 X | \u2014 \u222a \u222a\nCallimaco sperimenta in un suo epigramma questo tipo di verso\nEs. \u1f1c\u03c1\u03c7\u03b5\u03c4\u03b1\u03b9 \u03c0\u03bf\u03bb\u1f7a\u03c2 \u03bc\u1f72\u03bd \u0391\u1f30\u03b3\u03b1\u1fd6\u03bf\u03bd \u03b4\u03b9\u03b1\u03c4\u03bc\u03ae\u03be\u03b1\u03c2 \u1f00\u03c0' \u03bf\u1f30\u03bd\u03b7\u03c1\u1fc6\u03c2 \u03a7\u03af\u03bf\u03c5 (Callimaco, \"Frag.\" 400 Pfeiffer)\nSettenario trocaico.\nFu un verso tipico del teatro arcaico latino; lo schema metrico \u00e8 il seguente:\n\u2014 X | \u2014 X | \u2014 X | \u2014 X || \u2014 X | \u2014 X | \u2014 \u222a x\nEs. Saepe tritam saepe fixam saepe excussam malleo (Plauto, \"Menecmi\", 403)"}
{"id": "132942", "revid": "6923", "url": "https://it.wikipedia.org/wiki?curid=132942", "title": "Parc Walt Disney Studios", "text": "Parc Walt Disney Studios (in inglese: Walt Disney Studios Park) \u00e8 il secondo parco di divertimenti della Disney costruito nel complesso di Disneyland Paris. Il parco, di propriet\u00e0 della Euro Disney S.C.A. e della The Walt Disney Company, \u00e8 dedicato al mondo del cinema, in particolare Pixar e Marvel, e si suddivide in vari settori, dall'animazione agli effetti speciali. \u00c8 situato a 32\u00a0km da Parigi, precisamente a Marne-la-Vall\u00e9e, e ha una superficie di 270.000 m\u00b2. La sua principale ispirazione \u00e8 il parco Disney's Hollywood Studios a Walt Disney World in Florida.\nStoria e dettagli.\nDedica\nAperto il 16 marzo 2002 come parte della nuova iniziativa della Walt Disney Company, che prevedeva l'apertura di un nuovo parco a tema in ognuno dei loro complessi sparsi nel mondo, \"Walt Disney Studios\" \u00e8 il pi\u00f9 piccolo tra i parchi Disney. Apr\u00ec nell'anno del 10\u00ba anniversario del complesso \"Disneyland Paris\".\nInizialmente si doveva chiamare \"Disney-MGM Studios Europe\" o \"Disney-MGM Studios Paris\", ma il parco ebbe una lavorazione travagliata e la sua apertura, inizialmente programmata per il 1995, venne annullata intorno alla met\u00e0 del 1992 a causa della situazione finanziaria in cui il resort versava in quel momento.\nEra tradizione, per un certo periodo di tempo, che la Walt Disney Feature Animation disponesse di uno studio satellite d'animazione in ognuno dei complessi Disney nel mondo, e questo studio, in \"Disneyland Paris\", giaceva proprio dove oggi c'\u00e8 il parco. Fu chiuso quando la Feature Animation fu decimata, ed il parco fu costruito sulle fondamenta di quello studio, che lavor\u00f2 in alcune delle pi\u00f9 importanti opere della Disney, come \"La sirenetta\", \"Il re leone\" e \"Pocahontas\".\nSviluppo del parco.\nIl parco \u00e8 nato quindi come una versione in scala ridotta del progetto inizialmente pensato per il parco \"Disney-MGM Europe\", aprendo con solo nove attrazioni e con un livello scenografico molto inferiore rispetto alla qualit\u00e0 dei parchi Disney, probabilmente a causa della fretta di aprire un secondo parco per rispettare gli accordi con il governo francese. Alcune attrazioni previste gi\u00e0 alla sua apertura furono rimandante a un periodo successivo (ad esempio l'attrazione \"The Twilight Zone Tower of Terror\", aperta poi nel 2007) a causa di un budget molto basso per via del periodo di crisi finanziaria che attraversava il resort.\nProprio a causa delle critiche dei primi anni, il presidente della Walt Disney Parks and Resorts, ha spinto per ampliare i parchi Disney pi\u00f9 controversi, principalmente Disney California Adventure, Disney's Animal Kingdom e il parco Walt Disney Studios.\nTra il 2007 e il 2008 inizia il rilancio del parco con la costruzione di tre nuove attrazioni, la riqualificazione dell'area \"Production Courtyard\" e una nuova area: \"Toon Studio\" (ex \"Animation Courtyard\") al cui interno vennero costruite due attrazioni: \"Crush's Coaster\", uno spinning coaster dedicato alle avventure del pesciolino Nemo del film Pixar e \"Cars Quatre Roues Rallye\", una giostra meccanica dedicata ai personaggi di Cars. Nell'area \"Production Courtyard\" venne invece costruita la \"Twilight Zone Tower of Terror\", una replica esatta della stessa attrazione presente nel parco \"Disney California Adventure\" in California.\nNel 2010 il parco si espande ulteriormente con la creazione dell'area \"Toy Story Playland\" dedicata al cartone Disney Pixar \"Toy Story\", che comprende tre nuove attrazioni: \"Toy Soldiers Parachute Drop\", \"RC Racer\" e \"Slinky Dog Zig Zag Spin\".\nNel 2014 apre una nuova area dedicata a \"Ratatouille\", che comprende una nuova attrazione (\"Ratatouille: L'Aventure Totalement Toqu\u00e9e de R\u00e9my\"), un ristorante (\"Bistrot Chez R\u00e9my\") e un negozio (\"Chez Marianne\"), l'orario di chiusura si estender\u00e0 nel periodo di alta stagione fino alle ore 21:00.\nNel 2017 il parco si arricchisce di due nuovi spettacoli a tema \"Star Wars\": \"La Marche du Primer Ordre/First Order March\", in cui il Capitano Phasma marcia con gli stormtrooper del Primo Ordine, e \"Star Wars: Une Galaxie Lointaine, Tr\u00e8s Lointaine/Star Wars: A Galaxy Far, Far Away\", uno spettacolo che vede la presenza di vari personaggi della saga tra cui Dart Fener, Chewbecca, C-3PO, R2-D2 e Kylo Ren, presso un palco speciale costruito nell'area \"Production Courtyard\".\nAl D23 2018 \u00e8 stata annunciata la chiusura e la ristrutturazione dell'attrazione \"Rock 'n' Roller Coaster Starring Aerosmith\" per lasciare spazio ad un nuovo rollercoaster a tema Iron Man. Il 27 febbraio dello stesso anno viene annunciato un piano di espansione del parco del valore di 2 miliardi di euro, che dal 2021 ha visto l'inizio della costruzione di tre nuove gigantesche aree dedicate a \"Star Wars\", a \"Frozen\" e alla Marvel e di un grande lago artificiale. La costruzione delle nuove land ha subito vari ritardi a causa della pandemia di Covid-19 e, pertanto, le relative aperture sono state tutte posticipate con nuove date che vanno dal 2022 (per l\u2019area \"Avengers Campus\") al 2026 o 2027 (per la \"Star Wars Land\").\nTemi.\nIl tema principale del parco era sostanzialmente quello di uno studio cinematografico, cos\u00ec le sue aree erano configurate come diverse ambientazioni scenografiche e varie attrazioni tematizzate come un'esplorazione dei making of dei film hollywoodiani. Nel corso degli anni, la tematizzazione del parco si \u00e8 ampliata fino a diventare un parco principalmente a tema Pixar/Marvel e, in futuro, anche Star Wars e Frozen. La maggior parte delle sue attrazioni sono repliche esatte di quelle di altri parchi Disney in California, in Florida e Tokyo, ma sono state ideate anche delle attrazioni originali: \"Moteurs... Action! Stunt Show Spectacular\" fu cos\u00ec popolare da essere esportato nel parco Disney's Hollywood Studios in Florida, cos\u00ec come \"Art of Disney Animation\" \u00e8 stato replicato nel parco Disney California Adventure, l'area \"Toy Story Playland\" ad Hong Kong Disneyland e \"Ratatouille: L'Aventure Totalement Toqu\u00e9e de R\u00e9my\" \u00e8 stata riproposta nel parco Epcot in Florida.\nAree tematiche.\nIl parco si divide in cinque aree tematiche: \"Front Lot\", \"Toon Studio\", \"Worlds of Pixar\", \"Production Courtyard\" e \"Backlot\" (attualmente chiuso per lasciare spazio all\"'Avengers Campus\").\nFront Lot.\n\"Front Lot\" costituisce l'ingresso principale del parco e ospita la maggior parte dei negozi e dei servizi. Il cortile d'ingresso (La Place des Fr\u00e8res Lumi\u00e8re, in onore degli inventori del cinema) \u00e8 realizzato nello stile coloniale spagnolo, tipico della Hollywood degli anni trenta ed \u00e8 vagamente ispirato allo stile dei primi studi Disney sulla Hyperion Avenue. La caratteristica principale del cortile \u00e8 la grande fontana dedicata a \"Topolino Apprendista Stregone\" del film \"Fantasia\".\nIn lontananza \u00e8 possibile vedere il simbolo del parco: la torre dell'acqua con le orecchie di Topolino chiamata \"Earffel Tower\", una copia dell'originale che era presente nella sede dei Walt Disney Studios originali di Burbank.\nIl \"Front Lot\" ospita la Disney Studio 1, una passeggiata coperta all'interno di un gigantesco teatro di posa con negozi e ristoranti tematici che \u00e8 una ricostruzione di una strada ai tempi d'oro di Hollywood e che funge anche da entrata principale per accedere al parco.\nNegozi\nToon Studio.\nL'area \"Toon Studio\" si ispira ai personaggi classici dei cartoni animati Disney, in particolare il Genio di \"Aladdin\", i personaggi di \"Frozen\" e quelli presenti nello spettacolo all\"'Animagique Theater\".\nAll'apertura del parco nel 2002, l'area era denominata \"Animation Courtyard\". \nWorlds of Pixar.\nDal 2021 la zona di \"Toon Studio\" che si ispira ai personaggi classici dei cartoni animati Pixar come Scorza (la tartaruga di \"Alla ricerca di Nemo\"), Saetta McQueen e Cricchetto di \"Cars\", Buzz Lightyear, Woody, Slinky e altri personaggi di \"Toy Story\", \u00e8 stata ufficializzata come area a s\u00e9 stante.\nNel 2007, in concomitanza col quinto anniversario dall'inaugurazione del parco, furono aggiunte le prime due attrazioni dell'area (\"Crush's Coaster\" e \"Cars Quatre Roues Rallye\") mentre nel 2009 e nel 2014 l'area fu ulteriormente ampliata con le miniland Toy Story Playland e La Place de R\u00e9my. L'ultimo ampliamento risale infine al 2021 con la nuova zona di accesso a \"Cars Road Trip\".\nNegozi\nProduction Courtyard.\n\"Production Courtyard\" \u00e8 incentrata sulla produzione dei film di Hollywood e sui suoi miti e stelle cinematografiche. L'area \u00e8 suddivisa in due parti distinte: Hollywood Boulevard, che inizia dalla Disney Bros. Plaza (nella quale \u00e8 presente la famosa statua di Walt Disney con Topolino) e riproduce le strade di Hollywood e comprende le attrazioni \"Twilight Zone Tower of Terror\" e la Place des Stars, dedicata ai set cinematografici e che comprende gli spettacoli di \"Studio Theater\" e \"Stitch Live!\".\nNegozi\nBacklot / Avengers Campus.\nL'area tematica \"Backlot\" \u00e8 dedicata ai dietro le quinte, agli effetti speciali e ai film d'azione ed \u00e8 orientata ad un pubblico di adolescenti ed adulti. Le attrazioni, i ristoranti e i negozi di questa zona sono attualmente chiusi nell'ambito del progetto che trasformer\u00e0 l'area in Avengers Campus.\nAttrazioni e spettacoli\nRistoranti\nNegozi\nStar Wars: Galaxy's Edge e Arendelle: World of Frozen.\nQueste due nuove aree, annunciate il 27 febbraio 2018, fanno parte di una nuova espansione del parco del valore di 2 miliardi di euro che comprender\u00e0, oltre alle nuove land, anche la trasformazione di \"Backlot\" in \"Avengers Campus\" e la costruzione di un nuovo grande lago artificiale raggiungibile da un ampliamento dell'attuale Hollywood Boulevard. All'interno del lago vi saranno fontane e luci per creare spettacoli notturni con giochi d'acqua, come quelli dei parchi \"Disney California Advenure\" e \"Tokyo DisneySea\".\nVisitatori del parco.\nNel 2018 il parco ha toccato il record di presenze con circa 5,3 milioni di visitatori, mentre nel 2020, a causa delle chiusure e delle restrizioni dovute alla pandemia di Covid-19, ha raggiunto il suo minimo storico con solo 1,4 milioni di visitatori."}
{"id": "132944", "revid": "599013", "url": "https://it.wikipedia.org/wiki?curid=132944", "title": "Romerito", "text": "Nel marzo del 2004 \u00e8 stato inserito da Pel\u00e9 all'interno del FIFA 100, la speciale classifica che include i migliori calciatori del mondo di tutti i tempi. Ha vinto il Pallone d'Oro sudamericano nel 1985.\nCarriera.\nHa militato nello Sportivo Luque\u00f1o dal 1977 al 1979. Dal 1980 al 1983 \u00e8 stato nella rosa dei New York Cosmos e dal 1984 al 1988 in quella della Fluminense, squadra brasiliana.\nTrascorse la stagione 1988-1989 al Barcellona, per poi passare nella compagine messicana del Puebla e tornare successivamente in patria allo Sportivo Luque\u00f1o. Nel 1992 si trasfer\u00ec all'Olimpia e dopo essere ritornato nuovamente allo Sportivo Luque\u00f1o, nel 1995 pass\u00f2 ai cileni del Deportes La Serena. Nello stesso anno torn\u00f2 in patria al Cerro Cor\u00e1 e l'anno seguente ancora una volta allo Sportivo Luque\u00f1o, prima di concludere la sua carriera con il Resistencia ed il Cerro Cor\u00e1."}
{"id": "132946", "revid": "222370", "url": "https://it.wikipedia.org/wiki?curid=132946", "title": "ARPAnet", "text": ""}
{"id": "132947", "revid": "729019", "url": "https://it.wikipedia.org/wiki?curid=132947", "title": "Stefano Bettarello", "text": "Biografia.\nRodigino, \u00e8 nato in una famiglia di rugbisti: suo padre, Romano Bettarello, vinse 7 scudetti con il e suo zio Ottorino ne vinse 6 tra e, di nuovo, Rovigo; entrambi inoltre furono internazionali per l'.\nEsord\u00ec in campionato con la maglia rossoblu del nel 1976-77 e, nella stagione successiva, fu il marcatore principe del torneo con 242 punti; vinse la classifica dei marcatori in altre cinque occasioni, tre consecutive (nel Rovigo dal 1980 al 1982 rispettivamente con 207, 281 e 228 punti, e nel Benetton Treviso nel 1986 e 1987 rispettivamente con 310 e 262 punti).\nFu campione d'Italia con il Rovigo nel 1979 e un anno pi\u00f9 tardi si trasfer\u00ec al per poi essere ingaggiato dal con cui si laure\u00f2 campione d'Italia nel 1989.\nStefano Bettarello esord\u00ec in Nazionale italiana all'Aquila il 14 aprile 1979, contro la nella Coppa FIRA 1978-79 (vittoria 18-3 e tre punti all'esordio); tra le prestazioni internazionali di rilievo si segnalano, al suo secondo impegno in azzurro, un pareggio 6-6 contro l' U-23 (primo punto di sempre contro una selezione nazionale britannica) con 6 punti totali da lui marcati; prima vittoria nel 1982 a Padova contro la stessa selezione, per 12 a 7 (12 punti marcati); ancora, pareggio allo stadio Flaminio di Roma 15-15 contro l' in un incontro cui la RFU non diede lo \"status\" di \"test match\": in tale occasione furono 11 i punti marcati da Bettarello (una trasformazione e tre calci piazzati).\nL'ultimo incontro di Bettarello in Nazionale fu sempre al Flaminio, il 3 dicembre 1988, sconfitta 6-55 contro l', in cui il giocatore marc\u00f2 l'intero \"score\" per l'.\nAl momento del ritiro internazionale Bettarello aveva marcato 483 punti in 55 incontri, che all'epoca ne facevano il miglior realizzatore della Nazionale italiana, prima di venir superato da Diego Dom\u00ednguez.\nNel 1987 fu, inoltre, il primo italiano a essere convocato dai .\nTerminata l'esperienza con il Treviso, Bettarello milit\u00f2 in serie A1 ancora con Livorno e Casale, e chiuse l'attivit\u00e0 nel 1994 con 3\u00a0206 punti segnati, che rimasero il record di marcature per il campionato italiano fino al 9 aprile 2007, allorquando tale primato fu battuto dal suo concittadino Andrea Scanavacca che in tale data giunse a quota 3\u00a0212 (per poi chiudere la carriera a 3\u00a0368).\nDopo il ritiro Bettarello ebbe anche una parentesi da allenatore, a Villadose.\nDal dicembre 2012 fa parte, insieme all'altro ex-azzurro Francesco Pietrosanti, aquilano, dello staff tecnico del Mirano, come consulente e istruttore delle formazioni giovanili del club.\nNel 1999 la citt\u00e0 di Rugby, che aveva istituito una sorta di museo della disciplina a cielo aperto (il \"Sentiero della Gloria\", composto di varie strade cittadine, allegoria del percorso del rugby dalle origini all'epoca moderna), abbin\u00f2 il nome di Stefano Bettarello a una delle proprie strade."}
{"id": "132949", "revid": "543975", "url": "https://it.wikipedia.org/wiki?curid=132949", "title": "Walt Disney Studios", "text": "Walt Disney Studios si pu\u00f2 riferire a:"}
{"id": "132955", "revid": "125392953", "url": "https://it.wikipedia.org/wiki?curid=132955", "title": "Carniola", "text": "La Carniola (italiano antico: Cragno, sloveno: Kranjska, tedesco: Krain, friulano: Cragn) \u00e8 una regione storico-geografica collocata tra il Friuli orientale a ovest, la Carinzia a nord, la Stiria, la Croazia e l'Istria a est e sud, che ha costituito il nucleo fondante dell'attuale stato sloveno: la sua capitale storica, Lubiana, \u00e8 oggi la capitale della Repubblica di Slovenia e rappresenta, assieme all'area circostante, la regione economica pi\u00f9 propulsiva del Paese nonch\u00e9 il suo centro economico, culturale e politico.\nNei secoli passati, sotto il dominio degli Asburgo, rappresentava la provincia dove la comunit\u00e0 slovena occupava quasi tutto il territorio, eccetto i maggiori centri cittadini, come Lubiana (in tedesco \"Laibach\"), Maribor (\"Marburg an der Drau\") e Celje (\"Cilli\"), dove prevaleva la cultura dell'etnia tedesca; nella Stiria e nella Carinzia, difatti, la popolazione slovena era, nel complesso, una parte minoritaria insieme ai tedeschi e i nuclei maggioritari si concentravano nelle zone meridionali.\nStoria.\nLa Carniola \u00e8 stata menzionata per la prima volta nel 973 come parte della Carinzia ed \u00e8 diventata contea nel 1002. Nel 1335 \u00e8 passata sotto il dominio degli Asburgo che ne estesero il territorio al litorale carsico e alla parte nord-orientale della penisola istriana.\nNel 1364 venne proclamata Ducato del Sacro Romano Impero (Ducato di Carniola).\nPer la prevalenza etnica, come per il suo posizionamento geografico, la regione assunse gradualmente, a partire dal XVI secolo, una posizione di centralit\u00e0 tra i territori popolati da sloveni.\nDopo la prima guerra mondiale la maggior parte della Carniola pass\u00f2 al nuovo Regno di Jugoslavia, mentre la parte occidentale della regione, con le cittadine di Postumia, Iliriska Bistrica, Idria, Vipacco e Sturie fu annessa all'Italia. Con questa scissione, la Carniola cess\u00f2 di esistere come regione politica. \nDopo la seconda guerra mondiale pass\u00f2 alla Jugoslavia anche la parte di Carniola precedentemente annessa all'Italia."}
{"id": "132957", "revid": "1318658", "url": "https://it.wikipedia.org/wiki?curid=132957", "title": "Aeroporto di Parigi Charles de Gaulle", "text": "LAeroporto di Parigi Charles de Gaulle \u00e8 un aeroporto francese, situato nelle vicinanze della capitale, Parigi. \u00c8 il pi\u00f9 grande e pi\u00f9 trafficato aeroporto in Francia; dall'8 marzo 1974 \u00e8 intitolato al generale e Presidente della Repubblica francese Charles de Gaulle; prima di tale data era conosciuto come \"a\u00e9roport de Paris nord\". \u00c8 gestito dalla societ\u00e0 Groupe ADP (ADP), che gestisce anche l'aeroporto di Parigi-Orly e l'aeroporto di Parigi-Le Bourget. \nIl progetto e la storia.\nConstatando una crescita rapida del trasporto aereo passeggeri, il potere pubblico ha intrapreso dal 1962 l'identificazione di vasti terreni sufficientemente lontani dall'agglomerato e suscettibili di accogliere nuove infrastrutture aeroportuali vista la saturazione annunciata dell'aeroporto di Orly e dell'Aeroporto di Parigi-Le Bourget, che erano stati creati all'epoca della Prima guerra mondiale. Le prospettive di evoluzione del traffico prevedevano, all'epoca, un raddoppio del traffico ogni 5 anni, circa 12 milioni di passeggeri nel periodo 1975-1980.\nUna decisione del 16 giugno 1964 decise la creazione dell'aeroporto \u00abParis Nord\u00bb su una grande zona ad una ventina di chilometri a nord-est di Parigi. Questa zona offriva molteplici vantaggi: le demolizioni da fare erano molto limitate e c'era la possibilit\u00e0 di ulteriori ampliamenti nel caso di nuova saturazione. Una quinta pista trasversale \u00e8 stata cos\u00ec integrata nel piano di costruzione di Roissy-CDG dalla fine degli anni sessanta. La costruzione termin\u00f2 nel 1974, dopo dieci anni di lavoro.\nL'importanza mondiale dell'aeroporto.\nL'aeroporto genera il 10% della ricchezza creata nell'\u00cele-de-France e fornisce lavoro a dipendenti.\nGeografia.\nL'aeroporto si estende sui dipartimenti di Val-d'Oise (Roissy-en-France), Senna-Saint-Denis (Tremblay-en-France) e di Seine-et-Marne (Mauregard, Le Mesnil-Amelot e Mitry-Mory). Occupa una superficie di ettari, impiega dipendenti nelle 700 imprese nelle pi\u00f9 di 200 professioni divise negli 11 principali settori di attivit\u00e0. \u00c8 uno degli aeroporti del futuro grazie alle sue possibilit\u00e0 d'ingrandirsi dovute alla grande estensione di terreno acquisito.\nIl traffico passeggeri dal 2003, \u00e8 stato suddiviso tra le \"a\u00e9rogares\":\nPi\u00f9 di un terzo dei passeggeri sono in transito.\nNel 2006, con movimenti di aerei si \u00e8 riscontrato un aumento del +3,8% e con passeggeri del +5,7%.\nIl traffico passeggeri globale sull'insieme di Groupe ADP (Orly compresa) nel 2003 ha riguardato per il 56% Air France, 2,8% Corsairfly, 2,7% easyJet, 2,3% British Airways, 2,1% Alitalia, 1,9% Iberia, 1,7% Lufthansa.\nI terminal (\"a\u00e9rogares\").\nFortemente ispirati all'architettura in vigore negli anni settanta i terminal 1 e 2 riprendono uno stile moderno e innovatore per l'epoca.\nTerminal 1.\nIl terminal 1 pu\u00f2 essere paragonato ad una piovra con un elemento centrale circolare attorno al quale sono disposti i satelliti dove vengono posizionati gli aerei.\nTerminal 2.\nDisegnato da Paul Andreu come il precedente, il terminal 2 \u00e8 stato inaugurato nel 1982 (sale 2A e 2B) e adotta la filosofia di aerostazione modulare. La costruzione delle sale 2D (1989), della 2C (1993) e della prima parte del 2F (1999) accompagnano lo sviluppo del suo principale utilizzatore: Air France. Il terminal 2E (per i voli extra-Schengen), inaugurato nel 2003, e il 2F (per i voli Schengen) comprendono anche i due satelliti S3 (2008) e S4 (2012). Il terminal 2G, dedicato alle compagnie regionali, \u00e8 stato inaugurato nel 2008.\nIl crollo del terminal 2E.\nIl terminal 2E all'epoca era una nuova aggiunta del CDG e si caratterizzava per il design audace e gli ampi spazi. La mattina del 23 maggio 2004, meno di un anno dopo la sua inaugurazione, una porzione del soffitto della struttura ha ceduto vicino al gate E50, uccidendo quattro persone. Due delle vittime erano cinesi e un'altra ceca. Altre tre persone furono ferite nel crollo. Il terminal, inaugurato nel 2003 dopo alcuni ritardi nella costruzione, fu progettato da Paul Andreu; quest'ultimo aveva progettato anche il Terminal 3 dell'Aeroporto Internazionale di Dubai, che croll\u00f2 durante la costruzione il 28 settembre dello stesso anno. In merito al disastro furono avviate inchieste amministrative e giudiziarie.\nPrima dell'incidente, il gruppo ADP aveva programmato un'offerta pubblica di acquisto per il 2005 utilizzando l'immagine del nuovo terminal per attrarre gli investitori. Il crollo parziale e la chiusura a tempo indeterminato del terminal prima dell'inizio dell'estate colpirono duramente il piano economico dell'aeroporto.\nNel febbraio 2005 furono pubblicati i risultati dell'inchiesta amministrativa. Gli esperti indicarono che a causare il crollo non fu solo un errore ma una serie di concause in un progetto che lasciava pochi margini di sicurezza. L'inchiesta accert\u00f2 che il calcestruzzo della volta non era abbastanza resistente, inoltre era stato forato da pilastri metallici e alcune luci avevano contribuito a indebolire ulteriormente la struttura. Fonti vicine all'inchiesta rivelarono anche che l'intera catena costruttiva si era limitata al minimo consentito per contenere i costi. Il progettista Andreu accus\u00f2 le societ\u00e0 costruttrici di non aver preparato correttamente il cemento armato.\nIl 17 marzo 2005, ADP decise di abbattere e ricostruire l'intera sezione crollata del terminal 2E (il cosiddetto \u00abmolo\u00bb) per un costo di circa 100 milioni di euro. La ricostruzione rimpiazz\u00f2 lo stile innovativo del molo a tubo di cemento con una struttura pi\u00f9 tradizionale in vetro e acciaio. Durante la ricostruzione, furono costruite due sale di partenza temporanee nelle vicinanze del terminal che replicavano la capacit\u00e0 del 2E prima del crollo. Il terminal riapr\u00ec completamente il 30 marzo 2008.\nTrasporti.\nI mezzi per accedere all'aeroporto sono aumentati dalla sua apertura. Di seguito i modi per accedere all'aeroporto:"}
{"id": "132959", "revid": "339392", "url": "https://it.wikipedia.org/wiki?curid=132959", "title": "Aeroporto Roissy-Charles De Gaulle", "text": ""}
{"id": "132960", "revid": "339392", "url": "https://it.wikipedia.org/wiki?curid=132960", "title": "Aeroporto Charles de Gaulle", "text": ""}
{"id": "132961", "revid": "339392", "url": "https://it.wikipedia.org/wiki?curid=132961", "title": "Aeroporto di Roissy", "text": ""}
{"id": "132964", "revid": "8897", "url": "https://it.wikipedia.org/wiki?curid=132964", "title": "Dvina occidentale", "text": ""}
{"id": "132965", "revid": "3535", "url": "https://it.wikipedia.org/wiki?curid=132965", "title": "Corsa automobilistica", "text": ""}
{"id": "132966", "revid": "712828", "url": "https://it.wikipedia.org/wiki?curid=132966", "title": "Mara Jade", "text": "Mara Jade \u00e8 un personaggio dell'Universo espanso di \"Guerre stellari\". Al di fuori dei fumetti, \u00e8 stata interpretata dalla modella Shannon McRandle, sul cui aspetto gli autori si sono basati nel creare i romanzi e i fumetti.\nMara Jade era una donna capace. Nella sua vita era stata una Mano dell'Imperatore, una contrabbandiera e in seguito una Maestra Jedi. Come servitrice di Palpatine, Mara svolgeva il volere dell'Imperatore, uccidendo molte persone come richiesto. Dopo la morte di Palpatine Mara ricevette un ultimo ordine, riguardante la morte di Luke Skywalker, ma invece di ucciderlo si dovette alleare con lui per sconfiggere il clone impazzito del Maestro Jedi Joruus C'baoth. Jade si era poi alleata con Talon Karrde, diventando una dei suoi migliori agenti. Dopo un periodo di separazione, Mara e Luke si innamorarono, sposandosi nel 19 ABY.\nCreazione e aspetto.\nMara Jade \u00e8 stata interpretata da diverse donne. La pi\u00f9 conosciuta \u00e8 la modella Shannon McRandle, che ha posato per il gioco di carte di \"Guerre stellari\" realizzato dalla Decipher, Inc. nel 1999. Tutte le opere seguenti hanno raffigurato il personaggio seguendo l'aspetto di McRandle e lei stessa ha partecipato negli anni a decine di convention rappresentando il personaggio di Mara.\nStoria.\nVita iniziale.\nMara Jade nacque nel 17 BBY durante un periodo di grande instabilit\u00e0, quando il nuovo Imperatore Palpatine e il suo apprendista, Dart Fener, stavano completando l'opera di annientamento dell'Ordine Jedi. Palpatine la sottrasse ai genitori, e la port\u00f2 a Coruscant ancora bambina, per essere addestrata nell'uso della Forza, anche se ufficialmente era una delle danzatrici del palazzo dell'Imperatore. L'Imperatore la trasform\u00f2 in un'agente dell'Impero.\nMano dell'Imperatore.\nMara Jade divent\u00f2 in breve tempo un'agente dell'Impero, una degli assassini personali dell'Imperatore. Nonostante esistessero molte Mani dell'Imperatore, Mara era ignara dell'esistenza delle altre. Grazie alla sua connessione profonda con la Forza poteva sentire la voce di Palpatine in qualsiasi punto della galassia tramite un collegamento telepatico. Mara Jade port\u00f2 a termine numerose missioni di assassinio, in cambio di lusso, conoscenze di alto loco, e denaro.\nPrima della Battaglia di Yavin, Palpatine le ordin\u00f2 di recuperare informazioni per Dart Fener, in modo che il Signore dei Sith potesse trovare ogni Jedi sopravvissuto all'Ordine 66, come la Donna Oscura. Mara divent\u00f2 in breve invidiosa di Fener e percep\u00ec qualcosa di divisivo in lui, perch\u00e9 non capiva la base per la sua ossessione riguardante Luke Skywalker. Mara inizi\u00f2 a sperare che Fener prima o poi tradisse l'Imperatore, cos\u00ec da poterlo giustiziare e prendere il suo posto di apprendista.\nNegli anni seguenti la Battaglia di Yavin e prima della Battaglia di Hoth, Mara spi\u00f2 Dart Fener e consegn\u00f2 dei rapporti sulle sue azioni, arrivando persino a spiarlo durante l'attacco dei templi massassi su Yavin 4. Mara divent\u00f2 conscia della preoccupazione che Palpatine stava mostrando nei confronti del ribelle Luke Skywalker; Mara venne mandata al palazzo di Jabba the Hutt su Tatooine, mascherata come danzatrice sotto il falso nome \"Arica\", per attendere Skywalker. Melina Carniss, membro della sicurezza di Jabba, sospett\u00f2 della donna e la fece imprigionare sotto l'accusa di voler attentare alla vita dello hutt. Mara non riusc\u00ec a portare a termine la missione in quanto Luke riusc\u00ec a fuggire.\nDurante la Battaglia di Endor, Mara vide la morte dell'Imperatore attraverso la Forza. Dart Fener e Luke Skywalker erano presenti, e agli occhi di Mara sembr\u00f2 che fossero stati entrambi ad uccidere l'Imperatore. In seguito alla frammentazione dell'Impero, in lotte di potere tra i Moff, Mara venne catturata e imprigionata da Ysanne Isard. Jade riusc\u00ec a fuggire in seguito mascherandosi da profuga. Il suo odio per Skywalker bruciava nel suo petto, spendendo molto tempo nella ricerca dello Jedi. Mara era inconsapevole del fatto che il comando telepatico di Palpatine era alla base del suo odio, rendendola pi\u00f9 forte di quando avesse avuto alcun desiderio di vendetta. La sua vita di lusso era terminata con la morte di Palpatine, e le sue capacit\u00e0 nella Forza si erano diradate. Mara si rassegn\u00f2 a svolgere lavori strani e scomodi.\nContrabbandiera.\nLa fortuna per Mara inizi\u00f2 quando salv\u00f2 la vita del barone contrabbandiere Talon Karrde da un'imboscata su Varonat, dove perse la vita il secondo di Karrde, Quelev Tapper. Karrde fu cos\u00ec colpito dall'abilit\u00e0 di Mara che le offr\u00ec un lavoro subito. Mara entr\u00f2 a far parte della organizzazione di Karrde nella seconda met\u00e0 dell'8 ABY. Nei primi sei mesi del suo lavoro con Karrde, Jade sal\u00ec di rango nella organizzazione con velocit\u00e0 impressionante, grazie alle sue abilit\u00e0. Nel suo futuro promettente si intromise Luke Skywalker, l'uomo che aveva promesso di uccidere. Si incontrarono nel 9 ABY su una base di Myrkr, dove le creature chiamate Ysalamiri avevano nullificato le abilit\u00e0 nella Forza di Luke. Jade era inizialmente intenzionata ad ucciderlo, ma una serie di eventi li costrinse a collaborare per salvarsi. Karrde e la sua organizzazione fuggirono da Myrkr a causa di un'ingente taglia posta sulla loro testa.\nSkywalker cap\u00ec che Mara non stava agendo di propria volont\u00e0, ma stava seguendo un messaggio telepatico di Palpatine. Jade inizi\u00f2 a capirlo, che stava venendo usata per compiere una vendetta contro Dart Fener. Skywalker promise di aiutarla, e il suo altruismo colp\u00ec Mara in maniera notevole. La soluzione venne trovata quando i due affrontarono Joruus C'baoth, un clone impazzito di un vecchio Jedi. Luke dovette affrontare anche un clone di s\u00e9 stesso, Luuke Skywalker, costruito con il DNA della mano che Luke aveva perso nel duello con Dart Fener su Citt\u00e0 delle nuvole e armato della spada laser perduta da lui su Bespin. Mara uccise il clone di Luke, liberandosi dall'ordine del Signore dei Sith e trovando pace. Mara riusc\u00ec anche a uccidere Cbaoth, scansando i Fulmini di Forza. Luke salv\u00f2 Mara dalla esplosione di fulmini risultata dalla morte del clone. Luke diede alla sua nuova amica la spada blu, un tempo appartenuta ad Anakin Skywalker.\nCavaliere Jedi.\nDieci anni dopo la Battaglia di Yavin, Mara venne a trovarsi sotto la tutela di Kyle Katarn nel campo di battaglia di Altyr V quando la Nuova Repubblica ricevette bombardamenti da due asteroidi artificiali e un attacco da parte dell'Imperial Remnant. Kyle Katarn riusc\u00ec a respingere l'attacco e distrusse entrambi gli asteroidi. Mara giunse su Dromund Kaas.\nMara era ora da sola. Dovette negoziare con Ka'Pa the Hutt riguardo ai rifornimenti della Repubblica. Dopo una missione di recupero di un oggetto cui Ka'Pa teneva molto, lo hutt aiut\u00f2 la Repubblica. Dopo una missione di recupero di uno holocron, Mara finalmente giunse di nuovo su Dromund Kaas per vedere ci\u00f2 che era successo a Kyle Katarn. Giunse al tempio Oscuro, dove trov\u00f2 Katarn immerso totalmente nel Lato Oscuro. Maestro e allieva duellarono ma Mara riusc\u00ec a farlo indietreggiare all'interno delle catacombe. All'ultimo scontro Mara spense la spada laser e si arrese, facendo capire a Kyle che la sua strada era sbagliata. Nell'11 ABY, Mara ritorn\u00f2 al Praxeum su Yavin IV, dove aiut\u00f2 Katarn, ora un Maestro Jedi, a difendere il tempio dallo spirito di Exar Kun.\nCon il tempo Mara e Luke continuarono a lavorare assieme in diverse situazioni importanti. Mara inizialmente non volle stare al Tempio su Yavin IV a causa dei metodi che Luke usava per addestrare gli allievi e per il modo in cui era strutturata l'Accademia. In missione investigativa, Mara e Luke capirono di essersi innamorati l'uno dell'altra. Si sposarono su Coruscant, dopo il trattato di pace firmato con l'Impero. Mara continu\u00f2 il suo approfondimento degli studi sulla Forza e divent\u00f2 una Maestra Jedi. Mara scelse Jaina Solo come allieva da istruire. Dopo il matrimonio, Mara termin\u00f2 il contratto che aveva con Talon Karrde per dedicarsi completamente al suo addestramento da Jedi.\nGuerra degli yuuzhan vong.\nDurante una cerimonia diplomatica su Monor 2, Mara svolse la funzione di guardia del corpo per uno dei diplomatici. Nom Anor infett\u00f2 tutti i presenti segretamente attraverso le spore coomb, un bio-agente venefico degli yuuzhan vong. Quasi tutti gli infetti morirono, e Mara riusc\u00ec a sopravvivere grazie all'uso della Forza, ma una cura efficace non venne trovata. Su Belkadan, Luke e Mara decisero di investigare assieme, scoprendo che il pianeta era stato devastato dalla vongformazione accaduta a causa degli invasori. Mara percep\u00ec che la sua malattia era correlata alla devastazione accaduta. Fu la prima degli Jedi ad affrontare uno degli invasori yuuzhan vong.\nSu Dantooine, Mara venne curata da Vergere, una Jedi della specie Fosh le cui \"lacrime\" avevano propriet\u00e0 curative. Siccome le relazioni tra Jedi e Repubblica erano decisamente peggiorate, Luke e Mara si videro costretti a fuggire per evitare di essere arrestati sotto ordine di Borsk Fey'lya. Si nascosero sulla Errant Venture. Durante il periodo di fuga la condizione di Mara peggior\u00f2 di nuovo in quanto l'effetto delle lacrime era terminato. Con l'aiuto del marito riusc\u00ec a sconfiggere la malattia e nacque il bambino, che venne chiamato Ben Skywalker. Borsk Fey'lya ritir\u00f2 in seguito il mandato di arresto e gli Skywalkers si trasferirono su Eclipse, un mondo sicuro e base degli Jedi. Dopo la nascita di Ben, Mara divent\u00f2 iperprotettiva, per timore di soffrire la stessa sensazione che Leila Organa aveva sub\u00ecto con la morte di Anakin Solo.\nCrisi del Covo Nero.\nMara vide il figlio Ben separarsi dalla Forza a causa del dolore che aveva percepito durante la guerra, e questo rese difficile localizzarlo attraverso essa. Anche cinque anni dopo il piccolo rifiutava di usare la Forza, un disturbo che i genitori non sapevano come curare. Mara e Kyp Durron erano a capo di una fazione che credeva che gli Jedi non dovessero essere responsabili della protezione della Alleanza Galattica, ma dovessero interessarsi ad una visione pi\u00f9 grande di ci\u00f2 che accadeva nella falassia. L'altra fazione, comandata da Kenth Hamner e Corran Horn, credeva che gli Jedi avessero l'obbligo di prestare attenzione completa all'Alleanza, in quanto aveva finanziato l'Ordine e costruito il nuovo Tempio Jedi.\nLe tensioni tra i due gruppi vennero sedate dal loro capo, Luke Skywalker. Sotto la sua guida l'ordine mantenne la pace, ma commise l'errore di non creare una struttura di potere all'interno. Queste mancanze si rivelarono con l'inizio della Guerra dello Sciame. I chiss contattarono subito il Capo di Stato della Alleanza Galattica Cal Omas, che a sua volta parl\u00f2 con Skywalker. Mara, Luke, Ben e la coppia dei Solo andarono in cerca del Jedi rinnegato. Quando lo incontrarono vennero attaccati da dei killik di colore blu-nero che UnuThul, la nuova persona di Raynar Thul, pareva non conoscesse. Ben divent\u00f2 amico di un killik Gorog, credendolo un semplice animale da compagnia. Il killik stava tentando di \"lavare il cervello\" al bambino per farlo unire al Covo Nero; Mara scopr\u00ec l'inganno e uccise il killik.\nGuerra dello sciame.\nLuke e Mara ritornarono immediatamente all'Accademia Jedi su Ossus per mandare un messaggio tramite la Forza all'Ordine intero. Mara sostenne la decisione di Luke di porsi come Gran Maestro dell'Ordine Jedi per controllare meglio tutte le operazioni da svolgere. Mara e Luke scoprirono un messaggio segreto olografico in R2-D2 con l'aiuto di un esperto hacker, Zakarisz Ghent. Il messaggio conteneva diverse scene riguardanti la morte di Padm\u00e9 Amidala per mano di Anakin Skywalker. Mara scopr\u00ec anche che Jacen Solo aveva cancellato parzialmente la memoria di Ben Skywalker, accettando la falsa spiegazione riguardo al fatto che Jacen lo fece per proteggerlo (e non per nascondere la verit\u00e0 riguardo all'avere una figlia, in segreto, con Tenel Ka). Mara fu uccisa da Jacen Solo, divenuto il nuovo Signore dei Sith Darth Caedus, nel 40 ABY su Kavan.\nAbilit\u00e0.\nMara Jade era una donna che sapeva come usare un blaster ed era esperta nel combattimento a mani nude. Era un'eccezionale pilota, al pari di Luke Skywalker. Mara, grazie alla sua esperienza tra le file di Palpatine, era diventata un'abilissima spia eccezionale in grado di scovare informazioni da altre persone e in grado di penetrare negli edifici senza fare rumore. Anche se ricevette solo un addestramento di base, le sue abilit\u00e0 con la Forza e spada laser erano ottimali. Era in grado di \"sentire\" la voce di una persona a cui era legata attraverso la Forza. Diventando una dei Maestri pi\u00f9 potenti nell'Ordine, Mara riusc\u00ec a scacciare la malattia mortale portatale dagli yuuzhan vong e a far nascere Ben."}
{"id": "132967", "revid": "124388138", "url": "https://it.wikipedia.org/wiki?curid=132967", "title": "Principessa Leila", "text": "La Principessa Leila Organa di Alderaan, anche nota come Senatrice Leila Organa o Generale Leila Organa (nei libri, nei fumetti, nella trilogia sequel e nella versione originale dei film Leia Organa), \u00e8 un personaggio immaginario dell'universo immaginario di \"Guerre stellari\", interpretato nei film da Carrie Fisher.\nFiglia della senatrice di Naboo Padm\u00e9 Amidala (morta subito dopo il parto), e del Jedi Anakin Skywalker (poi divenuto Dart Fener), \u00e8 la sorella gemella di Luke Skywalker, dal quale venne separata subito dopo la nascita sull'asteroide di Polis Massa nel 19 BBY, su consiglio del Maestro Yoda e, mentre Luke venne affidato alla famiglia Lars su Tatooine, lei venne adottata e cresciuta su Alderaan da Bail Organa e sua moglie, la regina Breha Antilles. Da adulta, divenne membro del Senato Galattico, dove gioc\u00f2 un ruolo segreto per l'Alleanza Ribelle.\nIl personaggio \u00e8 entrato nell'immaginario collettivo divenendo una icona del cinema e del genere fantascientifico in particolare.\nStoria.\nLa famiglia di Leila era composta da molti individui influenti, politici e militari. Crebbe come figlia adottiva della regina (e successivamente Ministro dell'Educazione) Breha Organa e dal marito, Vicer\u00e9/Principe Consorte Bail Organa di Alderaan. Costui era un politico-ribelle nonch\u00e9 spia, ed aveva una forte personalit\u00e0 ed un intelletto acuto, avendo fatto molta esperienza in giovent\u00f9. Leila fu un membro del Senato galattico, finch\u00e9 l'Imperatore Palpatine non lo sciolse. In quel momento divenne leader dell'Alleanza Ribelle. Crescendo in un ambiente privilegiato, questa fiera diplomatica ricevette un addestramento nelle arti marziali per potersi difendere, imparando il combattimento corpo a corpo.\nApparizioni.\nFilm.\n\"Guerre stellari\".\nNel \"quarto episodio\", la principessa viene rapita dal temibile Dart Fener. Egli la accusa di essere una traditrice e di conoscere il nascondiglio dei piani segreti della \"Morte Nera\", la pi\u00f9 recente e potente arma dell'Impero. A sua insaputa, la giovane senatrice ha nascosto i piani all'interno di un droide, R2-D2, e l'ha spedito alla ricerca del leggendario Maestro Jedi, Obi-Wan Kenobi, sul vicino pianeta di Tatooine. Fener arriver\u00e0 a torturarla senza per\u00f2 ottenere nulla. Ancora convinto della sua utilit\u00e0, Wilhuff Tarkin, comandante della \"Morte Nera\", minaccia di distruggere il suo pianeta natale con la superarma a meno che lei riveli la base segreta dei Ribelli. Leila apparentemente cede, e rivela che la base ribelle si trova su Dantooine (informazione che si riveler\u00e0 falsa), ma Tarkin ordina di distruggere Alderaan in ogni caso, uccidendone l'intera popolazione (tranne i pochi che sono lontani dal pianeta) e l'intera famiglia di Leila. Nell'attesa di essere uccisa, non rinuncia alla speranza, e viene alla fine salvata da improbabili eroi: Luke Skywalker, un vecchio Obi-Wan Kenobi, il contrabbandiere Ian Solo (Han), lo wookiee Chewbecca, e due droidi, R2-D2 e C-3PO. Dopo che il gruppo riesce a scappare, grazie al sacrificio di Obi-Wan, essi partecipano alla battaglia di Yavin. Luke, nel suo X-wing, fa esplodere la pi\u00f9 terrificante arma dell'Impero. Nella base ribelle su Yavin IV Leila offre la Medaglia della Libert\u00e0 di Alderaan ai suoi salvatori nonch\u00e9 eroi della battaglia.\n\"L'impero colpisce ancora\".\nTre anni dopo, nel \"quinto episodio\", la principessa partecipa all'evacuazione della base Ribelle sul gelido pianeta Hoth. Nonostante l'approssimarsi della battaglia, continua a comandare dalla base in pericolo. Fortunatamente, riesce ad evitare i pericoli e fugge con C-3PO, Ian e Chewbecca sul \"Millennium Falcon\". Nonostante siano inseguiti dalle truppe Imperiali, decidono di schivare i colpi volando in un campo di asteroidi quando l'iperguida si rompe. Nonostante Leila sia costantemente in rotta con Ian, l'amore nasce; mentre si nascondono in una grotta (la bocca di una lumaca spaziale), condivide il suo primo bacio con il contrabbandiere di Corellia. Pi\u00f9 tardi, quando sostano a Bespin per le riparazioni, l'amico di Ian, Lando Calrissian li tradisce consegnandoli a Fener, che li usa come esca per Luke. Ian viene utilizzato anche come cavia per il suo nuovo sistema di congelamento a carbonio studiato per Luke, ed \u00e8 qui che la principessa confessa il suo amore. Fener consegna il congelato Ian al cacciatore di taglie Boba Fett con l'ordine di portarlo a Jabba the Hutt, a cui Ian deve ripagare un vecchio debito. Lando aiuta Leila, Chewbecca ed i due droidi a scappare. Durante la fuga, lei sente che Luke \u00e8 in pericolo e decide di tornare ad aiutarlo. Riescono a salvarlo, nonostante sia ferito gravemente dopo un duello con Dart Fener, che gli ha rivelato di essere il padre.\n\"Il ritorno dello Jedi\".\nSei mesi dopo il rapimento di Ian, Leila, Chewbecca, Lando, Luke (che ora \u00e8 quasi divenuto un cavaliere Jedi) ed i due droidi si recano a Tatooine per tentare di salvarlo dal malvagio Jabba the Hutt. Leila deve fingere di essere un cacciatore di taglie ubese di nome \"Boussh\", che deve consegnare Chewbecca a Jabba.\nUsando un detonatore termico durante il patteggiamento per la taglia, conquista il rispetto di Jabba e del \"collega\" Boba Fett (che aveva consegnato Ian allo stesso Jabba). Leila viene scoperta da Jabba e dall'amico solo quando libera Ian dalla sua fredda prigione. Dopo che Luke offende Jabba, lui e Ian vengono condannati ad essere dati in pasto a sarlacc, una creatura che vive in un pozzo. Luke e Calrissian riescono a sopraffare le guardie di Jabba, e Leila torna in azione durante la confusione creata. Scivola oltre Jabba e prende la catena che la lega a lui, la avvolge intorno al collo del mostro strozzandolo. Fugge riunendosi a Ian, e tornando all'Alleanza.\nMentre si prepara per l'ultima battaglia con le truppe imperiali su Endor, Leila si ricorda della madre e lo dice a Luke. Dopodich\u00e9, Luke le rivela di essere il gemello perduto, e che l'odiato Dart Fener \u00e8 il padre. Luke rivela che, se dovesse morire, lei sarebbe l'ultima degli Skywalker, nonch\u00e9 erede del legame Jedi che rappresenta la speranza dei Ribelli. Leila \u00e8 scioccata, ma grazie alla \"Forza\" sente che \u00e8 tutto vero e recupera abbastanza energie per guidare i Ribelli in battaglia su una delle lune di Endor.\nA bordo della stazione spaziale l'Imperatore Palpatine, tentando di fare di lui il suo nuovo apprendista, sprona Luke a sfidare Fener. All'inizio Luke resiste, ma perde il controllo quando Fener usa le sue capacit\u00e0 telepatiche per sondare la mente di Luke, scoprendo l'esistenza di Leila, e minacciando di portarla nel \"lato oscuro\" della Forza. Infuriato, Luke quasi uccide Fener, finch\u00e9 capisce, all'ultimo secondo, che facendolo si unirebbe al destino del padre. Respinge Palpatine, che lo attacca con l'uso del lato oscuro. A questo punto Fener si scaglia contro il maestro uccidendolo, e morendo a sua volta nel combattimento. Con l'ultimo respiro, il redento Anakin Skywalker prega Luke di riferire a Leila che, tutto sommato, c'\u00e8 ancora del buono in lui.\nLeila, nel frattempo, guida i Ribelli alla vittoria su Endor, mentre Lando e la flotta Ribelle distruggono la Morte Nera, sconfiggendo una volta per tutte l'Impero.\n\"La vendetta dei Sith\".\nCronologicamente, Leila appare la prima volta ne \"\", quando la vera madre, la senatrice Padm\u00e9 Amidala di Naboo, diede alla luce lei ed il gemello Luke, sull'asteroide di Polis Massa. Prima che la madre morisse accudita da Obi-Wan Kenobi, Leila la guard\u00f2 brevemente conquistandone un tenue ricordo indelebile.\nDopo la morte di Padm\u00e9, Obi-Wan e Yoda decisero di nascondere i giovani Skywalker dal padre recentemente passato al . Leila fu spedita ad Alderaan con i droidi R2-D2 e C-3PO insieme al padre adottivo in modo da non essere trovata dall'Impero. Nel terzo episodio della serie si apprende che il nome completo di nascita della principessa \u00e8 \"Leila Amidala Skywalker\".\n\"Il risveglio della Forza\".\nDopo la caduta dell'Impero Galattico, Leila contribuisce a ripristinare la nuova Repubblica. Ha un figlio insieme a Ian, Ben Solo, che viene addestrato da Luke prima di passare al Lato Oscuro e assumere il nome di Kylo Ren, divenendo il malvagio apprendista del Leader Supremo Snoke, il capo del Primo Ordine (rinato dalle ceneri dell'Impero). All'incirca trent'anni dopo la battaglia di Endor, Leila, con il grado di generale, comanda le forze della Resistenza su D'Qar e cerca di rintracciare il fratello Luke, in esilio da anni in un luogo sconosciuto. Dopo essersi riunita al marito Ian dopo molti anni di separazione, lo supplica di riportare il figlio a casa e al Lato Chiaro. Dopo la morte di suo marito a causa del figlio, Leila avverte attraverso la Forza il terribile accaduto.\n\"Rogue One\".\nLeila fa una breve apparizione nella scena finale del film \"\", ricevendo i piani della Morte Nera. Dal momento che questo film si svolge prima della trilogia originale di Star Wars, era necessaria una giovanissima Leila. Per ottenere questo effetto, un'immagine generata al computer di una giovane Carrie Fisher \u00e8 stata sovrapposta al volto dell'attrice norvegese Ingvild Deila grazie all'uso della computer-generated imagery (CGI).\n\"Gli ultimi Jedi\".\nLeila d\u00e0 l'ordine di evacuare la base di D\u2019Quar dopo essere stati scoperti dal Primo Ordine. Una volta che l'alleanza \u00e8 uscita dall'iperspazio, il Primo Ordine attacca di nuovo: Kylo Ren, a bordo di un caccia, incrocia lo sguardo con la madre sulla piattaforma d\u2019osservazione e decide di non sparare, ma un altro caccia spara alla piattaforma d\u2019osservazione. Nell'esplosione, il corpo privo di sensi di Leila fluttua nello spazio, ma grazie alla Forza riesce a tornare nella nave, entrando in coma. Una volta risvegliatasi, Leila ordina la ritirata sul pianeta Crait, dove \u00e8 presente una vecchia base ribelle abbandonata. Qui incontra lo spirito di suo fratello Luke, che aiuter\u00e0 le forze della Resistenza superstiti a fuggire dal Primo Ordine che assedia il pianeta.\n\"L'ascesa di Skywalker\".\nCirca un anno dopo la morte di Luke, Leila aiuta Rey a continuare e finire il suo addestramento Jedi. Successivamente, Leila manda Rey, Finn, Poe Dameron, C-3PO, BB-8 e Chewbecca a trovare il malvagio Darth Sidious. Nel corso della missione, Rey si ritrova faccia a faccia con il figlio di Leila, Ben Solo, e i due iniziano un nuovo scontro. Leila percepisce ci\u00f2 che sta succedendo, e cerca di riportare Ben al lato chiaro, ma muore a causa dell'enorme sforzo. Successivamente Luke dona a Rey la spada di Leila rivelandole di aver addestrato la sorella negli anni e che tale spada sarebbe stata destinata proprio alla ragazza. Infine il suo corpo scompare insieme a quello del figlio, diventando tutt'una con la Forza e appare come fantasma di Forza accanto a suo fratello Luke su Tatooine dando il consenso a Rey quando decide di assumere il cognome \"Skywalker\".\nTelevisione.\n\"Star Wars: Rebels\".\nNel dodicesimo episodio della seconda stagione di \"Star Wars Rebels\" (intitolato appunto \"Una principessa su Lothal\") fa la sua apparizione una Leila quindicenne, recatasi su Lothal, ufficialmente per portare aiuti alimentari alla popolazione, ma in realt\u00e0 per consegnare tre astronavi alla cellula ribelle del pianeta. Durante gli eventi dell'episodio, la principessa avr\u00e0 modo di entrare in contatto con il protagonista della serie Ezra Bridger ed il suo maestro jedi Kanan Jarrus, facenti parte del gruppo di ribelli su Lothal. \n\"Star Wars Resistance\".\nNella serie televisiva \"Star Wars Resistance\" (ambientata prima degli eventi de \"Il risveglio della Forza\") Leila appare unicamente nella prima stagione. La sua prima apparizione (sottoforma di ologramma) \u00e8 nell'episodio pilota, dove affida al giovane Kazuda \"Kaz\" Xiono l'incarico di recarsi come spia sotto copertura nella stazione di rifornimento nota come \"il Colosso\" (sita sul pianeta Castilion), in modo da tenere d'occhio i movimenti del Primo Ordine. Riappare poi di persona nell'episodio \"La stazione di Theta Black\" dove manda Kazuda e Poe Dameron in missione di ricognizione nel suddetto sistema.Successivamente all'occupazione del Colosso da parte del Primo Ordine e alla richiesta di aiuto di Xiono, Leila risponder\u00e0 di non poter intervenire, in quanto erano in corso gli eventi de \"Il risveglio della Forza\" e la Resistenza si stava recando sul pianeta Takodana.\n\"Legends\".\nSecondo quanto narrato nell'Universo espanso, divenne capo di Stato della Nuova Repubblica e spos\u00f2 Ian Solo. Ebbero come figli: Jaina, Jacen ed Anakin Solo.\nAlderaan.\nSecondo l'Universo espanso, Leila \u00e8 cresciuta con Winter Celchu, che divenne in futuro sua servitrice, nonch\u00e9 balia dei suoi figli.\nCome erede al trono di Alderaan, Leila \u00e8 parte dell'Alto Consiglio di Alderaan e membro del Senato Galattico/Imperiale. Dopo la vittoria dei Ribelli su Endor, nomina Alderaan rifugio per gli abitanti sopravvissuti alla distruzione del pianeta natale. La Casa Reale di Alderaan, nella persona di Leila Organa Solo e dei figli, continua a regnare sia sul vecchio sistema di Alderaan che su quello nuovo. Il suo titolo \u00e8 puramente cerimoniale visto che l'amministrazione \u00e8 delegata ad un governo.\nNonostante la sua relazione con Dart Fener diventi di pubblico dominio dopo la distruzione dell'Impero, rimane l'erede della regina Breha e di Bail Organa, e quindi membro della Casa Reale.\n\"The Star Wars Holiday Special\".\nLeila appare brevemente nello speciale TV del 1978 \"The Star Wars Holiday Special\", dove \u00e8 interpretata ancora una volta da Carrie Fisher. Nello show, Leila \u00e8 leader e amministratore della base della Nuova Alleanza Ribelle. \u00c8 accompagnata da C-3PO mentre contatta la moglie di Chewbecca, Mallatobuck, per avere aiuto nella ricerca di Chewbecca e Ian. Appare anche in uno spezzone del cartone su una diversa base Ribelle, situata in un campo di asteroidi, ed a una cerimonia alla fine del film.\n\"La tregua di Bakura\".\nCome raccontato nel romanzo \"La Tregua di Bakura\", subito dopo la Battaglia di Endor, l'Alleanza Ribelle ricevette un messaggero droide da Bakura, sotto invasione dagli Ssi-ruuk. Dal momento che Bakura possiede armi potenti, che nonostante la distanza potrebbero produrre danni, l'Alleanza decide di mandare una task force per aiutare i Bakurani. Sia Leila che Luke vengono assegnati allo squadrone per le qualit\u00e0 diplomatiche e la capacit\u00e0 nelle arti marziali. Le restanti forze dell'Impero raccolte a Bakura si alleano coi Ribelli subito dopo la vittoria Endor firmando una tregua. \u00c8 durante questo periodo che lo spirito di Anakin Skywalker appare a Leila implorando il perdono, cosa che la principessa non \u00e8 ancora in grado di offrire.\nLa Nuova Repubblica.\nLa principessa \u00e8 socio fondatore della Nuova Repubblica, fondata formalmente nel 5 ABY. Succede a Mon Mothma nel ruolo di cancelliere, e successivamente ricopre altre cariche, come Capo della Difesa ed altri ruoli diplomatici. Nonostante la maggior parte della sua vita sia dedicata a compiti di stato, si applica agli studi delle arti Jedi, con Luke nel ruolo di maestro. In particolare, si esercita con una spada laser blu che ha costruito da sola, prima di riceverne da Luke una rossa (non di costruzione Sith) per completare l'arma che aveva fabbricato.\nDopo la disastrosa corte subita dal Principe Isolder, sposa Ian nell'8 ABY. Come descritto in \"Un amore per la Principessa\", Ian rapisce Leila e la porta sul pianeta Dathomir vinto in una partita di sabacc. Qui incontrano le streghe di Dathomir, i cui tentativi di fuga portano alla morte del signore della guerra Zsin e del suo regno, rivale allo stesso tempo dell'Impero e della Nuova Repubblica.\nAll'inizio, Leila non vuole avere figli, temendo che vengano assorbiti dal lato oscuro come successe per il padre. Durante una missione su Tatooine per recuperare il \"Killik Twilight\" e la chiave di Comcast nascosta in esso, Leila trova il diario della nonna Shmi Skywalker e, con l'aiuto di Kitster e Wald, amici d'infanzia del padre, scopre che il padre non era il mostro che aveva conosciuto, ed accetta di perdonarlo.\nL'anno successivo, il Grand'ammiraglio Thrawn, che si \u00e8 alleato con Jorus C'baoth, ordina ai commando noghri di rapire Leila, in attesa di un bambino. C'Baoth vuole portare Leila e Luke sul lato oscuro, trascinando con loro i due gemelli ancora non nati, dopo aver saputo della loro potenza. Per evitare la cattura, lei si nasconde sul pianeta Kashyyyk, ma viene rintracciata. Imparer\u00e0 che Fener una volta atterr\u00f2 sul pianeta natale dei noghri, Honoghr e li convinse a servire l'Impero promettendo loro di salvare il pianeta dal disastro ecologico subito durante le guerre dei cloni. Per questo sono leali a Fener. Leila riesce ad utilizzare il suo legame biologico col padre per persuadere l'assassino noghri a viaggiare con lei fino a Honoghr e constatare la fine dell'Impero. Mostra ad una rappresentanza di noghri che i droidi mandati dall'Impero stanno n realt\u00e0 avvelenando la terra e rallentando la ricostruzione. Smettono di servire l'Impero dopo che uno di loro, Rukh, uccide Thrawn durante la battaglia di Bilbringi e si allea con la Nuova Repubblica. Per i suoi sforzi, Leila \u00e8 conosciuta come \"Lady Vader\" tra i noghri, e la sua famiglia \u00e8 vista con rispetto nella loro societ\u00e0.\nDurante la crisi di Thrawn, Leila d\u00e0 alla luce i due gemelli Jaina e Jacen su Coruscant durante l'assedio a Thrawn.\n\"Il Lato Oscuro della Forza\".\nDurante gli eventi di \"Il Lato Oscuro della Forza\", la Nuova Repubblica soffre problemi seri, perdendo molti dei suoi mondi, cos\u00ec come Luke Skywalker, passato al lato oscuro. Dopo la cattura del fratello su Coruscant, susseguente al trasporto su Byss, e la corruzione dell'Impero clonato, una Leila incinta con il marito, Ian Solo, raggiungono la nuova fortezza dell'Imperatore su Byss dove si dovr\u00e0 confrontare con la reincarnazione dell'Imperatore. All'inizio Leila fallisce nel suo tentativo di strappare Luke al lato oscuro, ma riesce a rubare un Holocron Jedi dalle camere dell'Imperatore. Leila sale a bordo del Super Star Destroyer dell'Imperatore durante il suo attacco alla luna Pinnacle di Da Soocha. Si appella alla bont\u00e0 che sta dentro a Luke, redimendolo, ed attacca Palpatine con il Lato Chiaro della Forza, tagliandolo fuori dal lato oscuro e dal controllo delle forze titaniche che comandava a piacimento, con l'intenzione di distruggere definitivamente la flotta dell'Alleanza Ribelle. Sia l'\"Eclipse I\" che Palpatine vengono distrutti.\nDurante l'Operazione Mano Oscura, l'Alleanza Ribelle continua a fuggire. Al terzo figlio di Leila, nato nel 10 ABY nella base spaziale Ribelle in orbita intorno a Nespis VIII, viene dato il nome di Anakin in onore del riscatto del padre.\nInsieme ad uno Jedi di nome Jen sfida il successore di Palpatine, un assassino Jedi Oscuro.\nAnche questa tregua si dimostra breve, visto che Palpatine rinasce come clone, anche se gravemente rovinato dal sabotaggio di Carnor Jax e di uno dei Mano dell'Imperatore. Leila viene obbligata a scappare su Onderon per nascondere Anakin da Palpatine, che vorrebbe trasferire la sua anima nel bambino. L'Imperatore alla fine la trova, ma Ian gli spara alle spalle mentre si impossessa del giovane Solo. Il sacrificio di un Empatojayos Brand moribondo li salva dallo spirito di Palpatine e distrugge il tiranno una volta per tutte.\nCome capo di Stato, Leila guida la Nuova Repubblica attraverso una quantit\u00e0 di crisi provocate dai signori della guerra post-Imperiali. Man mano che la loro minaccia diminuisce e che la Nuova Repubblica cresce, deve anche impegnarsi per dirimere conflitti politici interni durante le elezioni.\nDue schieramenti si scontrano durante la Crisi della Flotta Nera nel 16 ABY, in cui Leila invoca l'Articolo Cinque della Carta Comune per prevenire un attacco alla sua carica e la successiva dichiarazione di guerra agli yevetha. Le crepe nella sua grande popolarit\u00e0 iniziano a manifestarsi in questo periodo, crepe che accelerano l'ascensione politica del furbo politico Bothan, Borsk Fey'lya.\nLa Guerra degli yuuzhan vong ed oltre.\nDopo aver ricoperto la carica per la seconda volta, Leila d\u00e0 le dimissioni da capo di Stato, e viene rimpiazzata da Borsk Fey'lya. Dopo l'attacco degli yuuzhan vong a Sernpidal nel 25 ABY, Leila si presenta di fronte al Senato per porre l'attenzione sulla minaccia di questo popolo. La sua richiesta non viene accolta, e le legioni vong invadono la galassia, distruggendo sistema dopo sistema e sconfiggendo gli Jedi e l'esercito della Nuova Repubblica in un'epica battaglia. Stavolta, nonostante la forza di Luke, Leila gli amici e gli alleati non possono evitare che il lato oscuro vinca. Leila, i figli, Ian e gli amici vedono la vittoria degli invasori, ma Borsk Fey'lya ed i suoi sostenitori spacciano la cosa come vittoria.\nLeila si unisce a SELCORE, un movimento che aiuta i rifugiati. Poco dopo, la morte di Chewbecca manda Ian in depressione, creando un'incrinatura tra lui e Leila, culminante con la sua fuga dal matrimonio dopo una discussione. Riaggiustano le cose dopo che Leila viene ferita gravemente da Tsavong Lah durante la battaglia di Duro. I loro problemi non sono ancora finiti; quando i vong sguinzagliano i peggiori assassini, i voxyn, per trovare ed uccidere tutti gli Jedi, Leila viene attaccata da uno di loro. Con l'aiuto della guardia del corpo noghri, lo uccide con la spada laser. Poco dopo, nel 27 ABY, Leila e Ian perdono il figlio minore, Anakin, durante la missione di Myrkr e la caduta di Coruscant.\nIan e Leila vanno ad Hapes per il funerale di Anakin, quindi riprendono le loro missioni per ristabilire le connessioni con le Regioni Ignote, compresa la guerra per la salvezza di Bakura, di nuovo sotto l'attacco degli Ssi-ruuk. Leila aiuta i Pwecks a ribellarsi ai padroni, ed il suo aiuto \u00e8 fondamentale per colpire l'Impero.\nVerso la fine della guerra degli yuuzhan vong, lei e Ian Solo salvano Thorsh, un prigioniero dei campi di internamento sul pianeta Selvaris. In seguito, lei ed il marito vanno con Kyp Durron, un Maestro Jedi, Wraw, un agente segreto e qualche altro alleato sul pianeta Callulla. Durante la battaglia con gli ultimi guerrieri yuuzhan vong riescono ad uccidere molti di loro compreso il comandante. Alla fine il plotone verr\u00e0 salvato da Lando Calrissian, Talon Karrde e Tendra, la moglie di Lando.\nQuando Zonama Sekot si ripresenta vicino a Coruscant nel 30 ABY, Ian e Leila lo raggiungono per riunirsi al resto della famiglia. Mentre si trovano l\u00ec, incontrano Harrar, un prete yuuzhan vong. Leila, Ian e pochi compagni si uniscono ad Harrar ed un pugno di eretici per entrare nel centro di Coruscant.\nDopo la distruzione di Shimmra e del Signore Supremo Onimi, Nom Anor viaggia con i gemelli Solo ed i genitori attraverso il labirinto per fuggire dalla potente nave da guerra. Il morente li raggiunge e spara il suo veleno contro Ian ma Jacen blocca il fluido salvando il padre. Leila attacca il Prefetto prima che riesca ad uccidere il marito ed il primogenito. La figlia di Dart Fener si dimostra vittoriosa e taglia il braccio di Nom Anor.\nLa bella principessa e l'ex contrabbandiere lasciano Nom Anor a morire sul pianeta ma non assistono alla sua morte.\nLeila torna su Zonama, lascia la politica e diventa il copilota di Ian, compito che svolger\u00e0 per i successivi cinque anni.\nDark Nest.\nNel 35 ABY, Ian e Leila seguono vari Jedi scomparsi nelle Regioni Ignote e scoprono che Raynar Thul \u00e8 vivo ed \u00e8 stato adottato dai killik. Per evitare una guerra con i Chiss, Leila suggerisce a \"UnuThul\" (cos\u00ec viene ora chiamato Raynar) di spostare la casa dei killik su un nuovo pianeta, ma gli fa credere che sia una sua idea. Leila fa i conti con la sua cultura e chiede a Saba Sebatyne di insegnarle le arti Jedi, come le era stato promesso da Luke durante la crisi di Thrawn.\nIn questo periodo, R2-D2 ha alcuni gravi malfunzionamenti e mostra a Luke un video del padre con una donna incinta, la sua vera madre. In questo filmato Anakin e Padm\u00e9 parlano di un sogno di Anakin in cui Padm\u00e9 muore durante il parto. Prima che Luke possa ottenere altre informazioni da R2, il droide si fonde, dicendo che sta proteggendo alcune informazioni. Frustrato, Luke contatta il maestro Ghent, il quale riesce a recuperare un altro filmato da R2; questa volta viene mostrata una scena in cui Padm\u00e9 parla con Obi-Wan Kenobi di Anakin, ed il filmato viene visto sia da Luke sia da Leila. Durante la guerra dello sciame Luke e Leila vedono la morte della madre. Inoltre, Sebatyne dice a Leila di costruire una nuova spada laser per dimostrare che \u00e8 una vera Jedi.\nDurante questa guerra, batte il perfido Joiner Alemar Rar, un ex campione Jedi. Ha superato uno dei pi\u00f9 forti studenti che il Nuovo Ordine Jedi abbia mai conosciuto.\nLeila e Ian diventano nonni di Allana, la figlia di Jacen, nel 36 ABY.\nIl nome nell'adattamento italiano.\nNel 1977 Mario Maldesi, direttore del doppiaggio di \"Guerre stellari\", decise di modificare i nomi di alcuni personaggi del film per ragioni di armonia di linguaggio e di sveltezza nel dirlo rispetto al labiale americano, una scelta comune nelle opere di genere fantasy: il nome della Principessa \"Leia\", con tre vocali di fila, divenne cos\u00ec \"Leila\". Tale nome \u00e8 stato usato nelle principali opere in cui \u00e8 apparso il personaggio (nei film e nelle serie televisive ma anche in alcuni romanzi, fumetti e videogiochi) fino all'uscita del film \"\", quando \u00e8 stato ripristinato il nome originale usato anche nelle opere pubblicate in seguito."}
{"id": "132968", "revid": "2056951", "url": "https://it.wikipedia.org/wiki?curid=132968", "title": "Associazione (diritto)", "text": "Una associazione, in diritto, indica un ente costituito da un insieme di persone fisiche o giuridiche (gli \"associati\") legate dal perseguimento di uno scopo comune.\nLe associazioni nell'ordinamento italiano.\nNell'ordinamento giuridico italiano, l'associazione \u00e8 una delle forme aggregative disciplinate dalla legge, che ne tutela la libert\u00e0 costitutiva e le forme di attivit\u00e0. L'associazione ha base personale ed \u00e8 costituita da almeno due persone che perseguano uno scopo comune legittimo, non essendo il patrimonio un elemento essenziale.\nIl comitato, anch'esso a base personale, si distingue dall'associazione per il fatto di essere costituito per un unico scopo limitato nel tempo, mentre la fondazione \u00e8 caratterizzata esclusivamente dall'elemento patrimoniale. \nCon il contratto associativo (l'atto costitutivo), due o pi\u00f9 soggetti si obbligano, attraverso una organizzazione stabile, a perseguire uno scopo comune non economico.\nLa Costituzione italiana (art. 18) riconosce ai cittadini il diritto di associarsi liberamente, senza autorizzazione, per fini che non sono vietati ai singoli dalla legge penale. Lo stesso articolo proibisce le associazioni segrete e quelle che perseguono, anche indirettamente, scopi politici mediante organizzazioni di carattere militare.\nL'associazione \u00e8 la \u00abformazione sociale\u00bb pi\u00f9 ampia ma non \u00e8 la sola formazione sociale presente nel nostro ordinamento. Essa si distingue:\nIl fenomeno della spontanea organizzazione di pi\u00f9 persone in gruppi o collettivit\u00e0 per il raggiungimento di uno scopo comune \u00e8 un fenomeno antico, quasi primordiale, ed ha conosciuto uno sviluppo sempre crescente.\nCi\u00f2 nonostante, nell'attuale ordinamento non vi \u00e8 una norma definitoria che descriva la nozione di associazione o di persona giuridica: il vigente sistema deriva la sua indifferenza in parte dall'ordinamento francese del secolo XIX, dove i raggruppamenti sociali erano addirittura osteggiati e si affermava la supremazia dell'individuo singolo come titolare di situazioni giuridiche soggettive (al contrario del sistema tedesco, dove erano disciplinate le persone giuridiche riconosciute e anche quelle non riconosciute).\nSolo da pochi decenni si sta rivalutando il ruolo sociale del fenomeno associativo; in particolare, \u00e8 stata data soluzione al problema della titolarit\u00e0 del patrimonio delle fondazioni non riconosciute, quello del riconoscimento dei partiti politici e delle associazioni sindacali, nonch\u00e9 quello degli acquisti immobiliari dei comitati.\nGli elementi strutturali dell'associazione.\nSono elementi generali, comuni ad ogni tipo di associazione:\nForma giuridica.\nLa Costituzione italiana, all'articolo 18, riconosce ad ogni singolo individuo il diritto di associarsi in organismi collettivi dalle svariate finalit\u00e0. \"...i cittadini hanno diritto di associarsi liberamente senza autorizzazione per fini che non sono vietati dalla legge\".\nL'ordinamento italiano identifica nel codice civile due principali categorie nei quali ricondurre le associazioni:\nL'atto costitutivo.\nIl Codice civile del 1942 parla delle associazioni riconosciute e delle fondazioni, dettando un'unica norma espressa: l'art. 14 cod. civ. che impone la formalit\u00e0 solenne dell'atto pubblico (ad es. registrata tramite notaio o pubblico ufficiale) per entrambe le figure, poich\u00e9 senza l'atto pubblico l'ente non pu\u00f2 chiedere il riconoscimento (v. \"infra\").\nNessuna forma \u00e8 invece prevista per l'atto costitutivo di una associazione non riconosciuta.\nL'atto costitutivo dell'associazione \u00e8 un atto negoziale, o meglio un contratto di natura associativa, che nasce dalla volont\u00e0 di pi\u00f9 soggetti virtualmente in conflitto tra loro, e le cui prestazioni sono dirette al conseguimento di uno scopo comune (trattasi comunque di prestazioni corrispettive).\nNon \u00e8 esclusa la formazione progressiva del contratto associativo, che si ha quando alcuni soggetti promotori preparano il programma della futura associazione, al quale aderiscono altri interessati (anche con scrittura privata). Dopo la deliberazione dello statuto da parte dell'assemblea, si redige l'atto costitutivo in forma solenne (se l'associazione intende chiedere il riconoscimento o il codice fiscale).\nLo statuto contiene le regole relative alla vita ed al funzionamento dell'ente (art. 16 c.c.): pu\u00f2 anche mancare, quando tali regole sono inserite nel contratto costitutivo (del quale ha la medesima natura giuridica negoziale), sebbene nella pratica si tenda a distinguere gli elementi essenziali (denominazione, scopo, patrimonio, sede, diritti ed obblighi dei soci e criteri di erogazione delle rendite) dagli elementi facoltativi (norme relative all'estinzione dell'ente, alla sua trasformazione, alla devoluzione del patrimonio, ecc.).\nScopi.\nLe associazioni possono avere caratteristiche e finalit\u00e0 di tipo culturale, assistenziale, ricreativo, sociale, ambientale, sportivo ecc. In generale, si parla di associazione definendo un organismo unitario, formato da almeno 2 o pi\u00f9 soggetti, che viene considerato dall'ordinamento soggetto di diritto, dotato di propria capacit\u00e0 e distinto dagli stessi individui che lo compongono.\nIn particolare, i circoli culturali tendono alla diffusione della cultura, delle scienze o delle arti, della religione nei suoi vari aspetti, dell'educazione, o di elementi specifici di queste od altre discipline.\nAutonomia patrimoniale.\nL'elemento caratterizzante e pi\u00f9 rilevante (sotto il profilo socio-economico) dell'associazione \u00e8 dato dall'autonomia patrimoniale perfetta per quelle riconosciute ed imperfetta per quelle non riconosciute:\nLa responsabilit\u00e0 sussidiaria.\nL'art. 6 comma 2 L. 383/2000 ha stabilito il principio che per le obbligazioni delle associazioni di promozione sociale risponde innanzitutto l'associazione stessa con il suo \"patrimonio\" e solo in via sussidiaria coloro che hanno agito in nome dell'associazione. Viene, perci\u00f2, modificata la regola valida per le altre associazioni di una responsabilit\u00e0 solidale senza il \"Beneficium excussionis\".\nAssociazioni riconosciute.\nSono quelle associazioni con \"personalit\u00e0 giuridica\", vale a dire quegli organismi dotati di autonomia patrimoniale perfetta. L'acquisizione della personalit\u00e0 giuridica implica l'acquisizione della piena autonomia dell'organismo rispetto agli associati sia nei confronti dei soci stessi, che di terzi estranei.\nLe associazioni riconosciute, assieme alle societ\u00e0 dotate di personalit\u00e0 giuridica, rientrano tra le corporazioni, una delle due categorie in cui si classificano tradizionalmente le persone giuridiche nei sistemi di civil law, essendo l'altra quella delle fondazioni.\nLa domanda di riconoscimento dev'essere presentata all'autorit\u00e0 competente (definite dal Decreto del presidente della Repubblica 10 febbraio 2000, n.361, \"Regolamento recante norme per la semplificazione dei procedimenti di riconoscimento di persone giuridiche private e di approvazione delle modifiche dell'atto costitutivo e dello statuto\").\nIl D.P.R. 10 febbraio 2000 n. 361, modificando la normativa vigente del codice civile, ha stabilito che l'acquisto della personalit\u00e0 giuridica consegua di diritto all'Iscrizione nel Registro delle persone giuridiche istituito presso le Prefetture e tenuto sotto la sorveglianza del Prefetto. L'iscrizione, in tal modo, assume valenza di pubblicit\u00e0 costitutiva. La persona giuridica, dunque, pu\u00f2 oggi dirsi costituita non pi\u00f9 a seguito del riconoscimento, ma soltanto dal momento della sua iscrizione nel Registro delle Persone Giuridiche, purch\u00e9 siano osservate: le condizioni previste da norme di legge o di regolamento per la costituzione dell'ente, la possibilit\u00e0 e liceit\u00e0 dello scopo perseguito e l'adeguatezza del patrimonio alla realizzazione dello scopo.\nAssociazioni non riconosciute.\nSi tratta di organismi che godono di una capacit\u00e0 giuridica oggi piena (in passato non potevano acquistare per donazione o successione) ma che non hanno autonomia patrimoniale perfetta. Vale a dire che si tratta di enti privi di personalit\u00e0 giuridica, le cui responsabilit\u00e0 in sede civile, amministrativa, penale ed economico-finanziaria, ricadono su coloro che hanno agito in nome e per conto dell'associazione, anche se non iscritti ad essa. L'associazione non riconosciuta qualifica fenomeni organizzativi diversi, dai pi\u00f9 modesti circoli ricreativi o culturali ad organismi complessi e di grandi dimensioni e con gestione di notevoli mezzi finanziari: ad oggi due tra le formazioni sociali pi\u00f9 importanti, ossia i partiti ed i sindacati rientrano nella categoria delle associazioni non riconosciute.\nSono comunque soggetti di diritto, autonomi rispetto ai soci, dotati di patrimonio (eventuale) che prende il nome di fondo comune. Gli articoli di riferimento del codice civile sono il n. 36, il n. 37 e il n. 38, nonch\u00e9 le indicazioni previste dalla legge 11 agosto 1991, n. 266 recante disposizioni per le organizzazioni di volontariato, o i disposti del D.Lgs. 4 dicembre 1997, n. 460 che introduce la categoria di Organizzazione non lucrativa di utilit\u00e0 sociale (ONLUS). Per ovviare all'esiguit\u00e0 dei disposti normativi in materia, il Legislatore attribuisce agli \"accordi degli associati\" la definizione dell'ordinamento interno. L'associazione non riconosciuta pu\u00f2 comunque registrarsi presso l'Agenzia delle entrate al fine di ottenere vantaggi amministrativi e tributari. La registrazione non \u00e8 invece necessaria per la richiesta del codice fiscale.\nOneri fiscali per gli organismi associativi.\nPer la revisione della disciplina del codice civile in materia di associazioni senza scopo di lucro, l'articolo 1, comma 1 e comma 2, lettera a) della legge 6 giugno 2016, n. 106 conferiscono apposita delega al Governo: essa si inserisce nella riforma del Terzo settore, dell'impresa sociale e per la disciplina del servizio civile universale e ne deriver\u00e0 anche il riordino e l'armonizzazione \"della relativa disciplina tributaria e delle diverse forme di fiscalit\u00e0 di vantaggio\"."}
{"id": "132969", "revid": "105429393", "url": "https://it.wikipedia.org/wiki?curid=132969", "title": "Zubenelgenubi", "text": "Alpha Librae (\u03b1 Lib / \u03b1 Librae) \u00e8 la seconda stella pi\u00f9 luminosa nella costellazione della Bilancia (malgrado nella nomenclatura di Bayer sia riportata come \"alpha\"). Il suo nome tradizionale \u00e8 Zubenelgenubi.\nDista approssimativamente 77 anni luce dal Sole.\nZubenelgenubi \u00e8 vicina all'eclittica e per questo pu\u00f2 essere facilmente occultata dalla Luna e (molto raramente) da un pianeta. La prossima occultazione planetaria avverr\u00e0 il 10 novembre 2052 con Mercurio.\nCaratteristiche fisiche.\nSi tratta di una binaria visuale composta da due stelle separate nel cielo da una distanza angolare di 231\" (3'51\"). La pi\u00f9 brillante delle due \u00e8 una stella bianca di tipo spettrale A3 classificata come subgigante bianca, con una magnitudine apparente di 2,8 e una assoluta di 1,1 designata come \u03b12 Librae. La sua compagna \u00e8 una stella di tipo F4 con una magnitudine apparente di 5,2 e una assoluta 3,5 denominata \u03b11 Librae. L'angolo di posizione della compagna \u00e8 di 314 gradi ed \u00e8 separata in realt\u00e0 di 5500 UA dalla compagna, ed il periodo orbitale della stessa \u00e8 superiore ai 200\u00a0000 anni.\nEntrambe le componenti sembrano essere a loro volta binarie spettroscopiche.\nUn'altra stella, denominata KU Librae e separata di 2.6\u00b0, sembra mostrare lo stesso moto proprio delle compagne ed essere legata gravitazionalmente al sistema nonostante disti da queste un parsec, rendendo cos\u00ec Alfa Librae un sistema quintuplo\nEtimologia.\nIl nome, dall'arabo \u0627\u0644\u0632\u0628\u0646 \u0627\u0644\u062c\u0646\u0648\u0628\u064a (\"al-zuban al-jan\u016bbiyy\"), significa \"chela del sud\" ed \u00e8 stato coniato prima che la Bilancia fosse distinta dalla costellazione dello Scorpione. I nomi alternativi Kiffa Australis ed Elkiffa Australis, parziale traduzione latina dall'arabo \"al-kiffah al-jan\u016bbiyyah\", significano \"piatto meridionale (della bilancia)\"."}
{"id": "132970", "revid": "307923", "url": "https://it.wikipedia.org/wiki?curid=132970", "title": "Organizzazione non lucrativa di utilit\u00e0 sociale", "text": "Un'organizzazione non lucrativa di utilit\u00e0 sociale, meglio nota con l'acronimo ONLUS, nell'ordinamento italiano, \u00e8 un particolare tipo di qualifica che un'organizzazione pu\u00f2 assumere. Esse sono associazioni, enti o cooperative che a vario titolo operano sul territorio nazionale e internazionale. Sono enti di carattere privato che, in base allo statuto o all\u2019atto costitutivo, svolgono la loro attivit\u00e0 per finalit\u00e0 esclusive di solidariet\u00e0 sociale. Con la Riforma del Terzo Settore (legge 117 del 2017) l'acronimo ONLUS \u00e8 stato abrogato e al suo posto \u00e8 sorto l'acronimo ETS (Ente del Terzo Settore), con tutte le modifiche che ne derivano. \nCaratteristiche.\nA essa, secondo l'art. 10 del d.lgs. 4 dicembre 1997, n. 460, appartengono determinati enti di carattere privato, anche privi di personalit\u00e0 giuridica, i cui statuti o atti costitutivi rispondono ai requisiti elencati nello stesso articolo. L'appartenenza a tale categoria attribuisce la possibilit\u00e0 di godere di agevolazioni fiscali.\nLe ONLUS non sono un nuovo tipo di soggetto giuridico, in aggiunta a quelli previsti dalle norme civilistiche, ma una categoria nella quale sono fatti rientrare alcuni di essi per riservare loro un regime fiscale particolare in relazione allo scopo non lucrativo.\nI soggetti.\nI soggetti che possono assumere la qualifica di ONLUS sono:\nNon possono in ogni caso essere ONLUS:\nAlcune categorie di enti assumono automaticamente la qualifica di ONLUS (sono le cosiddette \"ONLUS di diritto\"):\nGli enti che non sono ONLUS di diritto possono diventare ONLUS solo se ottengono l'iscrizione all\"'Anagrafe delle ONLUS\".\nRequisiti dello statuto o atto costitutivo.\nAl fine di acquisire la qualifica di ONLUS \u00e8 necessario che lo statuto o l'atto costitutivo dell'ente, redatto nella forma dell'atto pubblico o della scrittura privata autenticata o registrata, prevedano espressamente:\nEd in pi\u00f9 ha rimosso i limiti degli anni \u201890 rispetto alla percentuale massima pagabile sotto forma di stipendi del 2% dell\u2019utile o massimale di 4milioni di lire.\nFacendo diventare, in questo modo, lo Scopo di NON Lucro puramente una banale formalit\u00e0 burocratica in quanto non \u00e8 concesso dividere gli Utili tra gli associati ma \u00e8 concesso pagare una parte reddito delle associazioni sotto forma di stipendi pagati ai dirigenti. \nLa legge \nFinalit\u00e0.\nPer gli ambiti di attivit\u00e0 dell'istruzione, assistenza sanitaria, formazione, sport dilettantistico, promozione della cultura e dell'arte e tutela dei diritti civili si considerano esistenti le finalit\u00e0 sociali quando le attivit\u00e0 sono rese nei confronti di terzi (come persone svantaggiate o componenti di collettivit\u00e0 estere) e non dei soci, fondatori, organi amministrativi di controllo e coloro i quali operano su mandato dell'organizzazione.\nTuttavia, in relazione alle attivit\u00e0 connesse, le stesse finalit\u00e0 si intendono realizzate anche quando alcuni dei beneficiari siano soci della ONLUS. L'esercizio di attivit\u00e0 connessa \u00e8 consentito solo nel caso in cui queste non siano prevalenti rispetto a quelle istituzionali e che i proventi non siano superiori al 66% delle spese complessive, pena la perdita della qualifica di ONLUS.\nAlcune categorie di enti hanno la possibilit\u00e0 di derogare al divieto di svolgere attivit\u00e0 diverse da quelle sopra elencate (sono le cosiddette \"ONLUS parziarie\"):\nAnagrafe delle ONLUS.\nL'iscrizione all'Anagrafe unica delle Onlus ha carattere costitutivo ai fini della qualificazione come ONLUS degli enti interessati ed \u00e8 condizione necessaria per beneficiare delle agevolazioni fiscali.\nLe Direzioni regionali delle entrate competenti per territorio tengono l'Anagrafe unica delle Onlus. Gli enti che intraprendono le attivit\u00e0 sopra indicate sono tenuti a darne loro comunicazione mediante raccomandata o consegna diretta alla Direzione Entrate competente, alla quale andr\u00e0 anche indicata ogni eventuale variazione successiva. Con decreto 19 gennaio 1998 (G.U. n. 17 del 22 maggio 1998) il Ministero delle finanze ha specificato che le organizzazioni di volontariato, le organizzazioni non governative e le cooperative sociali (le quali sono ONLUS di diritto) sono esonerate dall'obbligo di effettuare la comunicazione all'anagrafe.\nAgevolazioni fiscali.\nLa categoria delle ONLUS \u00e8 destinataria di un regime tributario di favore per quanto riguarda:\nCon la legge \"+ Dai - Versi\" si \u00e8 resa possibile inoltre una maggiore deducibilit\u00e0 delle donazioni effettuate a favore delle organizzazioni nonprofit ONLUS e si \u00e8 cos\u00ec favorita l'attivit\u00e0 di raccolta fondi.\nA partire dal 17 marzo 2005, le imprese e le persone fisiche possono detrarre/dedurre dal proprio reddito imponibile le eventuali donazioni destinate a favore di onlus e di altre tipologie di enti; la deducibilit\u00e0 \u00e8 possibile per importi fino al 10% del reddito, e comunque entro un tetto massimo di \u20ac 70.000,00.\nLe ulteriori ipotesi di risparmio fiscale, pur se non sono cumulabili con la \"+ Dai - Versi\", continuano comunque a sopravvivere, e pertanto:\n\u00c8 evidente che la prima ipotesi \u00e8 conveniente per aziende con redditi d'impresa superiori a \u20ac 3,5 milioni, mentre la seconda lo \u00e8 per aziende con redditi d'impresa inferiori a \u20ac 20.658,3.\nDal 2006 le ONLUS possono infine concorrere al cinque per mille."}
{"id": "132972", "revid": "48452443", "url": "https://it.wikipedia.org/wiki?curid=132972", "title": "Onlus", "text": ""}
{"id": "132973", "revid": "124316507", "url": "https://it.wikipedia.org/wiki?curid=132973", "title": "Mike + The Mechanics", "text": "Mike + The Mechanics \u00e8 il gruppo musicale pop britannico fondato nel 1985 dal bassista e chitarrista dei Genesis Mike Rutherford. Oltre a Rutherford, la formazione comprendeva Paul Carrack, ex Roxy Music, alle voci e tastiere; Paul Young, ex Sad Caf\u00e9, alla voce; Adrian Lee alle tastiere; Peter Van Hooke, ex Van Morrison, alla batteria.\nCarriera.\nCaratteristica del gruppo \u00e8 che ogni canzone fu scritta da Rutherford insieme a un altro elemento del gruppo (il compositore B.A. Robertson, il produttore Christopher Neil e negli anni a seguire anche i due cantanti). Rutherford rifer\u00ec in un'intervista del 1995 che aveva bisogno di un compagno di scrittura per sviluppare le canzoni. Il gruppo esord\u00ec nel 1985 con un album omonimo, da cui furono tratti due singoli entrati nelle top ten, \"Silent Running (On Dangerous Ground)\" e \"All I Need Is a Miracle\"; entrambi rimasero in classifica anche per parte dell'anno successivo.\nNel 1986, Rutherford torn\u00f2 a collaborare con i Genesis e Carrack si dedic\u00f2 alla propria carriera solista. Il gruppo torn\u00f2 in scena nel 1988 con \"The Living Years\"; il singolo omonimo, ispirato alla morte del padre di Rutherford, giunse ai primi posti nelle classifiche di vendita statunitensi.\nIl terzo album, \"Word of Mouth\" giunse dopo un'ulteriore pausa, nel 1991. Il suo successo di pubblico fu probabilmente compromesso dall'uscita quasi contemporanea del nuovo lavoro dei Genesis, \"We Can't Dance\".\nIn seguito il gruppo pubblic\u00f2 \"Beggar on a Beach of Gold\" (1995), che ebbe un moderato successo in Gran Bretagna. Seguirono una raccolta (\"Hits in Britain\", 1996) e due ulteriori album, \"M6\", nel 1999 e \"Rewired\" nel 2004, unico album senza Paul Young (morto nel 2000), e accreditato a Mike + The Mechanics + Paul Carrack.\nNel 2011 esce \"The Road\", album del ritorno con la nuova formazione, che oltre a Rutherford comprende ora i cantanti Andrew Roachford e Tim Howar."}
{"id": "132974", "revid": "75779969", "url": "https://it.wikipedia.org/wiki?curid=132974", "title": "ONLUS", "text": ""}
{"id": "132976", "revid": "4175", "url": "https://it.wikipedia.org/wiki?curid=132976", "title": "Br\u0117st", "text": "Br\u0117st (; ; ; ; ) \u00e8 una citt\u00e0 della Bielorussia ( abitanti al 2019).\n\u00c8 nota anche con i nomi di Brest-Litowsk o Brest-Litovsk, nome assunto nel XVII secolo in omaggio alla fondazione della Confederazione polacco-lituana.\n\u00c8 il capoluogo della regione omonima, che si trova all'estremit\u00e0 occidentale del Paese al confine con la Polonia.\nPer via della sua posizione geografica ha rivestito un ruolo storico importante nelle vicende di entrambe le guerre mondiali; nella Prima fu sede dell'accordo di pace noto come Trattato di Brest-Litovsk siglato nel 1918 dal nuovo Stato sovietico con gli imperi centrali; nella Seconda, invece, la sua fortezza resistette per 32 giorni nel 1941 all'invasione nazista dell'URSS, rallentando cos\u00ec l'avanzata tedesca nel Paese.\nGeografia fisica.\nBr\u0117st \u00e8 attraversata dal fiume Muchavec che, nella parte occidentale della citt\u00e0 presso la fortezza, sfocia nel Bug Occidentale. Quest'ultimo corso d'acqua, oltre ad essere la naturale barriera occidentale del tessuto urbano cittadino, funge anche da confine vero e proprio tra Bielorussia e Polonia, eccezion fatta per una piccola porzione di territorio presso la fortezza. Le sue coordinate sono . Confina direttamente con la cittadina polacca di Terespol, nel Voivodato di Lublino (Lubelskie).\nNomi.\nLa prima volta che \u00e8 stata nominata \u00e8 nell'anno 1019, al tempo della guerra tra la citt\u00e0 di Kiev e le altre citt\u00e0 russe. Br\u0117st \u00e8 storicamente nota con il nome russo di epoca zarista, \"Brest Litovsk\" (\"Brest Lituana\", poich\u00e9 la Bielorussia costituiva una parte dell'antico Granducato di Lituania), in ragione del trattato qui firmato il 3 marzo 1918 fra la Germania e la Russia bolscevica. \nTra le due guerre mondiali, quando la citt\u00e0 fece parte della Polonia, il nome ufficiale fu quello polacco di \"Brze\u015b\u0107 nad Bugiem\" (\"Brest sul Bug\", che fu preferito ai nomi \"esterofoni\" di \"Brze\u015b\u0107 Litewski\" e \"Brze\u015b\u0107 Bia\u0142oruski\").\nNella lingua bielorussa la grafia ufficiale \u00e8 \u0411\u0440\u044d\u0441\u0442 (\"Br\u0117st\"), ma la citt\u00e0 \u00e8 nota nell'altrettanto diffusa (ma non ufficiale) grafia \"tara\u0161kevica\" col nome di \u0411\u0435\u0301\u0440\u0430\u0441\u044c\u0446\u0435 (\"Biera\u015bcie\").\nStoria.\nFondata dagli Slavi, nel 1019 \"Berestye\", cos\u00ec come attesta la \"Cronaca degli anni passati\", fu conquistata dalla Rus' di Kiev. A lungo contesa tra i Polacchi, nel 1241 Br\u0117st venne distrutta dai Mongoli. A partire dal 1275 l'area venne di nuovo abitata e successivamente entr\u00f2 nell'orbita del Granducato di Lituania. Attaccata dai cavalieri teutonici nel 1379, undici anni dopo Br\u0117st god\u00e8 del diritto di Magdeburgo, prima fra tutte le citt\u00e0 dell'attuale Bielorussia.\nCon l'annessione di Br\u0117st allo stato lituano l'importanza della citt\u00e0 crebbe sia nell'ambito commerciale, grazie anche all'arrivo in citt\u00e0 di numerose famiglie ebree dalla Germania, sia in quello militare, come presidio fortificato.\nNel 1566, per decreto del re polacco Sigismondo II Augusto, divenne sede del voivodato omonimo. Tre anni dopo, con la nascita della Confederazione polacco-lituana la citt\u00e0 venne ribattezzata Brest-Litovsk. Durante l'unione dei regni di Polonia e Svezia si tennero in citt\u00e0 alcune diete, mentre nel 1594 e nel 1596 Brest-Litovsk ospit\u00f2 due importanti concili dei vescovi cattolici e ortodossi delle regioni circostanti. In particolare il concilio del 1596 dar\u00e0 vita all'Unione di Brest e alla successiva nascita della Chiesa Uniate.\nNel 1657 e nel 1706 Brest-Litovsk venne occupata dalle truppe svedesi, mentre il 13 gennaio 1660 la citt\u00e0 e il castello vennero assalti e conquistati dalle truppe moscovite. Il 19 settembre 1794, nel corso della rivolta di Ko\u015bciuszko, Brest-Litovsk fu nuovamente teatro di una battaglia che vide contrapposte le truppe russe guidate dal generale Suvorov opposte a quelle del generale Sierakowski. L'anno seguente, nel corso della terza spartizione della Polonia, Brest-Litovsk entr\u00f2 a far parte dell'Impero russo.\nNel corso del XIX secolo le autorit\u00e0 militari russe rivoluzionarono drasticamente il volto di Brest-Litovsk. Gran parte della citt\u00e0 vecchia venne infatti demolito, cos\u00ec come il castello reale polacco, mentre le fortificazioni preesistenti vennero rafforzate e ingrandite, rendendo cos\u00ec Brest-Litovsk una delle pi\u00f9 munite piazzeforti dell'Impero russo. Nel corso della prima guerra mondiale venne occupata dall'esercito tedesco il 26 agosto 1915 dopoch\u00e9 le forze russe avevano abbandonato la citt\u00e0 in una manovra di progressivo arretramento del fronte. Nel marzo 1918, all'interno della fortezza di Brest-Litovsk venne firmato il trattato di pace tra la Russia sovietica e gli Imperi centrali. Nel corso dello stesso anno la citt\u00e0 si trov\u00f2 al centro dei turbinosi eventi che caratterizzarono queste regioni dell'ormai dissolto Impero russo. In pochi mesi infatti Brest-Litovsk venne dapprima annessa all'autoproclamata Repubblica Popolare Bielorussa e successivamente alla Repubblica Popolare Ucraina.\nNel 1920 Brest-Litovsk venne annessa alla ricostituita repubblica polacca e ribattezzata Brze\u015b\u0107 nad Bugiem il 20 marzo 1923. Come ai tempi della Confederazione, Brze\u015b\u0107 venne nominata capoluogo del voivodato della Polesia. Con la ricostituzione dello stato polacco la locale comunit\u00e0 ebraica (41,3% della popolazione nel 1936), oppressa e discriminata durante la dominazione russa, pot\u00e9 godere di una relativa libert\u00e0 e prosperit\u00e0. Furono aperte scuole ed istituzioni ebraiche, mentre ben l'80,3% delle imprese private della citt\u00e0 erano di propriet\u00e0 di Ebrei.\nLa seconda guerra mondiale.\nLo scoppio del secondo conflitto mondiale nel settembre 1939 segner\u00e0 indelebilmente la storia della citt\u00e0. A difesa di Brze\u015b\u0107 vi erano infatti solamente quattro battaglioni di fanteria dell'esercito polacco guidati dal generale Konstanty Plisowski che dopo quattro giorni di intensi combattimenti furono costretti ad arrendersi alle truppe corazzate del suo omologo tedesco Heinz Guderian. Nel giorno stesso della resa della citt\u00e0 (17 settembre 1939) le truppe sovietiche invasero a loro volta la Polonia e, in accordo alle clausole del patto Molotov-Ribbentrop, presero possesso della citt\u00e0. Da questa data inizi\u00f2 per l'\u00e9lite e la borghesia polacca cittadina un lungo periodo di persecuzioni e deportazioni perpetrate dalle autorit\u00e0 militari sovietiche.\nIl 22 giugno 1941 Br\u0117st venne attaccata dalla Wehrmacht nel giorno dell'inizio dell'Operazione Barbarossa. Dopo una difesa disperata durata sei giorni, nel corso della quale perirono quasi tutti gli assediati, la fortezza di Br\u0117st cadde. Dopo la ritirata dei sovietici la citt\u00e0 venne annessa al Reichskommissariat Ukraine e la sua popolazione ebraica, circa 20,000 persone, venne confinata in un ghetto. L'anno seguente pressoch\u00e9 tutti gli ebrei di Br\u0117st vennero assassinati dai nazisti in una serie di eccidi. \u00c8 del 17 gennaio 2019 il ritrovamento di un'ennesima fossa comune con i resti di almeno 700 ebrei uccisi durante l'Olocausto. L'Armata Rossa riconquist\u00f2 la citt\u00e0 il 28 giugno 1944.\nIn base agli accordi stipulati nel corso della Conferenza di Jalta, Br\u0117st venne assegnata all'Unione Sovietica e assegnata al territorio della Repubblica Socialista Sovietica Bielorussa. In virt\u00f9 della sua nuova posizione geografica, ovvero sia al confine tra URSS e Polonia, lungo la principale arteria di comunicazione tra Mosca e Varsavia, Br\u0117st diventer\u00e0 a partire dal secondo dopoguerra un importante snodo stradale e ferroviario. Dal 1991 fa parte della Bielorussia indipendente, della quale continua ad essere la principale porta d'ingresso ad ovest.\nLa frontiera Br\u0117st - Terespol.\nLa citt\u00e0 ha una trafficata ed importante dogana stradale (e ferroviaria) con la Polonia, sul fiume Bug. La corrispettiva dogana polacca \u00e8 nell'attigua cittadina di Terespol. Questa linea di frontiera ha una lunga storia di eventi e vicissitudini a cavallo fra i due conflitti mondiali.\nInfrastrutture e trasporti.\nBr\u0117st \u00e8 un importante nodo ferroviario sulla linea Berlino-Mosca ed \u00e8 il luogo dove avvengono i cambi di binario per i treni fra il sistema di scartamento europeo e russo. Numerosi sono i treni a lunga distanza che da qui passano, uno di essi (chiamato \"Sibirjak\") corre ogni sabato da Berlino a Novosibirsk (nella Siberia centrale), con numerose \"carrozze dirette\" per altre destinazioni (Russia orientale e caucasica; periodicamente Astana, in Kazakistan).\nDa Br\u0117st parte la strada maestra M1 in direzione Baranavi\u010dy-Minsk-Barysa\u016d. La M1 \u00e8 inserita in un progetto internazionale (completato in piccoli blocchi) che dovrebbe unire Berlino a Mosca con un'unica autostrada.\nTra le altre infrastrutture di trasporti, sono da segnalare un porto fluviale, l'Aeroporto Internazionale di Br\u0117st ed una buona rete urbana di filobus.\nSport.\nCalcio.\nLa locale squadra di calcio \u00e8 la , militante in massima serie nazionale.\nFondata nel 1960, disputa i suoi incontri interni allo stadio Brestskij."}
{"id": "132977", "revid": "12760", "url": "https://it.wikipedia.org/wiki?curid=132977", "title": "Zuben Elgenubi", "text": ""}
{"id": "132978", "revid": "320578", "url": "https://it.wikipedia.org/wiki?curid=132978", "title": "Brest-Litovsk", "text": ""}
{"id": "132979", "revid": "107488", "url": "https://it.wikipedia.org/wiki?curid=132979", "title": "Melanie Griffith", "text": "Biografia.\nFiglia unica dell'attrice Tippi Hedren e dell'ex attore di teatro Peter Griffith, i suoi genitori divorziarono quando aveva 4 anni. Fin dall'infanzia la madre le diede lezioni di recitazione e nel 1969 Melanie esord\u00ec nel mondo del cinema con la pellicola \"Smith, un cowboy per gli indiani\" (\"Smith!\"). Dopo una lunga assenza dalle scene avvenuta per motivi di studio, riprese a recitare insieme con la Hedren in \"The Harrad Experiment\", documentario del 1973 in cui si poneva l'occhio sulla rivoluzione sessuale in atto nelle donne statunitensi.\nEbbe la prima parte da protagonista nel 1975 con \"Bersaglio di notte \"(\"Night Moves\"). Dopo una serie di altre significative partecipazioni cinematografiche, il regista Brian De Palma la volle nel suo \"Omicidio a luci rosse\" (\"Body Double\", 1984), thriller in cui la Griffith interpretava il ruolo della bella protagonista e per il quale ricevette una candidatura al Golden Globe per la migliore attrice non protagonista. Questo film, assieme a \"Paura su Manhattan\" (\"Fear City\", 1984), girato lo stesso anno, dove interpretava un ruolo analogo - quello di una \"stripper\" coinvolta in un omicidio - la fece diventare uno dei principali \"sex symbol\" degli anni ottanta e le apr\u00ec le porte di molte altre esperienze sul grande schermo.\nSuccessivamente dimostr\u00f2 d'essere eclettica e capace in tutti i generi cinematografici: prima con le commedie \"Qualcosa di travolgente\" (1986) e \"Una donna in carriera \"(\"Working Girl\", 1988), grazie alla quale venne candidata al Premio Oscar come miglior attrice e al Premio BAFTA, vincendo il Golden Globe per la migliore attrice in un film commedia o musicale; poi con la satira dei \"Il fal\u00f2 delle vanit\u00e0\" (\"The Bonfire of the Vanities\", 1990), ancora di De Palma; quindi l'autoironia con \"Two Much - Uno di troppo \"(\"Two Much\", 1996); la fiaba con \"Milagro \"(\"The Milagro Beanfield War\", 1987); la commedia nera e dissacrante con \"Pazzi in Alabama \"(\"Crazy in Alabama\", 1999), il dramma sociale con \"Un altro giorno in paradiso\" (\"Another Day in Paradise\", 1998) di Larry Clark e la fantascienza con \"Automata\" (2014).\nIl 1990 ha visto la Griffith in una serie di ruoli che hanno ricevuto critiche miste; ricevendo la candidatura al Golden Globe per le sue interpretazioni in \"Buffalo Girls\" (1995), e di Marion Davies in \"RKO 281 - La vera storia di Quarto potere\" (\"RKO 281\", 1999), ma guadagnandosi un Razzie Award come peggior attrice per la sua performance in \"Vite sospese\" (1992), oltre a ricevere numerose candidature a molti premi per \"Pazzi in Alabama\" (1999) e il film \"cult\" di John Waters \"A morte Hollywood\" (2000). Altri suoi ruoli importanti sono stati in \"Lezioni di anatomia\" (\"Milk Money\", 1994), nel film neo-noir \"Scomodi omicidi\" (1996), e nel ruolo di Charlotte Haze in \"Lolita\" di Adrian Lyne (1997).\nIn televisione \u00e8 apparsa nelle serie televisive \"Nip/Tuck\", \"Aiutami Hope!\", e \"Hawaii Five-0\". Dopo aver recitato in scena a Londra, nel 2001 ha fatto il suo debutto a Broadway nel remake del musical \"Chicago\", ricevendo dalla critica delle buone recensioni, tanto da renderlo un successo al botteghino.\nNel 2017 Melanie Griffith fu la protagonista femminile nel film \"I pirati della Somalia\", a fianco di Al Pacino ed Evan Peters in un film biografico sul giornalista Jay Bahadur e interpret\u00f2 Jean Shelton nel film di James Franco \"The Disaster Artist\", una commedia basata sull'omonimo libro di Greg Sestero e Tom Bissell. A met\u00e0 del 2018, la Griffith interpret\u00f2 la signora Robinson in una versione teatrale del film \"Il laureato\" al Laguna Playhouse in California. Nell'agosto 2018 rivel\u00f2 di essersi sottoposta ancora, e per l'ultima volta, a un intervento chirurgico per la rimozione di un tumore della pelle dal volto.\nVita privata.\nNel 1976 spos\u00f2 l'attore Don Johnson. Dal 1982 al 1987 fu sposata con l'attore Steven Bauer. Nel giugno 1989 rispos\u00f2 Johnson, ma nel maggio 1995 la coppia si separ\u00f2 definitivamente. Dal 14 maggio 1996 al giugno 2014 \u00e8 stata sposata con l'attore spagnolo Antonio Banderas.\nMelanie ha avuto un figlio da ogni marito: Alexander Bauer (22 agosto 1985), Dakota Johnson (4 ottobre 1989) e Stella Banderas (24 settembre 1996). Le due figlie sono apparse con lei nel film \"Pazzi in Alabama\" del (1999), diretto da Banderas.\nDoppiatrici italiane.\nNelle versioni in italiano dei suoi film, Melanie Griffith \u00e8 stata doppiata da:\nDa doppiatrice \u00e8 sostituita da:"}
{"id": "132980", "revid": "117168882", "url": "https://it.wikipedia.org/wiki?curid=132980", "title": "Se e solo se", "text": "In matematica, filosofia, logica e nei campi tecnici che ne dipendono, si usa spesso l'espressione se e solo se, o l'abbreviazione sse, per esprimere l'equivalenza logica di due enunciati, esplicitando che i due enunciati hanno lo stesso valore di verit\u00e0: se \u00e8 vero il secondo allora \u00e8 vero anche il primo, e viceversa.\nNella scrittura, le seguenti espressioni sono equivalenti\nNelle formulazioni logiche i simboli logici sono usati al posto di queste frasi; vedi la discussione sulle notazioni.\nIl connettivo logico se e solo se compare nella logica proposizionale con la seguente tavola di verit\u00e0.\nIn logica matematica l'espressione \"a \u2194 b\" \u00e8 equivalente all'espressione \"formula_1\". Questa propriet\u00e0 viene utilizzata in tutti i campi della matematica quando \u00e8 necessario dimostrare una propriet\u00e0 del tipo \"a \u21d4 b\"; in questi casi, quindi, si dimostra in un primo momento che formula_2 e successivamente che formula_3.\nUna definizione informale del connettivo logico sse risulta essere: \"ponte tra sinonimi\". Esiste infatti un isomorfismo tra una parola e un suo sinonimo.\nUso.\nNotazioni.\nI simboli logici che corrispondono al se e solo se, sono \"\u2194\", \"\u21d4\" e \"\u2261\", e a volte \"sse\" (in inglese \"iff\", \"if and only if\"). \n\u21d4\n\u2261 Queste notazioni sono tutte equivalenti. Tuttavia, alcuni testi di logica matematica (in particolare quelli di logica del primo ordine, o piuttosto quelli di logica proposizionale) fanno una distinzione tra le notazioni, in particolare tra le prime: \u2194, \u00e8 usata come simbolo nelle formulazioni logiche, mentre \u21d4 \u00e8 usata nella discussione inerente queste formule (per esempio in metalogica).\nDifferenza tra \"sse\" e \"se\".\nPer semplicit\u00e0, la differenza tra \"se\" e \"sse\" pu\u00f2 essere illustrata con le due seguenti proposizioni:\nLa proposizione (1) dice solamente che Caio manger\u00e0 il dolce alla crema. Tuttavia non preclude la possibilit\u00e0 che Caio abbia l'occasione di mangiare un dolce diverso. Forse lo far\u00e0, forse non lo far\u00e0. La frase non ci dice nulla a proposito. Tutto ci\u00f2 che sappiamo \u00e8 che Caio manger\u00e0 sicuramente un dolce se questo \u00e8 alla crema.\nLa frase (2) dice che Caio manger\u00e0 solo dolci alla crema \"e solo quelli\". Caio non manger\u00e0 altri tipi di dolce.\nUn'ulteriore differenza \u00e8 che \"se\" \u00e8 usato nelle definizioni (ad eccezione nella logica formale); vedere oltre.\nNel primo caso si dice che la proposizione (\"Se il dolce \u00e8 alla crema\") implica (\"Caio lo manger\u00e0\").\nNel secondo caso, si dice che la coimplica.\nConsiderazioni avanzate.\nInterpretazione filosofica.\nUna frase composta da due frasi collegate tramite \"sse\" \u00e8 chiamata una bicondizionale. sse collega le due frasi per formare una nuova frase. Non deve essere confuso con l'equivalenza logica che \u00e8 una descrizione della relazione tra due frasi. La bicondizionale \"A sse B\" \"usa\" la frase \"A\" e la frase \"B\", descrivendo una relazione tra lo stato delle cose che \"A\" e \"B\" descrivono. Al contrario, \"\"A\" \u00e8 logicamente equivalente a \"B\"\" lega le due frasi: descrive una relazione tra quelle due frasi, e non tra gli argomenti di cui parlano.\nLa distinzione \u00e8 molto confusa, e ha condotto molti filosofi fuori strada. Certamente se \"A\" \u00e8 logicamente equivalente a \"B\" allora \"A \"sse\" B\" \u00e8 vera. Ma il contrario non funziona. Si consideri la frase:\nChiaramente non c'\u00e8 equivalenza logica tra le due parti di questa bicondizionale.\nDefinizioni.\nIn filosofia e in logica, \"iff\" \u00e8 usato nelle definizioni. In matematica e altrove, tuttavia, la parola \"se\" \u00e8 normalmente usata nelle definizioni, al posto di \"sse\" (alcuni autori tuttavia indicano esplicitamente che \"se\" all'interno di una definizione significa \"sse\")\nEsempi.\nSono riportati alcuni esempi di frasi vere che usano \"sse\" (il primo \u00e8 un esempio di definizione, quindi normalmente sarebbe scritto usando \"se\"):"}
{"id": "132984", "revid": "1812835", "url": "https://it.wikipedia.org/wiki?curid=132984", "title": "Problema della CP forte", "text": "In fisica delle particelle il problema della CP forte consiste nella mancata osservazione nei fenomeni di interazione forte della rottura della simmetria CP, prevista teoricamente dalla cromodinamica quantistica (QCD).\nPer esempio, una generica violazione CP nell'interazione forte dovrebbe creare secondo la teoria un momento del dipolo elettrico del neutrone paragonabile a formula_1 e.m. (elettroni per metri), mentre il salto superiore negli esperimenti \u00e8 circa un trilione di volte pi\u00f9 piccolo. Questo \u00e8 un problema perch\u00e9 vi sono termini naturali della Lagrangiana della QCD che sono in grado di rompere la simmetria CP.\nAttribuendo un valore non zero all'angolo formula_3 della QCD ed alla fase formula_4 della massa chirale del quark ci si aspetta una violazione CP. Generalmente si considera che la fase della massa chirale del quark possa essere trasformata per contribuire all'angolo formula_5, ma rimane da spiegare per quale motivo la Natura abbia scelto un valore cos\u00ec incredibilmente piccolo di questo angolo invece di un angolo di ordine uno. La particolare scelta di un angolo formula_3, che in questo caso deve essere molto vicino allo zero, \u00e8 un esempio di \"fine tuning\" (fine regolazione) in cui i parametri di un modello devono essere regolati con grande precisione al fine di accordarsi con le osservazioni, condizione che in fisica costituisce un elemento negativo della teoria.\nLa pi\u00f9 nota soluzione proposta al problema della CP forte \u00e8 la teoria di Peccei-Quinn, che prevede nuove particelle scalari chiamate assioni."}
{"id": "132985", "revid": "1226", "url": "https://it.wikipedia.org/wiki?curid=132985", "title": "R.A. Salvatore", "text": ""}
{"id": "132986", "revid": "1745361", "url": "https://it.wikipedia.org/wiki?curid=132986", "title": "Regista", "text": "Il regista \u00e8 il responsabile artistico e tecnico di un'opera audiovisiva, che pu\u00f2 essere cinematografica, televisiva, teatrale oppure un videoclip musicale, un film industriale o un documentario. Dirige gli attori, coordina il set, controlla il lavoro dei collaboratori, imposta e dirige le riprese e le inquadrature: \u00e8 sovente considerato il vero e proprio autore di un film.\nSi distinguono i seguenti tipi di addetti alla regia:"}
{"id": "132988", "revid": "1381093", "url": "https://it.wikipedia.org/wiki?curid=132988", "title": "Coventry Climax", "text": "Coventry Climax \u00e8 stato un costruttore britannico di motori speciali: il nome \u00e8 particolarmente legato alle competizioni automobilistiche dopo le 40 vittorie in Gran Premi di Formula 1 tra il 1958 e il 1965 con Cooper, Lotus e Brabham.\nHa equipaggiato anche le ultime Cooper. Fu il primo motore clienti, che veniva usato da quasi tutti i team privati. Vinse quattro mondiali, due con il 4 cilindri 2500 montato sulla Cooper e due con l'8 cilindri 1500 installato sulla Lotus. Il cambio regolamentare avvenuto nel 1966 con il raddoppio della cilindrata da 1500 a 3000\u00a0cm\u00b3 port\u00f2 al disimpegno della Casa, che fece solo qualche sporadica apparizione con motori 2000 o 2400\u00a0cm\u00b3 derivati dalle precedenti unit\u00e0 1500 e con un 2700\u00a0cm\u00b3 derivato dal 2500 del 1959. Venne anche realizzato un 3000\u00a0cm\u00b3 per la Shannon che si rivel\u00f2 essere un totale insuccesso."}
{"id": "132990", "revid": "125889346", "url": "https://it.wikipedia.org/wiki?curid=132990", "title": "Taino (popolo)", "text": "I Ta\u00edno sono stati la prima popolazione amerindia a popolare i Caraibi, regione nella quale giunsero dal Sud America.\nMolti storici ritengono che la scomparsa di questo popolo sia avvenuta a causa del genocidio commesso dagli europei durante la loro conquista e delle malattie infettive arrivate con i colonizzatori.\nQuando i primi navigatori europei raggiunsero i Caraibi, i Taino stavano perdendo lo scontro con l'etnia rivale dei Caribe. In quel momento la societ\u00e0 dei Taino si divideva in diversi regni controllati da signori, i \"caciques\", ai quali erano dovuti dei tributi. Bartolom\u00e9 de Las Casas, nel suo libro \"Historia de las Indias\" (1561), riferisce che nell'anno 1508 rimanevano circa Taino nell'isola di Hispaniola. Nel 1531, lo sfruttamento e le malattie avevano ridotto il numero a 600.\nIn realt\u00e0 i Taino si mescolarono probabilmente con i colonizzatori europei, dato che l'attuale popolazione residente nei Caraibi, ed in particolare a Porto Rico, presenta alle analisi genetiche un'elevata ascendenza Taino. Alcune persone si identificano ancora oggi come Taino, in particolare tra i portoricani, dominicani e cubani, tuttavia \u00e8 un elemento di discussione se la cultura taino sia effettivamente sopravvissuta o se si sia gradualmente fusa in un'identit\u00e0 culturale condivisa che discende dalle culture africana, europea e taino, identificata oggi in senso generale come \"caraibica\".\nProvenienza.\nLe origini degli indios ta\u00ednos sono legate allo spostamento nelle isole di popolazioni della costa venezuelana dei Caraibi. Un'analisi della loro mitologia e simbologia porta a supporre che tali popolazioni sono imparentate con le popolazioni maya dello Yucat\u00e1n, del Guatemala e di altre regioni adiacenti. Lo studioso Rudolf Schuller nel libro \"El hurac\u00e1n, dios de la tormenta y el Popol Vuh\" indica molti parallelismi tra la tradizione maya e quella degli indios taino. Queste similitudini comprendono anche l'idea fondamentale che ci siano due demiurghi: Yocah\u00fa, il grande padre, e Guabancex, la grande madre serpente, dal cui accoppiamento ha origine il ciclo solare.\nLa lingua taina \u00e8 chiamata comunemente \"arawak delle isole\" ed ha molti tratti in comune con l'arawak del continente sudamericano.\nSociet\u00e0.\nGli indios tainos si dividevano in tre classi sociali distinte, i \"\"Naborias\" o cittadini lavoratori della terra, i \"Nitainos\", o notabili e nobili, e i \"Bohiques Chamanes\" cio\u00e8 i sacerdoti. C'era poi in ogni trib\u00f9 un \"Cacique\", cio\u00e8 un capo trib\u00f9, chiamato anche \"Guare\" o \"Yucayeque\"\". Inoltre era presente una sorta di capo supremo al quale i diversi capi trib\u00f9 portavano dei tributi.\nIl territorio dei taino era suddiviso in un gran numero di feudi di diversa estensione a volte con relazioni di vassallaggio tra loro. Il cronista Fern\u00e1ndez de Oviedo racconta che nell'isola di Hispaniola c'erano 5 grandi cacicchi al di sotto dei quali ce ne erano altri che avevano meno importanza. I cacicchi taino ricevettero pacificamente gli europei, considerandoli, come fecero quasi tutte le popolazioni dell'America, alla stregua di dei scesi dal cielo. Dopo per\u00f2 aver potuto vedere gli abusi dei nuovi venuti, i cacicchi organizzarono i loro uomini e si ribellarono ai propositi di sottomissione e schiavizzazione dei nuovi arrivati. Le armi moderne dei conquistatori, archibugi, balestre, cannoni, le loro armature furono la chiave della sconfitta dei cacicchi.\nA \"Boriken\" (Porto Rico), tra i cacicchi pi\u00f9 importanti all'epoca dell'arrivo degli spagnoli si ricordano (tra parentesi la zona dove governavano): Ag\u00fceybana e Guayban\u00e1 (Gu\u00e1nica) - due tra i pi\u00f9 potenti dell'isola -, Araman\u00e1 (rive del fiume Toa), Arasibo (Arecibo), Cacimar (Vieques), Caguax (Caguas), Can\u00f3bana (area del r\u00edo Grande de Lo\u00edza), Daguao (Ceiba), Guacabo (Manat\u00ed), Guaraca (area del r\u00edo Guayan\u00e9s), Guarionex (Utuado), Guayama (Guaman\u00ed), Jumacao (Humacao), Jayuya (Jayuya), Luisa (Lo\u00edza), Luquillo (Luquillo), Mabodomaca (Guajataca), Mab\u00f3 (Guaynabo), Majagua (Bayam\u00f3n), Mayagoex (Mayag\u00fcez), Orocovis (Orocovis).\nI paesi si trovavano in radure nella foresta, non sulla costa; c'erano due tipi di abitazioni, il \"bohio\", costruzione circolare nella quale vivevano insieme anche pi\u00f9 nuclei familiari, e il \"caney\", costruzione pi\u00f9 grande e rettangolare nella quale abitava il cacicco con la sua famiglia. Queste capanne venivano realizzate con foglie di palma, raccolte sulle rive di fiumi o laghi, e con legname. Per dormire si usavano delle amache di cotone (la parola \"amaca\" \u00e8 di origine taina). Gli indumenti erano molto poveri soprattutto a causa della mitezza del clima; i conquistatori trovarono che gli uomini indossavano soltanto delle pelli a coprire i genitali e le donne, se sposate, una gonnellina di paglia, cotone o foglie, chiamata \"nagua\", altrimenti se non sposate erano nude. Anche i bambini e i giovinetti delle trib\u00f9 andavano tutti nudi. Era abitudine di entrambi i sessi dipingersi il corpo con colore nero, bianco, rosso o giallo e decorarsi i corpi con tatuaggi per proteggersi dagli spiriti maligni. Usavano adornarsi orecchie e labbra con oro, argento, pietre, ossa o conchiglie.\nErano abili nel creare ceste, nel fare vasi di ceramica, nel tagliare il legno, nel fare reti per la pesca e nell'oreficeria (l'oro si trovava soprattutto nei fiumi di Porto Rico). Gli spagnoli estrassero pi\u00f9 di 10 tonnellate d'oro, finendo le riserve dell'isola, e spogliarono i cacicchi dei pochi oggetti che avevano.\nI cacicchi praticavano la poligamia, cosa che non facevano gli appartenenti alla classe pi\u00f9 bassa. La pratica della poligamia era giustificata per il gran numero di ragazze nubili e il fatto che, presso i taino, non avere figli era considerato un disonore; la ricchezza dei cacicchi, il loro stato e le poche aspirazioni della gente comune, permettevano ai cacicchi di avere diverse mogli e diversi figli da ciascuna moglie. La poligamia aument\u00f2 soprattutto a causa delle costanti lotte con le altre popolazioni caraibiche. Le numerose perdite tra gli uomini e la necessit\u00e0 continua di nuovi guerrieri furono fattori determinanti per lo sviluppo della poligamia tra le trib\u00f9 taine.\nReligione.\nI taino avevano due divinit\u00e0 principali, il dio del bene, Yukiy\u00f9 o Yucah\u00f9 che significa spirito della yucca, e il dio del male, Jurac\u00e1n.\nIl mondo taino era diviso in quattro parti e un centro che erano governati rispettivamente dal sole e dal suo gemello Guatauba, creatore delle montagne e del fuoco, figli entrambi di Yucah\u00f9. C'era anche Coastrique, gemello notturno della morte che governava gli uragani e le trombe d'acqua e che faceva riferimento al mito del diluvio.\nNella struttura socio-politica di carattere teocratico-guerriero il cacicco e lo sciamano, anche detto \"boicco\", rappresentano la dualit\u00e0 dei poteri soprannaturali del giorno e della notte.\nLa parola cacicco inizia col morfema \"ca\", che proviene da \"cauni\", che significa oro, perch\u00e9 il cacicco rappresenta il potere solare del dio del fuoco. Invece la parola boicco ha la radice contenente le parole \"boa\", \"coa,\" \"toa\" e \"bohio\" la casa associata alla met\u00e0 serpente della trib\u00f9.\n\u00c8 ormai provato che anche il ciclo mitologico del Popol Vuh ha avuto un notevole influsso nelle Antille. L'aspetto pi\u00f9 caratteristico della mitologia taina \u00e8 il rapporto tra gli spiriti, gli uomini, gli animali, le piante e gli esseri inanimati. Questa forma di animismo dava grandi poteri allo sciamano, considerato l'unico capace di dominare gli spiriti.\nAllo scopo di controllare gli spiriti costruivano piccoli idoli di cotone, pietra, osso o conchiglie, chiamati \"cem\u00ed\" o \"zem\u00ed\". Gli zem\u00ed avevano dei poteri nei confronti degli uomini perch\u00e9 in essi risiedevano gli spiriti che regolavano le attivit\u00e0 umane.\nNel 1907 Fewkes studiando gli idoli taino, arriv\u00f2 alla conclusione che i taino credevano in due esseri soprannaturali chiamati zem\u00ed che erano i progenitori di tutti gli altri. Questi due progenitori erano rappresentati da idoli di pietra, legno o fango ai quali gli indigeni rivolgevano le proprie preghiere e alla cui presenza celebravano riti per chiedere abbondanza di frutti e buona sorte per la razza umana. Un gruppo di questi zemis rappresentava gli antenati del clan e lo tutelava. Il culto di questi idoli si praticava per lo pi\u00f9 in famiglia e le loro immagini erano custodite nella casa tempio del cacicco.\nRam\u00f3n Pan\u00e9, un frate che tra il 1494 e il 1498 visse presso i taino a Santo Domingo, scrisse rispetto alle loro credenze religiose che Yocah\u00fa (il padre creatore) vive nel cielo, \u00e8 un essere immortale che nessuno pu\u00f2 vedere, e anche se ha una madre non ha principio e sua madre, anche lei una divinit\u00e0 senza principio, ha diversi nomi: Atabex, Yermaoguacar, Apito e Zuimaco. Fern\u00e1ndez de Oviedo, quando parla della coppia divina dice: \"Lo zem\u00ec \u00e8 il signore del cielo e della terra. Yocah\u00fa \u00e8 la divinit\u00e0 suprema, figlio e nonno mitico invisibile e intangibile come il fuoco, il vento, il sole e la luna\".\nNei musei di Porto Rico ci sono molti di questi curiosi idoli, le cui forme hanno suscitato presso gli studiosi di extraterrestri molte disparate credenze e teorie.\nEconomia.\nLa principale attivit\u00e0 economica dei Taino era l'agricoltura; utilizzavano appezzamenti di terreno chiamati \"conucos\" e avevano sistemi di irrigazione.\nColtivavano manioca, patata, mais, peperoncino, ananas, cotone, arachidi e tabacco.\nCacciavano piccoli roditori (\"hut\u00eca\"), manatee, iguane, alcune variet\u00e0 di uccelli e serpenti; pescavano con diverse tecniche utilizzando sia la pesca con gli ami, che con le reti, che utilizzando veleno.\nFabbricavano oggetti come l'amaca o letti di legname. Fermentavano la manioca per ottenere una bevanda alcolica chiamata \"uicu\", mentre la tostavano al sole per ottenere una specie di pane rotondo chiamato \"cazabe\", alimento che era importante nella loro dieta e che si trova in alcune zone dei Caraibi, soprattutto nella Repubblica Dominicana.\nFolklore.\nAvevano molti modi per divertirsi: il ballo, la musica, il gioco con la palla che chiamavano \"bat\u00fa\" e giocavano in uno spazio chiamato \"batey\". Questo gioco attir\u00f2 l'attenzione dei primi spagnoli in quanto la palla essendo fatta di gomma e resine rimbalzava, fenomeno sconosciuto in Europa.\nSi giocava tra due squadre composte anche fino a 30 giocatori, sia uomini che donne, che dovevano evitare di far cadere la palla; era permesso toccare la palla con spalle, gomiti, gambe, piedi, qualsiasi parte del corpo escluse le mani.\nEsisteva un certo numero di danze sacre chiamate \"areytos\" accompagnate da diversi strumenti, principalmente tamburi. Molto utilizzato era il tabacco.\nDai frutti dell'albero di cohoba si estraeva una polvere che si usava in una particolare cerimonia religiosa, il \"rituale della cohoba\", nel quale il cacicco, lo sciamano e i nobili comunicavano con gli spiriti dopo aver inalato la polvere che aveva un effetto allucinogeno.\nSterminio.\nAll'arrivo di Cristoforo Colombo si valuta che in tutte le Antille abitassero circa 230.000 persone, delle quali la maggioranza era taina. Cinquanta anni dopo l'inizio della colonizzazione erano quasi completamente scomparsi.\nEra una popolazione estremamente vulnerabile alle malattie che arrivarono prima dall'Europa e poi dall'Africa con l'arrivo degli schiavi.\nAnche le condizioni di sfruttamento della popolazione taina hanno contribuito in maniera decisiva alla loro estinzione. Quindi solo successivamente all'indebolimento della \"forza lavoro\" taina, si inizi\u00f2 ad importare degli schiavi dalle coste africane.\nDi certo, in ogni caso, gli efferati eccidi da parte degli spagnoli non furono una causa trascurabile della parziale estinzione degli indios: i conquistadores, sempre alla ricerca di oro a ogni costo, giungevano a bruciare i villaggi sterminando le intere popolazioni, inclusi vecchi e malati. Uniche sopravvissute erano in genere le donne pi\u00f9 giovani e le bambine, che erano per\u00f2 condotte via nude come prigioniere. Invece i bambini maschi erano trucidati con gli altri, o impiccati nudi fuori dai villaggi.\nDiscendenza attuale Taino.\nNel febbraio 2018, uno studio del DNA da un dente antico ha determinato che i Taino hanno discendenti viventi a Porto Rico, e ha indicato che la maggior parte dei portoricani ha un grado di ascendenza Taino. La prova del DNA mostra che una gran parte delle attuali popolazioni delle Grandi Antille ha ascendenza Taino, con il 61% dei portoricani, fino al 30% dei dominicani, e il 33% dei cubani che hanno DNA mitocondriale di origine Taino.\nFrank Moya Pons, uno storico dominicano, ha documentato che i colonizzatori spagnoli si erano sposati con donne Taino. Con il tempo, alcuni dei loro discendenti di razza mista si sposarono con gli africani, creando una cultura creola tripartita. Le registrazioni del censimento dell'anno 1514 rivelano che il 40% degli uomini spagnoli sull'isola di Hispaniola avevano mogli Taino.\nLe prove suggeriscono che alcune donne Taino e uomini africani si sposarono e vissero in comunit\u00e0 Maroon relativamente isolate nell'interno delle isole, dove si svilupparono in una popolazione di razza mista che era relativamente indipendente dalle autorit\u00e0 spagnole.Per esempio, quando la colonia della Giamaica era sotto il dominio della Spagna (conosciuta allora come colonia di Santiago), sia gli uomini che le donne Taino fuggirono sui rilievi interni dell'isola. L\u00ec i Taino si mescolarono con gli schiavi africani fuggiti. Erano tra gli antenati dei Cimarroni giamaicani dell'est.\nParole spagnole di origine taino.\nElenco di parole che appartengono al dizionario de la \"Real Academia de la lengua Espa\u00f1ola\" e che sono di provenienza taina."}
{"id": "132994", "revid": "2128848", "url": "https://it.wikipedia.org/wiki?curid=132994", "title": "Paleozoico", "text": "Il Paleozoico, in passato noto anche come Era Primaria, \u00e8 una delle pi\u00f9 importanti divisioni della scala dei tempi geologici, una delle quattro ere geologiche tradizionali. Si estende da 542,0 \u00b1 1,0 a 252,17 \u00b1 0,06 milioni di anni fa.\nEtimologia.\nIl Paleozoico, (dal greco antico (\u03c0\u03b1\u03bb\u03b1\u03b9\u03cc\u03c2), \"palaios\", che significa \"antico\" e (\u03b6\u03c9\u03ae), \"zoe\", che significa \"vita\", cio\u00e8 l'era della \"vita antica\"), \u00e8 la prima delle tre ere geologiche dell'eone Fanerozoico.\nCaratteristiche generali.\nSi estende da circa 542 a 251 milioni di anni fa. L'era che precede \u00e8 l'era Neoproterozoica dell'eone proterozoico e supereone Precambriano e la successiva \u00e8 detta era Mesozoica. L'ulteriore suddivisione all'interno dell'era in sei periodi, fu fatta dall'Italiano Giovanni Arduino nel 1760, che denomin\u00f2 questa era come \"Primaria\".\nIl Paleozoico termin\u00f2 con la pi\u00f9 grande estinzione di massa della storia (interess\u00f2 circa il 90% delle specie allora presenti), l'estinzione del Permiano-Triassico, i cui effetti furono talmente devastanti che passarono circa 30 milioni di anni prima che la vita tornasse ad essere rigogliosa come nell'era precedente.\nSuddivisione.\nLa Commissione internazionale di stratigrafia riconosce per il Paleozoico la suddivisione in sei periodi, ordinati dal pi\u00f9 recente al pi\u00f9 antico secondo il seguente schema:\nLimiti inferiore e superiore.\nIl Paleozoico ricopre quell'intervallo temporale che comincia con la comparsa dei primi fossili dotati di parti dure, classicamente marcato dalla prima comparsa di creature dette trilobiti e archeociatidi. Oggi si stabilisce il limite inferiore alla prima comparsa di un particolare fossile traccia chiamato \"Phycodes pedum\". Il limite superiore \u00e8 invece associato alla grande estinzione di massa del limite Permiano-Triassico.\nMorfologia e Paleogeografia.\nGeologicamente, il Paleozoico inizia poco dopo la disgregazione del supercontinente Rodinia, alla fine di un'era glaciale globale. Durante il primo periodo (Cambriano) del Paleozoico, le terre emerse furono disperse in un gran numero di continenti relativamente piccoli.\nVerso la fine del Permiano, i piccoli frammenti continentali si riunirono insieme in un unico supercontinente denominato Pangea, che includeva la maggior parte degli attuali continenti.\nContenuto fossilifero e Fauna.\nAll'inizio di questa era, la vita era limitata a primitive forme di batteri, alghe, spugne e una variet\u00e0 di enigmatiche forme di vita denominate complessivamente fauna Ediacariana. Un grandissimo numero di specie viventi, progenitrici delle attuali, apparvero simultaneamente all'inizio di questa era -- il fenomeno noto come Esplosione cambriana. Alcune semplici forme di vita possono avere invaso le terre emerse all'inizio del Paleozoico, ma le specie pi\u00f9 significative di piante e animali continentali sono note solo dal periodo Siluriano e non prosperarono fino al Devoniano. Anche se dei primitivi vertebrati sono noti dal Cambriano, gli invertebrati dominarono fino al Paleozoico medio. I veri Pesci si differenziarono nel Devoniano. Durante il tardo Paleozoico, le grandi foreste di piante primitive prosperarono sulla terraferma, formando i grandi bacini carboniferi dell'Europa e della costa orientale del Nordamerica. Alla fine di questa era, comparvero i primi grandi Rettili e le prime piante moderne (Conifere)."}
{"id": "132995", "revid": "4252", "url": "https://it.wikipedia.org/wiki?curid=132995", "title": "Cipriano", "text": ""}
{"id": "132996", "revid": "46291", "url": "https://it.wikipedia.org/wiki?curid=132996", "title": "Arundo", "text": "Arundo \u00e8 un genere di erbe perenni della famiglia Poaceae. La canna comune (\"Arundo donax\"), nativa dell'Asia occidentale e del bacino del Mediterraneo, \u00e8 considerata specie invasiva in molte aree dove non \u00e8 nativa. Pu\u00f2 raggiungere un'altezza di 9 m con tanti fusti che crescono da un unico rizoma.\nEtimologia.\n\"Arund\u014d\" o \"harund\u014d\" \u00e8 una voce latina che indica la canna; l'etimologia \u00e8 dubbia: Ernout e Meillet citano un lavoro di Hjalmar Frisk che la accosta al greco \u1f04\u03c1\u03bf\u03bd \"\u00e1ron\" \"gigaro\"\nSpecie del genere.\nIl genere ha attualmente solo due specie; altre specie considerate membri di \"Arundo\" da alcuni botanici sono state spostate in altri generi delle Poaceae.\nFonte.\nUSDA, ARS, National Genetic Resources Program.\nGermplasm Resources Information Network - (GRIN) [Online Database].\nNational Germplasm Resources Laboratory, Beltsville, Maryland.\nURL: (4 agosto 2005)"}
{"id": "132999", "revid": "1060", "url": "https://it.wikipedia.org/wiki?curid=132999", "title": "Don Piero Gallo", "text": ""}
{"id": "133008", "revid": "161374", "url": "https://it.wikipedia.org/wiki?curid=133008", "title": "Washington (DC)", "text": ""}
{"id": "133012", "revid": "247222", "url": "https://it.wikipedia.org/wiki?curid=133012", "title": "Cambriano inferiore", "text": "Il Cambriano inferiore \u00e8 una epoca della scala dei tempi geologici, parte del periodo Cambriano usata negli anni passati. Si estende da 542 Ma (Milioni di anni fa) a 509 Ma.\n\u00c8 diviso in due sotto-epoche, che sono attualmente elevate al rango di epoche:\n\u00c8 anche conosciuto come basso Cambriano. In questa epoca avvenne la nota esplosione cambriana degli organismi complessi (avvenuta all'inizio del periodo Cambriano).\nContenuto fossilifero e fauna.\nIn questo periodo, c'\u00e8 stata la maggiore diversificazione delle forme viventi per merito dell'esplosione cambriana; comparve pi\u00f9 della met\u00e0 dei phyla animali, oltre che un certo numero di forme estinte e/o problematiche. Gli Archeociatidi erano abbondanti nel Cambriano inferiore, come anche i Trilobiti, Priapulida, spugne, brachiopodi inarticolati, e molte altre forme simili. La fauna Ediacarana era rara, probabilmente in gran parte estinta."}
{"id": "133013", "revid": "15756", "url": "https://it.wikipedia.org/wiki?curid=133013", "title": "Freyr", "text": "Freyr (talvolta anglicizzato \"Frey\") \u00e8 una delle pi\u00f9 importanti divinit\u00e0 della mitologia norrena. Adorato come un dio della bellezza e della fecondit\u00e0, Freyr \u00abconcede pace e piacere ai mortali\u00bb. Egli domina sulla pioggia, sullo splendere del sole e il raccolto dei campi. Egli \u00e8 figlio di Nj\u00f6r\u00f0r, fratello di Freyja, figliastro di Ska\u00f0i. La sua sposa \u00e8 Ger\u00f0r, per amore della quale cedette la sua spada a Sk\u00ecrnir, oltre al cavallo (presumibilmente il suo fido Bl\u00f3\u00f0ugh\u00f3fi) capace di cavalcare attraverso le fiamme. A causa di questo dono, Freyr affronter\u00e0 il Ragnar\u01ebk con maggiore pericolo. Suo avversario sar\u00e0 infatti Surtr, capo dei giganti di fuoco provenienti da M\u00faspellsheimr, contro il quale finir\u00e0 per soccombere.\nGli d\u00e8i gli diedero \u00c1lfheimr, il reame degli elfi, come un regalo di dentizione. Egli cavalca lo splendente cinghiale d'oro Gullinbursti fatto dai nani, e possiede Sk\u00ed\u00f0bla\u00f0nir, la nave che ha sempre vento a favore e, in caso di necessit\u00e0, pu\u00f2 essere piegata insieme e portata in una borsa quando non viene usata, costruita da i figli di Ivaldi. Egli ha i servi \"Sk\u00edrnir\", \"Byggvir\" e \"Beyla\".\nFreyr era soprattutto associato a Norvegia e Svezia, poich\u00e9 considerato antenato della dinastia degli Ynglingar.\nNelle fonti.\nAdamo di Brema.\nUna delle fonti scritte pi\u00f9 antiche sulle religioni pagane scandinave pre-cristiane \u00e8 l'opera di Adamo di Brema \"\"Gesta Hammaburgensis Ecclesiae Pontificum\".\nScrivendo attorno al 1080 Adamo pretese di avere accesso a informazioni di prima mano sul paganesimo ancora praticato in Svezia. Parla di Freyr con il suo nome latinizzato di \"Fricco\"\" e riporta che una sua effigie a Skara fu distrutta da un missionario cristiano. La sua descrizione del Tempio di Uppsala ci d\u00e0 ulteriori dettagli sul dio.\nSuccessivamente nel resoconto, Adamo afferma che quando viene celebrato un matrimonio, si fa una libagione col vino al simulacro del dio Fricco. Questa associazione del dio con i matrimoni, sicuramente lo identifica come dio della fertilit\u00e0.\nGli storici sono divisi sull'affidabilit\u00e0 del resoconto di Adamo. Poich\u00e9 racconta eventi a lui contemporanei, Adamo enfatizza volontariamente il ruolo dell'Arcidiocesi di Brema nella cristianizzazione della Scandinavia. Il periodo di tempo della cristianizzazione della Svezia si scontra con altre fonti, come le iscrizioni runiche, e prove archeologiche non confermano l'esistenza di un grande tempio a Uppsala. D'altra parte l'esistenza di idoli fallici \u00e8 stata confermata nel 1904 con un ritrovamento a R\u00e4llinge nel S\u00f6dermanland.\nNell'Edda in prosa.\nQuando Snorri Sturluson stava scrivendo in Islanda nel XIII secolo, gli antichi d\u00e8i pagani erano ancora ricordati, bench\u00e9 non esistesse pi\u00f9 un culto da circa alcuni secoli.\nNella prima parte della sua Edda in prosa, il Gylfaginning, Snorri introduce Freyr come uno degli d\u00e8i maggiori.\nQuesta descrizione ha somiglianze con il racconto di Adamo di Brema, ma le differenze sono interessanti. Adamo assegna il controllo delle condizioni meteorologiche a Thor, mentre Snorri afferma che \u00e8 il dio Freyr ad avere potere in questo campo. Snorri inoltre omette riferimenti sessuali espliciti nella sua descrizione di Freyr.\nQueste discrepanze possono essere spiegate in molti modi: \u00e8 possibile che gli d\u00e8i della mitologia norrena non avessero gli stessi ruoli sia nel paganesimo svedese che in quello islandese, ma bisogna senza dubbio ricordare che Adamo e Snorri scrivevano con intenti completamente differenti. Adamo molto probabilmente era pi\u00f9 intenzionato a stupire i lettori con storie oscene dal paganesimo, mentre Snorri tratta la mitologia con l'intenzione di intrattenere il suo pubblico. Sia Adamo che Snorri per\u00f2 potrebbero aver avuto informazioni distorte.\nL'unico mito su Freyr trattato ampiamente nell'Edda in prosa riguarda la storia del suo matrimonio:\nLa donna \u00e8 Ger\u00f0r, una gigantessa bellissima. Freyr immediatamente s'innamora di lei e diventa depresso e taciturno. Dopo aver meditato per un po' di tempo, chiama il suo fido Sk\u00edrnir e gli racconta la storia, aggiungendo che probabilmente morir\u00e0 se non potr\u00e0 averla. Allora chiede al suo servo di andare da lei e corteggiarla in nome suo.\nLa perdita della spada di Freyr ha pesanti conseguenze: inizialmente quando deve affrontare il gigante Beli senza la sua arma, lo vince usando un paio di corna di cervo. Ma la conseguenza pi\u00f9 rilevante si ha quando, nei Ragnar\u01ebk, dovr\u00e0 combattere contro il gigante del fuoco Surtr, e perder\u00e0 proprio perch\u00e9 sprovvisto della sua magica arma.\nNell'Edda poetica.\nFreyr \u00e8 menzionato in molti dei poemi dell'Edda poetica.\nV\u00f6lusp\u00e1.\nNella \"V\u01eblusp\u00e1\" (\"la profezia della veggente\"), il poema eddico pi\u00f9 conosciuto, descrive cos\u00ec il confronto fra Freyr e Surtr durante i Ragnar\u00f6k:\nGr\u00edmnism\u00e1l.\nil \"Gr\u00edmnism\u00e1l\", un poema eddico che consiste di informazioni varie sugli d\u00e8i, cita Freyr cos\u00ec:\nIl fatto che l'\u00c1lfheimr sia un regalo fatto dagli d\u00e8i a Freyr in occasione del suo primo dente, e che \u00c1lfheimr significhi \"Mondo degli elfi\", \u00e8 un indizio importante per le connessioni fra i Vanir e gli elfi.\nLokasenna.\nNel poema \"Lokasenna\", Loki accusa gli altri d\u00e8i per il loro comportamento. Accusa i Vanir di incesto, affermando che Nj\u00f6r\u00f0r ebbe Freyr con sua sorella. Asserisce inoltre che gli d\u00e8i hanno scoperto Freyr e Freyja mentre avevano rapporti sessuali. Il dio T\u00fdr parla in difesa di Freyr cos\u00ec:\nNella \"Lokasenna\" si aggiunge inoltre che Freyr ha due servi chiamati Byggvir e Beyla. Sembrano che siano stati associati con la preparazione del pane.\nSk\u00edrnism\u00e1l.\nLa corte di Freyr a Ger\u00f0r \u00e8 trattata ampiamente nel poema eddico Sk\u00edrnism\u00e1l.\nFreyr \u00e8 depresso dopo aver visto Ger\u00f0r. Nj\u00f6r\u00f0r e Ska\u00f0i chiedono a Sk\u00edrnir di andargli a parlare. Freyr rivela allora la causa del suo dispiacere e chiede al suo servo di andare nello J\u01ebtunheimr per corteggiare Ger\u00f0r in sua vece e gli d\u00e0 il suo cavallo e la sua spada per l'avventura.\nEcco un breve passo dell'opera:\nPoesia scaldica.\nFreyr \u00e8 citato molte volte nella poesia scaldica. Nell\"'H\u00fasdr\u00e1pa\" si dice che cavalcasse il suo cinghiale al funerale di Baldr\nIn un poema di Egill Skalla-Gr\u00edmsson, Freyr \u00e8 invocato insieme a Nj\u00f6r\u00f0r per guidare Eric I di Norvegia dalla Norvegia. Il medesimo scaldo menziona nell\"'Arinbjarnarkvi\u00f0a\" che il suo amico \u00e8 stato benedetto dai due d\u00e8i.\nNel \"Nafna\u00feulur\" si racconta che Freyr cavalcava Bl\u00f3\u00f0ugh\u00f3fi (\"Zoccolo insanguinato\").\nIl nome di Freyr \u00e8 spesso ricorrente, come quello degli altri d\u00e8i, in alcune kenning sui guerrieri.\nSaga degli Ynglingar.\nSnorri Sturluson racconta la sua storia epica dell'origine dei re di Norvegia nella sua Saga degli Ynglingar, un evemeristico resoconto degli d\u00e8i norreni. Qui Odino e gli \u00c6sir sono uomini originari dell'Asia che ottengono i loro poteri sovrannaturali attraverso il valore guadagnato in battaglia. Ma quando Odino attacca i Vanir, si accorge di essere andato troppo oltre le sue potenzialit\u00e0, e la pace viene negoziata dopo una lunga e lacerante guerra. Sono scambiati ostaggi per siglare definitivamente l'accordo, cos\u00ec i Vanir mandano Freyr e Nj\u00f6r\u00f0r dagli \u00c6sir. A questo punto la saga, come la \"Lokasenna\", cita di come l'incesto fosse praticato tra i Vanir:\nOdino rende Nj\u00f6r\u00f0r e Freyr sacerdoti dei sacrifici e diventano guide molto influenti. Odino parte alla conquista del Nord e si stabilisce in Svezia, dove regna come un sovrano, riscuote le tasse e offre sacrifici. Dopo la morte di Odino, Nj\u00f6r\u00f0r gli succede. Durante il suo regno c'\u00e8 pace e i raccolti sono buoni e gli svedesi credono che sia Nj\u00f6r\u00f0r a controllare queste cose, finch\u00e9 egli non si ammala e muore.\nFreyr ebbe un figlio chiamato Fj\u00f6lnir, che gli successe nel trono e regn\u00f2 nel seguente periodo di prosperit\u00e0. I discendenti di Fj\u00f6lnir sono descritti nell\"'Ynglingatal\", che descrive i re mitologici della Svezia.\nGesta Danorum.\nIl danese \"Gesta Danorum\" descrive Freyr con il name di Fr\u00f8, come \"vicer\u00e9 degli d\u00e8i\".\nChe Freyr avesse un culto a Uppsala, \u00e8 confermato in molte altre fonti. Il riferimento in un cambio di abitudini rituali pu\u00f2 riflettere la memoria storica. Ci sono prove archeologiche di un aumento nel numero dei sacrifici umani nella tarda et\u00e0 vichinga, bench\u00e9, fra le divinit\u00e0 norrene, la maggior parte di essi sono collegati a Odino. Un altro rimando a Fr\u00f8 e i sacrifici si pu\u00f2 trovare in un passo precedente dell'opera, dove \u00e8 collegato all'inizio di un \"bl\u00f3t\" annuale per lui. Il re Hadingus \u00e8 maledetto dopo aver ucciso una creatura divina ed espia il suo peccato con un sacrificio.\nYngvi.\nSembra che \"Yngvi\", \"Ingui\" o \"Ing\" sia l'antico nome di Freyr (quest'ultimo sarebbe solo un epiteto con il significato di \"signore\").\nUna strofa del poema runico anglosassone del XII secolo afferma:\nQuesto pu\u00f2 riferirsi al culto di \"Ingui\" nelle aree tribali che Tacito descrive nel suo \"De origine et situ Germanorum\" come popolate dalle trib\u00f9 Inguieonniche. Uno storico danese successivo elenca Ungui come uno dei tre fratelli dal quale discendono le trib\u00f9 danesi. La strofa afferma anche che: \u00aballora [Ingui] torn\u00f2 indietro sulle onde, il suo carro dietro di lui\u00bb. Questo pu\u00f2 collegare Ingui a una delle prime concezioni di pionierismo di Nerthus, e una delle ultime dei viaggi di Freyr.\nIngui \u00e8 citato anche in altre opere della letteratura anglosassone sotto altri nomi, nel Beowulf, ad esempio, i re vengono descritti con l'epiteto di \"capo degli amici di Ing\".\nLa dinastia reale svedese fu quella degli Ynglingar, poich\u00e9 discendono da Yngvi-Freyr. Questa tesi \u00e8 avallata da Tacito, che afferma sui Germani: \"Nelle loro antiche canzoni, il loro unico metodo di ricordare il passato, venerano il dio \"\"Tuisco\" e il suo figlio \"Mannus\"\", come progenitori della loro stirpe. Stabiliscono che Mannus ebbe tre figli, dal nome dei quali, sono chiamate le trib\u00f9 della costa Ingaevoni; quelli dell'entroterra Herminoni e gli altri Istaevoni.\nNella letteratura moderna.\nNella saga letteraria Magnus Chase e gli dei di Asgard di Rick Riordan Freyr \u00e8 il padre del protagonista.\nSimilitudini con i Santi cristiani.\nNel cattolicesimo molti santi hanno capacit\u00e0 e riti simili a quelli di Freyr. In alcune aree dell'Europa occidentale, San Biagio era riconosciuto come il patrono degli agricoltori. La benedizione del grano prima della semina era associata a lui e celebrata nel giorno del patrono, il 3 febbraio, con una processione. Durante questa, un uomo che rappresentava il santo veniva trasportato su un carro attraverso la campagna. In alcuni villaggi San Biagio era considerato il patrono della fertilit\u00e0 e alcune donne che volevano sposarsi pregavano davanti alla sua statua.\nIn Scandinavia e in Inghilterra, Santo Stefano pu\u00f2 avere ereditato qualcosa da Freyr. Il suo giorno \u00e8 il 26 dicembre e cos\u00ec prese parte nelle celebrazioni di quel periodo che in precedenza erano associate a Freyr. Nell'antica arte svedese, Stefano \u00e8 talvolta dipinto mentre gestisce i cavalli e porta la testa di un cinghiale al banchetto.\nUn altro santo con una possibile connessione con Freyr \u00e8 Sant'Erik, che visse nel XII secolo. Gli agricoltori pregavano Sant'Erik per avere un buon raccolto e per la pace. Se per caso capitava un anno di carestia, gli offrivano una spiga di grano d'argento, o donavano cavalli alla chiesa. Il 18 maggio, giorno del patrono, le sue reliquie venivano portate in un carro da Uppsala a Gamla Uppsala. Il culto di Sant'Erik fu l'unico ad essere permesso dopo la riforma."}
{"id": "133015", "revid": "324090", "url": "https://it.wikipedia.org/wiki?curid=133015", "title": "Johann Otto von Spreckelsen", "text": "\u00c8 l'autore di gran parte delle chiese moderne in Danimarca, come quella di Vangede, a nord di Copenaghen (1974) e quella di Stavnsholt, nella citt\u00e0 di Farum (1981), anche se il lavoro pi\u00f9 conosciuto \u00e8 l'Arco de La D\u00e9fense di Parigi (noto come \"Grande Arche\"). \nIn questa opera di 100 metri di altezza inaugurata nel 1989, due anni dopo la sua morte, \u00e8 stata utilizzata con notevole abilit\u00e0 la tecnolog\u00eda dei nostri tempi ed \u00e8 stata ispirata all'Arco di Trionfo. Il monumento \u00e8 situato nel cuore del quartiere finanziario della D\u00e9fense ed \u00e8 stato costruito in granito e marmo di Carrara. \nDalla sua terrazza si pu\u00f2 ammirare un panorama che va dall'Arco del Trionfo, passando per i Champs Elys\u00e9es e fino all'obelisco di Place de la Concorde, i giardini di Les Tuileries o il Louvre."}
{"id": "133017", "revid": "1632387", "url": "https://it.wikipedia.org/wiki?curid=133017", "title": "Resine fenoliche", "text": "Le resine fenoliche sono una famiglia di polimeri ottenuti per reazione tra fenolo e formaldeide. In funzione del rapporto tra i due reagenti si dividono a loro volta in \"novolacche\" e \"resoli\".\nUna di esse, la bachelite, \u00e8 considerata la prima materia plastica sintetica comparsa al mondo.\nSono in genere materiali \"termoindurenti\", ovvero non possono essere ulteriormente fusi dopo lo stampaggio, perch\u00e9 possiedono una struttura reticolare.\nStoria.\nLa prima resina fenolo-formaldeide, fu preparata nel 1906 dal belga Leo Baekeland a New York, nel tentativo di produrre una gommalacca sintetica. Nel 1907 R. W. Seaburg miscel\u00f2 la resina ottenuta da Baeckeland con della farina fossile ed ottenne il prodotto che sarebbe stato successivamente commercializzato con il nome di bachelite dalla \"Bakelite Corporation\", la prima industria di resine sintetiche al mondo.\nSintesi.\nLa reazione \u00e8 una reazione di sostituzione elettrofila attraverso cui una molecola di formaldeide si sostituisce agli atomi di idrogeno nelle posizioni \"orto\" e \"para\" del fenolo; il metilol-fenolo cos\u00ec ottenuto reagisce con altre molecole di fenolo eliminando una molecola di acqua per ogni reazione, il risultato \u00e8 che pi\u00f9 molecole di fenolo risultano unite da ponti -CH2- legati alle loro posizioni \"orto\" e \"para\".\nOltre al fenolo viene impiegato anche il \"cresolo commerciale\", ovvero una miscela di orto-cresolo, para-cresolo e meta-cresolo, quest'ultimo presente in ragione del 40-45% nella miscela che per questo utilizzo non \u00e8 conveniente purificare ulteriormente.\nDalle proporzioni tra fenolo e cresolo e tra questi e la formaldeide dipendono le propriet\u00e0 fisiche e reologiche della resina che verr\u00e0 a prodursi dalla reazione di condensazione.\nL'aldeide pi\u00f9 usata \u00e8 la formaldeide, in soluzione acquosa o in forma di paraformaldeide; anche altre aldeidi possono essere impiegate in sostituzione o in miscela con la formaldeide; tra esse l'acetaldeide ed il furfurolo.\nNovolacche.\nCon un rapporto aldeide: fenolo inferiore a 1 ed una catalisi acida si ottengono le cosiddette \"novolacche\", polimeri \"termoplastici\" - ovvero che possono essere fusi e rimodellati per riscaldamento - perch\u00e9 costituiti da lunghe molecole lineari.\nAvendo conservato sugli anelli aromatici degli idrogeni reattivi, le novolacche possono essere ulteriormente fatte reagire e convertite in polimeri reticolari simili ai \"resoli\".\nResoli.\nCon un rapporto aldeide : fenolo superiore a 1 ed una catalisi basica si ottengono invece i cosiddetti \"resoli\", polimeri \"termoindurenti\" dalla struttura reticolare, assimilabile a quella di una novolacca in cui residui di aldeide fanno da ponte tra catene diverse. Si ha reticolazione solo con un dovuto riscaldamento.\nPropriet\u00e0.\nIn genere le resine fenolo-formaldeide e simili sono prodotti viscosi e collosi, liquidi e solubili in alcali o in opportuni solventi organici; possono pertanto essere impiegate come vernici o mastici che induriscono per essiccamento.\nLe resine fenolo-formaldeide possono anche essere utilizzate su un supporto costituito da altro materiale solido, per essere successivamente granulate e modellate per stampaggio; i materiali di supporto (i \"riempitivi\") sono vari; tra essi si annoverano la farina di legno (cellulosa proveniente dagli scarti di lavorazione di legni dolci quali l'abete o il pioppo), la farina di gusci di noce di cocco, cotone in fiocchi o cascami, fibre di nylon e di rayon, gomma sintetica, grafite, mica e farina fossile.\nA tale miscela possono essere aggiunti - in funzione delle propriet\u00e0 richieste al materiale - altri additivi quali coloranti, fluidificanti, agenti indurenti, e cos\u00ec via.\nApplicazioni.\nLe resine fenolo-formaldeide supportate su riempitivi sono state il primo materiale plastico adatto allo stampaggio e alla produzione in serie di manufatti - carcasse di telefoni, montature di occhiali, caschi, coperchi, ecc.\nOggi sono rimpiazzate da altri polimeri in numerose di queste applicazioni."}
