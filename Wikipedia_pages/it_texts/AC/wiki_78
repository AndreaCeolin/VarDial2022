{"id": "129970", "revid": "1745361", "url": "https://it.wikipedia.org/wiki?curid=129970", "title": "Doppio cieco", "text": "Un esperimento in cieco o in doppio cieco \u00e8 in termini figurativi un modo per definire un esperimento scientifico dove viene impedito ad alcune delle persone coinvolte di conoscere informazioni che potrebbero portare a effetti di aspettativa consci o inconsci, cos\u00ec da invalidarne i risultati. Il doppio cieco (triplo, eccetera) si pu\u00f2 prospettare quando vi siano coinvolti, oltre agli sperimentatori, altri soggetti coscienti, tipicamente esseri umani.\nDescrizione.\nUno studio teso a evitare risultati potenzialmente aleatori, condotto in doppio cieco \u00e8 ad esempio uno studio scientifico prospettico teso a valutare le effettive azioni di un dato farmaco o di una terapia in genere non fornendo a entrambi i protagonisti dello studio, sperimentatore e soggetto, alcune informazioni fondamentali (nello specifico definito \"studio aleatorizzato in doppio cieco\"), o dove si chieda ai consumatori di confrontare la qualit\u00e0 di diverse marche di un prodotto, ove l'identit\u00e0 del prodotto sia nascosta ai consumatori e ai ricercatori di mercato.\nLa particolarit\u00e0 di questo sistema di valutazione sta quindi nel fatto che, nel campo clinico, n\u00e9 il paziente n\u00e9 il medico conoscono la natura del farmaco effettivamente somministrato. Si differenzia quindi dallo studio \"in cieco\", dove solo il paziente \u00e8 all'oscuro del trattamento cui \u00e8 sottoposto, e dallo studio in triplo cieco, dove anche lo statistico che elabora i dati non pu\u00f2 associare un gruppo a un dato farmaco. Lo scopo di tale metodo \u00e8 quello di evitare che i risultati della ricerca vengano influenzati a priori non solo dal condizionamento del paziente ma da quello dello stesso medico che sta effettuando la ricerca.\nNon sempre \u00e8 immediata e attendibile la valutazione dei risultati di un esperimento. Occorre tenere conto del fatto che lo sperimentatore ha una propria soggettivit\u00e0 e che questa pu\u00f2, in una qualche misura, influire sulla valutazione dei risultati. \u00c8 ampiamente dimostrato che le convinzioni, i preconcetti, le aspettative, o semplicemente determinate informazioni che lo sperimentatore possiede possono indurlo a un involontario fraintendimento dei dati osservati. Ulteriore complicazione \u00e8 rappresentata dalla circostanza in cui l'oggetto della sperimentazione sia costituito a sua volta da un soggetto umano. Ci\u00f2 accade, ad esempio, in psicologia e medicina, nonch\u00e9 nelle ricerche di mercato e nelle valutazioni in genere, dove il valutatore non sia il ricercatore stesso. In questi ambiti entrambi gli elementi dell'esperimento, lo sperimentatore e l'oggetto sperimentato, in quanto esseri umani, sono potenzialmente condizionabili.\nPer ovviare a tali inconvenienti \u00e8 quindi necessario predisporre procedure e protocolli d'indagine che eliminino il rischio di errori di interpretazione e portino a una valutazione oggettiva dei dati.\nCieco semplice.\nUna prima procedura adottabile \u00e8 quella del cosiddetto \"cieco semplice\" (\"single-blind control procedure\"), che consiste nell'eliminare ogni possibile fonte di suggestione sul soggetto esaminato. Se, ad esempio, si vuole valutare l'efficacia di un farmaco, occorre tenere conto dell'inevitabile effetto placebo. Per fare questo occorre prendere in considerazione due campioni omogenei di pazienti. A uno di essi (campione sperimentale) si somministra il farmaco oggetto di studio e all'altro (campione di controllo) un placebo, ovvero una sostanza farmacologicamente inerte. Ovviamente (e in ci\u00f2 consiste il \"cieco semplice\") nessun paziente di entrambi i campioni deve sapere se sta assumendo il farmaco o il placebo.\nLa procedura del \"cieco semplice\", tuttavia, si \u00e8 dimostrata in alcuni casi insufficiente, poich\u00e9 i risultati possono essere falsati dall'atteggiamento psicologico degli stessi sperimentatori. Infatti, questi ultimi, influenzati dalle proprie aspettative, possono involontariamente assumere approcci che possono condizionare le reazioni del soggetto, invalidando cos\u00ec l'esperimento. Se ad esempio il medico sperimentatore sa di somministrare il farmaco piuttosto che il placebo, pu\u00f2 involontariamente suggestionare il paziente. Per questo motivo, al fine di ottenere risultati attendibili, \u00e8 necessario che neppure gli sperimentatori conoscano certe informazioni. Nel caso della sperimentazione clinica, quindi, neppure i medici devono conoscere la natura della terapia somministrata.\nDoppio cieco.\nIn questi casi la procedura viene chiamata \"doppio cieco\" (\"double-blind control procedure\"), poich\u00e9 sia i soggetti esaminati che gli sperimentatori ignorano le informazioni fondamentali dell'esperimento che potrebbero influenzarne i risultati.\nLa procedura in doppio cieco si \u00e8 rivelata quindi l'unica strada percorribile per valutare correttamente i risultati di un esperimento in psicologia o medicina. In molti casi, inoltre, la procedura in doppio cieco deve essere seguita da un'accurata analisi statistica dei risultati ottenuti sul campione sperimentale e su quello di controllo per mettere in evidenza eventuali differenze significative. In campo medico questa \u00e8 l'unica metodologia di valutazione di efficacia possibile e soltanto i farmaci e le terapie che superano tale procedura possono essere definiti efficaci.\nPer affermare una correlazione fra quanto somministrato (farmaco oppure un \"placebo\", virus, sostanze di cui si vuole verificare la tossicit\u00e0) e l'inizio / fine di una malattia, \u00e8 necessario che il campione esaminato non presenti una molteplicit\u00e0 di altri fattori interagenti, che sarebbero correlabili con l'effetto che si desidera testare (altre patologie croniche o terminali / vaccinazioni, et\u00e0 avanzata, altri farmaci o alimentazione con principi nutritivi che favoriscono la guarigione o la disintossicazione dell'organismo, ecc.).\nStudio in aperto.\nStudio effettuato senza gruppo placebo di controllo."}
{"id": "129972", "revid": "1494169", "url": "https://it.wikipedia.org/wiki?curid=129972", "title": "Neerlandese", "text": ""}
{"id": "129973", "revid": "110157", "url": "https://it.wikipedia.org/wiki?curid=129973", "title": "Borne (Paesi Bassi)", "text": "Borne (basso sassone: \"Boorn\") \u00e8 una citt\u00e0 e un comune neerlandese nella regione di Twente nel sudest della provincia di Overijssel. Borne confina nel sudest col comune di Hengelo, nel sudovest col comune di Hof van Twente, nell'ovest col comune di Almelo, nel nord col comune di Tubbergen e nel nordest col comune di Dinkelland.\nIl comune conta 21.332 abitanti (1\u00ba gennaio 2010, fonte: CBS).\nStoria.\nIl villaggio viene menzionato per la prima volta nel 1206, come \"Burgunde\". Fra 1828 e 1973, l'industria tessile era molto importante (fabbrica \"de Spanjaard\"). Borne era il primo comune rurale neerlandese che ha ottenuto l'elettricit\u00e0 nel 1895.\nAmministrazione.\nGemellaggi.\nIl comune \u00e8 gemellato con:"}
{"id": "129975", "revid": "198277", "url": "https://it.wikipedia.org/wiki?curid=129975", "title": "Riccardo Zampagna", "text": "Biografia.\nIl 10 aprile 2011 pubblica un libro autobiografico chiamato \"Il calcio alla rovescia\", devolvendo l'intero incasso all'ospedale di Terni per l'acquisto di un mammografo. Dal settembre 2012 al gennaio 2016 ha gestito una tabaccheria situata nel centro di Terni. Nel 2016 viene raccontato nel libro del giornalista Matteo Cruccu \"Ex - Storie di uomini dopo il calcio\".\nCarriera.\nGiocatore.\nInizia a giocare a calcio con la Virgilio Maroso, squadra del quartiere Borgo Rivo di Terni, dove abitava da piccolo. Cresce calcisticamente con la formazione dei dilettanti dell'Amerina, e nel 1996 il suo primo trasferimento lo porta alla , dove segna 13 gol in 22 partite in Serie D. Nel settembre 1997 si accasa alla , in Serie C2, dove resta un anno e mezzo mettendo a referto 27 partite e 9 reti alla prima stagione, e appena 2 partite senza gol nella seconda. Nel gennaio 1999 passa in Serie C1 all', allenato da Cosmi. Qui trascorre la seconda met\u00e0 del campionato e in 5 mesi di permanenza colleziona 9 presenze mettendo a segno 3 gol.\nLa stagione successiva viene ingaggiato dal di Luciano Gaucci, con cui continua a giocare il campionato di C1. A febbraio va in prestito al , sempre in Serie C1, con cui realizza 3 gol in 12 partite. Nell'estate 2000 Gaucci lo trasferisce dai catanesi al , altra squadra da lui gestita e militante in Serie A. Esordisce nelle gare di qualificazione valide per la Coppa Intertoto, dove i grifoni vengono subito eliminati dallo ; in campionato non ha invece modo di debuttare, sicch\u00e9 nel mese di settembre si trasferisce in Serie B al , con cui ben si comporta realizzando 10 reti in 29 presenze.\nSempre tra i cadetti gioca anche con , e , quest'ultima la squadra della sua citt\u00e0, dove nel suo anno di militanza contribuisce ad uno dei migliori campionati degli umbri in Serie B, arrivando a 21 reti in campionato. A fine stagione viene riscattato alle buste dal Messina che ha appena conquistato la promozione nella massima serie. Il 19 settembre 2004 esordisce in Serie A nella partita Messina- (4-3), nella quale realizza in pallonetto il gol che permette ai peloritani di vincere la gara; si ripete tre giorni dopo nella trasferta contro il , segnando il gol del definitivo 2-1. Al primo anno in massima serie segna 12 gol in 28 partite di campionato.\nNell'estate 2005 inizia la stagione ancora a Messina e, dopo quattro mesi con 2 reti in 11 partite, nel gennaio 2006 si trasferisce all', in Serie B, dove sotto la guida di Stefano Colantuono mette a segno 6 reti e con la quale ottiene la vittoria del campionato cadetto e annessa promozione in Serie A. Nella stagione successiva con i suoi 11 gol realizzati risulta tra i giocatori pi\u00f9 determinanti nel campionato della societ\u00e0 nerazzurra; proprio un suo gol nella partita Atalanta-Roma finita 2-1 per i bergamaschi, fa in modo che l' vinca il 15\u00ba scudetto, poich\u00e9 contemporaneamente batte il Siena per 2-1.\nIl 19 novembre 2007 viene messo fuori rosa dall'Atalanta. Il 3 gennaio 2008 approda quindi al , che al momento si trovava all'ultimo posto della classifica in Serie B. Realizza il suo primo gol con la maglia biancorossa nove giorni dopo, nella gara contro il , e il suo gol garantir\u00e0 ai berici la vittoria per 1-0; nella stessa gara subir\u00e0 il suo primo infortunio con la nuova maglia. Nella partita di ritorno contro i ravennati del 25 maggio, la sua rete dell'1-0 decide la gara e regala la salvezza con un turno d'anticipo alla squadra veneta. In totale sono 6 le reti (in 16 presenze) realizzate con la casacca biancorossa.\nIl 31 luglio 2008 viene ceduto a titolo definitivo al , per seicentomila euro. In terra emiliana disputa due campionati di B. Nella prima stagione in maglia neroverde gioca 36 partite e segna 11 reti che non bastano a garantire alla sua squadra un piazzamento nei play-off; nella seconda stagione, invece, realizza 5 reti in 27 presenze. A fine torneo, non rientrando pi\u00f9 nei piani della societ\u00e0 emiliana, sembra intenzionato a lasciare il calcio, tuttavia il 6 agosto 2010 passa a titolo definitivo in Seconda Divisione alla . Ciononostante, il successivo 19 novembre inaspettatamente annuncia il ritiro al calcio agonistico, dopo aver disputato appena 10 partite e segnato 2 reti con i toscani. Il 2 luglio 2011 organizza la partita del suo addio al calcio fra Ternana e Atalanta, allo stadio Libero Liberati di Terni, convocando ex compagni di varie squadre in cui ha militato e calciatori che ha incontrato nella sua carriera, devolvendo tutto l'incasso a favore di varie ONLUS della citt\u00e0.\nNel frattempo, il 12 dicembre 2010 torna a giocare a livello amatoriale sposando il progetto del calcio popolare portato avanti dall'Associazione Comunista Sportiva Dilettantistica \"Primidellastrada\", con la quale disputa il campionato UISP di Terni. Il 3 novembre 2011 comincia a giocare nel campionato UISP di calcio a 7 di Terni, con la squadra amatoriale dell'Amici Di Enzo.\nAllenatore.\nIl 16 giugno 2013 viene ufficializzato il suo ingaggio per la stagione 2013-2014 come allenatore del Macchie, squadra dell'omonima frazione amerina militante nella Prima Categoria Umbra. Il 4 maggio 2014, grazie al successo esterno sul campo del Real Avigliano all'ultima giornata, alla sua prima esperienza in panchina vince il campionato.\nDopo un anno d'inattivit\u00e0, l'11 luglio 2015 viene ingaggiato come nuovo tecnico della , in Serie D, lasciando tuttavia l'incarico dopo pochi giorni. Il 14 ottobre dello stesso anno diventa allenatore dell'Assisi, formazione militante nel campionato umbro di Promozione. Prendendo la squadra al penultimo posto della classifica, termina la stagione al quinto posto raggiungendo i play-off: qui gli assisani vincono la finale del girone contro l', ma perdono poi lo spareggio contro il Lama di San Giustino per la promozione in Eccellenza. Lascia la formazione rossobl\u00f9 a fine campionato per assumere, dall'8 giugno 2016, la guida tecnica del Trestina di Citt\u00e0 di Castello, in Serie D; termina la sua prima stagione completa nei dilettanti con una tranquilla salvezza, piazzandosi al dodicesimo posto in classifica, e lasciando la squadra umbra a campionato ultimato.\nIl 7 settembre 2017 supera l'esame da allenatore di seconda categoria UEFA A. Due giorni dopo assume l'incarico di allenatore della Trasimeno di Castiglione del Lago, nel campionato umbro di Eccellenza; rimane in carica fino al gennaio 2018, quando a seguito di 5 sconfitte consecutive viene sollevato dall'incarico. Nell'estate seguente va a sedersi sulla panchina dell', sempre in Eccellenza, dando per\u00f2 le dimissioni il successivo 9 ottobre, con la squadra dodicesima in classifica in campionato e qualificata alla semifinale della Coppa Italia Dilettanti Umbria.\nDopo il ritiro.\nIl 26 ottobre 2014 entra a far parte della squadra di opinionisti della trasmissione sportiva \"90\u00ba minuto\" di Rai 2.\nDal 15 febbraio 2019 ha aperto a Terni una sua scuola calcio.\nDalla stagione 2020-2021 ricopre il ruolo di opinionista per le partite della per Cusano Italia TV, emittente dell'Universit\u00e0 degli Studi \"Niccol\u00f2 Cusano\"."}
{"id": "129980", "revid": "339392", "url": "https://it.wikipedia.org/wiki?curid=129980", "title": "Attacker Yu!", "text": ""}
{"id": "129981", "revid": "1684799", "url": "https://it.wikipedia.org/wiki?curid=129981", "title": "Super League", "text": "Super League, espressione in lingua inglese che significa \"super lega\", \u00e8 un termine usato in vari sport per denominare una competizione sportiva di alto livello."}
{"id": "129982", "revid": "697352", "url": "https://it.wikipedia.org/wiki?curid=129982", "title": "Centauro (astronomia)", "text": "I centauri sono una classe di planetoidi ghiacciati del sistema solare che descrivono un'orbita intorno al Sole compresa fra quelle di Giove e Nettuno; il loro nome deriva da quello della mitologica razza dei Centauri.\nCaratteristiche.\nChirone, il primo centauro ad essere scoperto, fu individuato nel 1977 e classificato inizialmente come un asteroide di tipo C. Tra il 1986 ed il 1988 le osservazioni dell'asteroide indicarono, senza alcun dubbio, delle variazioni di luminosit\u00e0, attribuibili alla dispersione di materiali volatili. In poche parole, Chirone, nel suo avvicinamento al perielio, iniziava a sviluppare una chioma cometaria; per la sua duplice natura, \u00e8 oggi ufficialmente classificato sia come asteroide che come cometa (95/P Chiron), anche se le sue dimensioni sono di gran lunga maggiori di quelle tipiche dei nuclei cometari conosciuti (132\u2013142\u00a0km di diametro contro, ad esempio, gli 8\u201316\u00a0km della cometa di Halley). Per questo motivo proseguono le controversie sulla sua classificazione, mentre altri centauri vengono costantemente monitorati per individuare eventuali segnali di attivit\u00e0 cometaria.\nI centauri non descrivono orbite stabili e possono eventualmente essere espulsi dal sistema solare in seguito all'interazione gravitazionale con i giganti gassosi. Gli studi dinamici condotti sulle loro traiettorie indicano che i centauri costituiscono molto probabilmente una condizione orbitale intermedia per i corpi celesti provenienti dalla fascia di Edgeworth-Kuiper che si apprestano a trasformarsi in comete a corto periodo della famiglia delle comete gioviane. La loro evoluzione inizia nel sistema solare esterno, dove occasionali perturbazioni gravitazionali possono sospingere i planetoidi della fascia in direzione del Sole, portandoli ad incrociare l'orbita di Nettuno ed eventualmente ad interagire gravitazionalmente con il pianeta. Le loro orbite non restano stabili, ma divengono altamente caotiche, evolvendo in modo rapido e imprevedibile man mano che essi compiono ripetuti avvicinamenti a uno o pi\u00f9 degli altri giganti gassosi. Alcuni centauri evolvono verso orbite che incrociano quella di Giove; nel momento in cui il loro perielio raggiunge il sistema solare interno essi possono essere riclassificati come comete attive della famiglia di Giove, se mostrano attivit\u00e0 cometarie. In seguito alle perturbazioni orbitali indotte da Giove e dagli altri giganti gassosi i centauri possono infine collidere con il Sole o un altro pianeta, oppure venire espulsi nello spazio interstellare.\nNessun centauro \u00e8 mai stato fotografato da vicino da una sonda spaziale, anche se numerosi indizi conducono a ritenere che Febe, un satellite naturale di Saturno immortalato dalla sonda Cassini nel 2004, possa essere in verit\u00e0 un asteroide centauro catturato dal pianeta. Inoltre il telescopio spaziale Hubble ha permesso di raccogliere informazioni dettagliate sulle caratteristiche superficiali di un altro centauro, Asbolo.\nProspetto.\nSegue un prospetto di alcuni dei principali asteroidi centauri."}
{"id": "129983", "revid": "599013", "url": "https://it.wikipedia.org/wiki?curid=129983", "title": "Antonio Langella", "text": "Ha esordito in Nazionale italiana durante la sua permanenza al Cagliari, dove gli venne dato il soprannome \"\"Arrogu tottu\" ovvero \"Spacco tutto\"\".\nCarriera.\nClub.\nL'inizio e il passaggio fra i professionisti.\nInizia a giocare a Sorso, dove si trasferisce da bambino con la sua famiglia. Nel 1993 passa al Castelsardo, fra i dilettanti, dove resta cinque anni giocando nel Campionato Nazionale Dilettanti. Nel 1999 ottiene un ingaggio in Serie C2 dalla , con cui sale subito in Serie C1.\nNel marzo 2002 \u00e8 ingaggiato dal Cagliari in Serie B; in questa categoria, in poco pi\u00f9 di due anni segna 12 gol in 64 incontri e contribuisce alla promozione in Serie A della squadra. Nella stagione di esordio nella massima serie realizza 6 reti in 32 partite.\nLa seconda parte della carriera.\nNella prima stagione in Serie A con la maglia del Cagliari (2004-2005), trascorre un periodo dove gioca poco per la presenza di Gianfranco Zola. Pertanto, spesso entra in campo a partita iniziata. L'esordio nella massima serie avviene il 12 settembre 2004 in Cagliari-Bologna 1-0. Mette a segno il primo gol in Serie A il 2 ottobre 2004 in Cagliari-Brescia 2-1.\nNell'estate 2007 \u00e8 passato a titolo definitivo all'Atalanta. La sua stagione si conclude con 8 reti (suo record personale in Serie A). Ottiene, nel maggio del 2008, un contratto quadriennale dall' che lo ha prelevato a parametro zero e il 21 agosto 2008 passa in prestito con diritto di riscatto al Chievo Verona.\nIl 27 giugno 2009 passa in compartecipazione al neopromosso in Serie A, e dopo 9 partite viene messo fuori rosa dall'allenatore Gian Piero Ventura.\nIl 26 settembre 2011 rescinde il contratto che lo legava al fino al giugno 2012. A seguito della rescissione, dovuta a incomprensioni con l'allora tecnico dei baresi Gian Piero Ventura, decide di smettere di giocare.\nIn carriera ha totalizzato complessivamente 130 presenze e 18 reti in Serie A e 64 presenze e 12 reti in Serie B.\nNazionale.\nNel 2005 ha esordito in nazionale sotto la direzione di Marcello Lippi. Con la maglia azzurra colleziona 3 presenze.\nStatistiche.\nPresenze e reti nei club.\n\"Statistiche aggiornate al 22 novembre 2009.\""}
{"id": "129985", "revid": "15200", "url": "https://it.wikipedia.org/wiki?curid=129985", "title": "Gambare!Kickers", "text": ""}
{"id": "129986", "revid": "110157", "url": "https://it.wikipedia.org/wiki?curid=129986", "title": "Dipartimento di San Pedro (Paraguay)", "text": "Il dipartimento di San Pedro \u00e8 il secondo dipartimento del Paraguay con 318.698 abitanti al censimento del 2002.\nIl capoluogo \u00e8 la citt\u00e0 di San Pedro de Ycuamandiy\u00fa.\nSuddivisione amministrativa.\nIl dipartimento \u00e8 diviso in 20 distretti:\nGeografia fisica.\nIl dipartimento di San Pedro \u00e8 il pi\u00f9 esteso dipartimento della regione orientale del paese. Fisicamente \u00e8 suddiviso in due zone ben distinte: ad ovest, in prossimit\u00e0 del fiume Paraguay, si trovano ampie pianure ricche di paludi e zone umide mentre nella parte orientale del dipartimento, bagnata dal fiume Jeju\u00ed e dai suoi affluenti, si trovano numerosi rilievi boscosi.\nConfini.\nIl dipartimento confina a nord con il dipartimento di Concepci\u00f3n, ad est con i dipartimenti di Amambay e di Canindey\u00fa, a sud con i dipartimenti di Caaguaz\u00fa e di Cordillera e ad ovest con il dipartimento Presidente Hayes.\nStoria.\nA lungo privo di insediamenti stabili a causa delle incursioni indigene, lo sviluppo demografico del territorio cominci\u00f2 nel 1749 con la fondazione, da parte dei gesuiti, della riduzione di \"San Estanislao de Kostka\", seguita da quelle delle missioni di \"Villa del Rosario\" e di \"Villa de San Pedro de Ycu\u00e1 Mandyyu\".\nNel XIX secolo la zona fu teatro di un esperimento utopico condotto da Elisabeth F\u00f6rster-Nietzsche, sorella del filosofo Friedrich Nietzsche, fondatrice con il marito della colonia di Nueva Germania. Gi\u00e0 in pieno XX secolo, invece, nel dipartimento arrivarono i primi coloni mennoniti in Paraguay, attirati dalla fertilit\u00e0 della terra.\nIl dipartimento.\nNel 1906 la prima legge di divisione territoriale del Paraguay istitu\u00ec il dipartimento di San Pedro, che a quei tempi si estendeva fino alla riva destra del Paran\u00e1; nel 1945 il territorio dipartimentale fu privato della sua parte pi\u00f9 orientale, che form\u00f2 i nuovi dipartimenti di Amambay e di Canindey\u00fa. La legge 426 del 1973 stabil\u00ec definitivamente i confini del dipartimento.\nEconomia.\nLe principali attivit\u00e0 economiche sono l'agricoltura (coltivazione di cotone, girasoli, mais, manioca, tabacco, mate) e l'allevamento. Sono presenti anche industrie di trasformazione agro-alimentare."}
{"id": "129987", "revid": "1870933", "url": "https://it.wikipedia.org/wiki?curid=129987", "title": "Rodolfo Volk", "text": "Carriera.\nClub.\nI primi anni.\nInizi\u00f2 la propria carriera tra le file del Gloria Fiume, una delle due squadre della citt\u00e0 quarnerina (l'altra era l'Olympia), allora militanti nella Seconda Divisione. Era il 1925, e in un periodo di riforme dei campionati entrambe riuscirono al termine di quella stagione ad essere ammesse nella nuova Prima Divisione. Tuttavia l'anno seguente le due squadre si fusero dando vita alla Fiumana. \nVolk non riusc\u00ec ad esordire con la nuova maglia, impegnato con il servizio militare; in quel di Firenze gioc\u00f2 nella , che allora muoveva i primi passi nella Prima Divisione dopo la fusione tra C.S. Firenze e Libertas. \nEssendo militare Volk dovette far fronte alle molte ristrettezze del suo indossar una divisa, non ultimo quello di dover giocare sotto pseudonimo. Cos\u00ec che quel Bolteni che prese parte alla seconda gara (non ufficiale) della storia della Fiorentina, disputatasi nel 1926 contro la Sampierdarenese, altri non era che Rodolfo Volk. Con la maglia viola seppur stretto dagli impegni militari Volk, detto Bolteni, riusc\u00ec a giocare 14 gare, ma nonostante le sue undici reti segnate non centr\u00f2 l'obiettivo della promozione in Divisione Nazionale con la Fiorentina. \nAl termine del servizio militare Volk ritorna nella natia Fiume, dove le ambizioni sono cresciute dopo la fusione. In maglia rosso cardinale ritrova un vecchio avversario dei tempi dell'Olympia, Marcello Mihalich. Con lui forma una coppia di attaccanti di prim'ordine, segnando 16 reti in campionato e contribuendo a portare la Fiumana a quel terzo posto che le valse poi l'ammissione alla Divisione Nazionale: un obiettivo importante, che mise la coppia Volk-Mihalich sotto i riflettori nazionali tanto da far scatenare un'asta nell'estate 1928 per la loro acquisizione. \nUn braccio di ferro tra Roma e Napoli, che straordinariamente vide l'intervento della stessa FIGC per derimere la controversia, decise salomonicamente di assegnare Volk alla Roma e Mihalich al Napoli (quest'ultimo andr\u00e0 al Napoli solo nella stagione successiva).\nIl periodo romano.\nPunta storica della Roma, Volk divenne in poco tempo uno dei primi idoli del Testaccio, lo stadio romanista, dove fu il primo a segnare un gol ufficiale. In quella prima stagione romana fece coppia in attacco con Fulvio Bernardini segnando alla fine 24 reti. L'anno seguente fu inoltre l'autore della rete decisiva nel primo derby Romano tra Lazio e Roma, giocato l'8 dicembre 1929 e terminato 0-1 per la formazione dei giallorossi e autore di una tripletta nella vittoria contro il , valida per la prima partita per una squadra italiana contro un'altra europea. Alla fine dell'esperienza romana saranno ben sette le reti segnate ai cugini laziali nei confronti in campionato. \nDurante il periodo fascista, il suo cognome venne italianizzato in \"Folchi\", cos\u00ec come richiesto dal regime.\nDotato di un tiro micidiale, fulmineo e rapido nei movimenti, pi\u00f9 pericoloso spalle alla porta per le sue doti di funambolo, non era in possesso di una tecnica sopraffina, ma segnava da ogni luogo del campo. Particolarmente considerato dal pubblico giallorosso, venne soprannominato Sigfrido, poi trasformatosi rapidamente nel pi\u00f9 romanesco \"Sigghefrido\". Venne anche chiamato \"Sciabbolone\", in contrapposizione a \"Sciaboletta\", il soprannome dispregiativo assegnato al Re Vittorio Emanuele III.\nTra i migliori marcatori dell'epoca, alla terza stagione romana si laure\u00f2 il miglior marcatore della Serie A con 29 reti. \u00c8 stato lungamente l'unico calciatore romano ad aver superato le cento segnature in Serie A; attualmente con 103 reti nella classifica assoluta \u00e8 superato solo da Francesco Totti, Amedeo Amadei, Edin D\u017eeko e Roberto Pruzzo.\nIl ritorno a casa.\nNel 1933 scende di categoria andando a giocare con il Pisa in Prima Divisione. In terra toscana non smentisce la sua fama di cannoniere segnando subito 16 reti. L'anno seguente ritorna a calcare i campi della Serie A andando alla Triestina, ma sono poche le sue presenze, tanto che segna una sola rete in campionato, l'ultima nella massima serie. Quasi trentenne torna a giocare nella Fiumana; la squadra rosso cardinale, dopo l'apice toccato nella Divisione Nazionale, oramai milita stabilmente in Serie C. Con i fiumani Volk torna ad essere un buon marcatore, riuscendo anche a portare la sua squadra alla promozione nella categoria superiore nel campionato 1940-41. Quel successivo campionato di Serie B sar\u00e0 anche il suo ultimo in maglia fiumana: solo 5 presenze per lui e nessuna rete segnata.\nNazionale.\nRodolfo Volk ebbe la sfortuna che, nel suo momento migliore, in maglia azzurra vi erano giocatori fortissimi, uno fra tutti Giuseppe Meazza. La sua avventura azzurra non and\u00f2 mai oltre l'Italia B. Il suo esordio avvenne il 7 aprile 1929 ad Atene, in Grecia-Italia B 1-4, nella quale realizz\u00f2 anche una doppietta.. \nComplessivamente sono state 5 le gare giocate da Volk con l'Italia B, come 5 sono anche le reti segnate.\nDopo il ritiro.\nFinita la carriera da calciatore torn\u00f2 a vivere a Roma, divenendo dapprima usciere nella sede del Totocalcio di Piazzale Ponte Milvio, e a met\u00e0 degli anni Sessanta fattorino della piscina coperta del CONI al Foro Italico.\nMor\u00ec in una casa di cura dei Castelli Romani, dopo essere stato colpito da cardiopatia sclerotica compensata, solo ed ormai ridotto in miseria."}
{"id": "129991", "revid": "2091899", "url": "https://it.wikipedia.org/wiki?curid=129991", "title": "Leucio d'Alessandria", "text": "Agiografia.\nDi Leucio non si hanno notizie certe, n\u00e9 si sa con precisione l'epoca in cui egli visse: le leggende agiografiche lo pongono alla fine del II secolo durante l'Impero di Commodo, o nei primi anni del IV secolo sotto Diocleziano; pi\u00f9 probabilmente visse sotto Teodosio I (fine del IV secolo) o sotto Teodosio II (inizi del V secolo).\nLe uniche fonti agiografiche che lo riguardano sono una \"Vita Sancti Leucii\", redatta in area beneventana-longobarda gi\u00e0 nel IX secolo e una nuova versione, nota come \"Vita Leucii\", scritta nel XIII secolo dall'arcivescovo di Brindisi, Pellegrino d'Asti. Le informazioni che esse ci forniscono possono essere confrontate con le vicende relative alla fondazione delle prime sedi vescovili in Italia.\nLeucio sarebbe nato in Alessandria d'Egitto da Eudecius ed Euphrodisia che gli avrebbero imposto il nome di \"Eupressius\" (o \"Eupreskios\"). La prima formazione di Leucio, seguita la morte della madre, avvenne in una comunit\u00e0 monacale egiziana nel cui titolo \u00e8 espresso collegamento alla presenza o alla memoria di Sant'Ermete che si sa martirizzato con Efrem dagli ariani in un periodo di poco posteriore all'esilio atanasiano del 356 e vissuto in un monastero dell'alto Egitto. \u00c8 evidente dunque come il titolo stesso del monastero, successivo ovviamente rispetto alla morte del santo dedicatario, offra un primo importante referente cronologico. Unico, possibile riferimento diretto a Leucio potrebbe, in questo periodo, intendersi la partecipazione di un diacono omonimo, e con cui potrebbe identificarsi, partecipante al sinodo di Mariut e difensore anche lui dell'ortodossia nicena che pot\u00e9 pienamente trionfare solo con l'editto di Tessalonica del 380.\nUna visione celeste, ricorrendo la festa dell'Assunzione della Vergine, avrebbe fatto mutare nome ad Eupressius, ora Leucius. Secondo la leggenda, Euprescio cambi\u00f2 il suo nome in Leukios, in greco \"bianco\", \"candido\", latinizzato in Leucio in seguito ad una visione che gli avrebbe indicato che con quel nome sarebbe divenuto vescovo e avrebbe portato avanti la missione di diffondere il Vangelo e sconfiggere l'idolatria.\nSempre una visione, gi\u00e0 ordinato vescovo, lo avrebbe mosso verso Brindisi per il suo apostolato missionario; voleva restituire la citt\u00e0 all'ortodossia liberandola da errate interpretazioni cristologiche; qui non vi era, verosimilmente, la stessa tensione presente in Alessandria d'Egitto ove, ancora in et\u00e0 teodosiana, erano molto forti i contrasti tra cristiani e pagani. Salpato da Alessandria, si ferm\u00f2 ad Adrianopoli, quindi ad Otranto per giungere infine, grazie ad una nave dalmata, a Brindisi.\nAtanasio di Alessandria era morto nel 373 ed \u00e8 difficile pensare a una possibilit\u00e0 di trasferimento di Leucio da Alessandria in connessione a iniziative appunto di Atanasio per assenza di riferimenti nella letteratura coeva e appena posteriore. Leucio, monaco, probabilmente vicino alle esperienze di Sant'Ermete ed Efrem, difensore dell'ortodossia a Mariut, potrebbe essere giunto nel Salento pi\u00f9 tardi, forse ai primi del V secolo, profugo o visitatore dei confratelli.\nQuesto \u00e8 comune negli scritti che narrano le vicende del santo: Egitto e Alessandria appaiono in preda al caos. Le forze del bene e del male si fronteggiano ovunque e Leucio deve offrire continue conferme a un popolo che segue facilmente le vie dell'errore. Conferme era costretto ad offrire anche alla popolazione di Brindisi; sbarcato nel seno di ponente, \"non longe ab urbe\", si rese presto conto dell'esistenza di un forte partito pagano, capeggiato da Antioco, che aveva come essenziali riferimenti cultuali il Sole e la Luna. Fu Antioco a chiedere e ottenere, per la conversione, un segno ossia la pioggia che non cadeva da due anni. Si tratta di un \"topos\" ricorrente; la conversione \u00e8, in molte vite di santi, legata al prodigio. Leucio, che sino a quel momento aveva predicato poco fuori dalla porta occidentale della citt\u00e0, presso l'anfiteatro, pot\u00e9 promuovere l'edificazione \"in media civitate\" di una chiesa dedicata alla Vergine e a San Giovanni Battista.\nSecondo una tradizione mor\u00ec martire, secondo un'altra di polmonite o di malaria.\nSeguita la sua morte sarebbe stato sepolto nel cuore della necropoli pagana di Brindisi, attuale quartiere Cappuccini, \"ubi sanctus primo appedavit, et de navi descendit\". Sarebbe morto l'11 gennaio o sotto l'imperatore Teodosio I (379-395) o, molto pi\u00f9 verosimilmente, sotto Teodosio II (408-450).\nLeucio avrebbe operato in una Brindisi in cui il cristianesimo, se doveva pur essere conosciuto, \u00e8 possibile non fosse largamente condiviso. Diffusi, viceversa, appaiono ancora culti astrali, riferibili al Sole e alla Luna; pi\u00f9 precisamente, si pu\u00f2 pensare al culto del dio Mitra, il Sol Invictus, i cui misteri, celebrati in ipogei, prevedevano una complessa iniziazione che, al pari di quella gnostica, si articolava in sette gradi. Commistioni, somiglianze e analogie fra cristianesimo e mitraismo, anche sul piano cultuale, furono per tempo rilevate da Giustino, ci\u00f2 che, di fatto, potrebbe aver reso maggior efficacia all'azione evangelizzatrice di Leucio dalla cattedra brindisina. Alla Chiesa locale dovette il santo conferire una strutturazione forse prima sconosciuta e che i documenti del V secolo lasciano intravedere; da qui la seriore convinzione che Leucio avesse fondato la sede episcopale di Brindisi, sposata all'altra, che a lui si dovesse la prima massiva evangelizzazione del Salento: tale convinzione era anche in Paolo Diacono, il quale scriveva nel suo \"De Episcopis Mettensibus\" che l'apostolo \"\u201cPetrus cum Romam pervenisset\u201c\" (a. 42-43) \"...\u201ctunc denique Apollinarem Ravennam, Leucium Brundusium, Anatolium Mediolanum misit\u201c\".\nMiracoli ed Esorcismi.\nLa vita di San Leucio d'Alessandria \u00e8 contrassegnata dai miracoli: il primo di essi \u00e8 la guarigione di Melanzia, una nobile donna alessandrina affetta da idropisia.\nIl primo vero miracolo \u00e8 la storia di un esorcismo: la vicenda di un etiope da poco convertitosi alla fede cristiana. Il demonio \u00e8 annidato nel suo corpo e tenta in tutti i modi di strapparlo dalla luce divina fino ad indurlo a comportamenti nefandi e miserevoli. San Leucio si adopera per liberare l'etiope dal maligno.\nIl Codice Cassinese parla del miracolo riportando perfino le parole pronunziate da San Leucio; esse hanno il tono grave e solenne d'una pagina degli esorcismi del battesimo, il cui \"incipit\" ha pi\u00f9 o meno questa impostazione: \u00ab\"Taci, o spirito diabolico, ed allontanati da questa creatura di Dio, n\u00e9 osare pi\u00f9 oltre di abitare in essa, ma costretto ed umiliato esci da questa creatura entro la quale sei entrato, portato dalla tua invidia e, per questo, fino ad ora lo hai tenuto legato con le tue pessime catene\u2026\u00bb\".\nMa il demonio, non volendosi arrendere, subisce una serie di trasformazioni. Prima assume le sembianze di un serpente e uccide chiunque incontra lungo il suo cammino e provoca tempeste, alluvioni e terremoti. In un secondo momento assume le sembianze di un dragone e ha placato la sua ira solo nel momento in cui si \u00e8 gettato nei fondali marini. San Leucio scorgendo lungo i bordi delle strade centinaia di corpi senza vita invita i fedeli a raccogliere dell'acqua e, dopo averla benedetta, la cosparge sui corpi senza vita e invoca il Padre Celeste. Cos\u00ec restituisce la vita ai poveri sfortunati. Con questo miracolo ha sorpreso molti, tanto che quel giorno vennero battezzati pi\u00f9 di tremila uomini.\nMolto importante \u00e8 il prodigio della pioggia miracolosa in terra Salentina. Il prefetto Antioco per mettere alla prova il beato Leucio gli promette che, se avesse avuto una prova della potenza del suo Dio, si sarebbe convertito alla nuova religione. In quegli anni la terra di Puglia era arida, e la terra \u00e8 sofferente da pi\u00f9 di due anni di siccit\u00e0. Lui avrebbe fatto tutto per vedere il sorriso sui volti degli abitanti di quel luogo, e quindi, si sarebbe anche convertito alla religione del Beato. Leucio si pone in orazione con i suoi compagni e, finita la preghiera, si avvicinano delle nuvole che si fanno sempre pi\u00f9 minacciose; dopo alcuni minuti scoppia un violento temporale. Antioco e il suo popolo chiedono subito di ricevere il battesimo, e quindi di convertirsi alla nuova religione.\nCulto.\nLa commemorazione liturgica ricorre l'11 gennaio.\nSan Leucio \u00e8 patrono di \nA Canosa.\nPresso Canosa di Puglia si possono ancora ammirare i resti di una grande basilica a lui dedicata, ricavata nel VI secolo da un preesistente tempio pagano.\nAd Atessa.\nSan Leucio \u00e8 il patrono della citt\u00e0 di Atessa in Abruzzo. A proposito del santo si racconta una leggenda nel paese: un drago terrorizzava la valle, impedendo che i due borghi di Ate e Tixia si unissero, formando una citt\u00e0 unica, ed esigeva tributi di carne umana alla popolazione. Anche lo storico abruzzese Giovanni Pansa nel suo libro sulle leggende abruzzesi, fa riferimento a questo fattore, che ha anche evidenze storiche ben tangibili, dato che in effetti nell'VIII secolo esistevano sue realt\u00e0 ben distinte, le quali nel XIII secolo vennero a fondersi in una sola citt\u00e0. I due castelli di Ate e Tixa erano di fondazione longobarda, del VII secolo, il primo \u00e8 detto anche il rione San Michele per la presenza della parrocchia, posto a sud del Piazzale Pietro Benedetti, con la chiesa di San Giovanni Battista, attraversato da viale Duca degli Abruzzi, via Belvedere e il corso Vittorio Emanuele, il secondo di Tixa o \"di Santa Croce\", parte dal sagrato del Duomo di San Leucio in via Trento e Trieste, ed \u00e8 delimitato da Largo Municipio, via Castello, via della Vittoria, via Menotti De Francesco, Largo Santa Croce.\nLa leggenda, nella versione di Pansa, specifica che il dragone dormiva nel fosso paludoso del Rio Falco, che in effetti caus\u00f2 non poche epidemie di colera e di peste nella citt\u00e0, il quale scorre sotto Piazza Benedetti. Il dragone impediva da una parte l'unificazione delle citt\u00e0, dall'altra esigeva un tributo mensile di vite umane.\nIl santo, che si trovava in pellegrinaggio da quelle parti, con l'aiuto di Dio, secondo altri di San Michele che gli don\u00f2 la spada, cattur\u00f2 il drago, stanandolo dalla grotta dove si riparava, e uccidendolo sopra un'altura del Rio Falco, ossia il colle del duomo. San Leucio del drago fece rimanere soltanto una costola, che conserv\u00f2 assieme al sangue, donandolo ai cittadini dell'Atessa unita. Volle inoltre che sul luogo dell'uccisione in ricordo perenne, fosse eretta una chiesa, che in effetti nei primi documenti del monastero di Santo Stefano in Lucana (Tornareccio), \u00e8 citata gi\u00e0 dall'859 d.C. Il duomo di San Leucio dunque \u00e8 la chiesa atessana principale, dedicata a questo santo, con la costola del drago, bench\u00e9 studi recenti abbiano dimostrato che si tratta di un elefante preistorico, in origine appesa sopra la volta centrale, e poi conservata in una nicchia di fianco l'entrata principale, insieme all'ostensorio pregiato in argento lavorato di Nicola da Guardiagrele, e al busto reliquiario di San Leucio.\nA San Salvatore Telesino.\nSan Leucio \u00e8 il protettore di San Salvatore Telesino che gli dedica due feste: una l'11 gennaio ed un'altra nell'ultima domenica di luglio.\nIl culto di San Leucio nel comune di San Salvatore Telesino ha radici molto lontane nel tempo, in effetti nel VII secolo i signori longobardi che dominavano San Salvatore Telesino e il beneventano ne favorirono la diffusione.\nLa leggenda vuole che in quest'epoca, le spoglie del Santo, giunsero da Brindisi nella chiesa di Santa Sofia a Benevento.\nIl culto del Santo, preceduto dalla fama dei suoi miracoli, fior\u00ec anche a Telesia (antica denominazione di San Salvatore Telesino), dove gli abitanti, in segno di devozione, ne costruirono una statua lignea dai tratti bizantini.\nDurante le incursioni saracene del IX secolo, la statua fu nascosta dagli abitanti in un rudere per sottrarla alle brame degli invasori.\nDa allora e fino al XVIII secolo se ne persero le tracce, ma, al momento del suo ritrovamento, il culto del Santo divenne ancora pi\u00f9 sentito. Gli abitanti di San Salvatore Telesino si rivolsero al Santo nel 1837 per far fronte ad un'epidemia di colera.\nCome forma di ringraziamento per il miracolo ottenuto fu donato al Santo un medaglione d'argento e, tuttora, gli abitanti rinnovano il ringraziamento portandolo in processione nei vicoletti del vecchio Casale, la domenica successiva all'ottava dell'11 gennaio.\nLa statua, in tale occasione, \u00e8 preceduta da devoti che la precedono scalzi, in segno di penitenza. Un'ulteriore leggenda vuole che, grazie all'interessamento di un notabile della zona, nel 1856, il popolo san salvatorese viene in possesso di un frammento osseo del corpo del Santo.\nTale frammento \u00e8 tuttora conservato all'interno di una croce d'argento posta sulla statua votiva."}
{"id": "129992", "revid": "96758", "url": "https://it.wikipedia.org/wiki?curid=129992", "title": "Club Atl\u00e9tico Pe\u00f1arol", "text": "Il Club Atl\u00e9tico Pe\u00f1arol, noto come Pe\u00f1arol, \u00e8 una societ\u00e0 calcistica di Montevideo, in Uruguay.\nFu fondata il 28 settembre 1891 col nome di \"Central Uruguay Railway Cricket Club\" (CURCC), che mantenne fino al 13 dicembre 1913, quando cambi\u00f2 denominazione in \"Club Atl\u00e9tico Pe\u00f1arol\" in onore dell'omonimo quartiere montevideano, il cui toponimo trae origine dalla cittadina italiana di Pinerolo.\nNelle sue file militarono campioni come Jos\u00e9 Piendibene, Alcides Ghiggia, Juan Alberto Schiaffino, Julio C\u00e9sar Abbadie, Raffaele Sansone, Obdulio Varela, Roque M\u00e1spoli, Luis Cubilla, Ladislao Mazurkiewicz, \u00d3scar M\u00edguez, Juan Carlos Gonz\u00e1lez, Paolo Montero, Diego Forl\u00e1n e Marcelo Zalayeta.\nNel suo palmar\u00e8s si contano 53 campionati uruguaiani (l'ultimo nella stagione 2021), di cui 5 vinti come CURCC, 12 Liguillas, 5 Coppe Libertadores e 3 Coppe Intercontinentali, titoli che rendono il Pe\u00f1arol la pi\u00f9 titolata squadra uruguaiana. Il club \u00e8 stato incoronato miglior del XX secolo in Sudamerica dall'IFFHS, istituto riconosciuto e autorizzato dalla FIFA, il 17 settembre 2009.\n\u00c8 nel ristretto club delle nove squadre al mondo che siano riuscite a centrare in due occasioni, nel 1961 e nel 1982, il Treble composto dai 3 titoli di campione del proprio paese, del continente e del mondo. Ci sono riuscite anche Santos (1962 e 1963), il classico rivale, Nacional Montevideo (1971 e 1980), Ajax (1972 e 1995), Boca Juniors (2000 e 2003), Manchester United (1999 e 2008), (1965 e 2010) , Barcellona (2009, 2011 e 2015) e Bayern Monaco (2013 e 2020).\nNell'agosto 2007 \u00e8 stato invitato in Italia dal per disputare il Trofeo del Centenario, partita celebrativa dei festeggiamenti per i primi cento anni della societ\u00e0 granata. Approfittando della trasferta, la squadra ha visitato Pinerolo, dove \u00e8 stata ricevuta in Comune dal sindaco.\nStoria.\nCentral Uruguay Railway Cricket Club (1891\u20131913).\nIl Central Uruguay Railway Cricket Club fu fondato il 28 settembre 1891, dagli impiegati e operai della ferrovia dell'Uruguay Centrale di Montevideo (Central Uruguay Railway), di propriet\u00e0 britannica, che operava in Uruguay dal 1878. Dei 118 membri fondatori del club, 72 erano britannici, 1 tedesco, e 45 uruguayani. Per il nome complicato per i tifosi ispanofoni, il club era popolarmente noto come CURCC o \"Pe\u00f1arol\" in onore di un quartiere cittadino che si trovava a 10\u00a0km da Montevideo, in un terreno acquistato attorno alla met\u00e0 del XVIII secolo dalla famiglia italiana Crosa, trasferitasi dalla citt\u00e0 piemontese di Pinerolo e che aveva deciso di dare il nome di Villa Pinerolo alla propriet\u00e0. Il nome mut\u00f2 nel corso degli anni nell'odierno Pe\u00f1arol.\nIl primo presidente fu Frank Henderson, che mantenne la carica fino al 1899. Nel 1892, il CURCC apr\u00ec una sezione calcio che and\u00f2 cos\u00ec ad aggiungersi alle sezioni rugby e cricket, fino a quel momento le pi\u00f9 importanti del club. La prima partita della sezione calcio fu disputata contro degli studenti inglesi, e fu vinta dal CURCC per 2-0. I primi capitani della squadra erano tutti inglesi e solo nel 1895 fu eletto il primo capitano della squadra di nazionalit\u00e0 uruguayana, Julio Negr\u00f3n.\nNel 1900 il CURCC, insieme a Uruguay Athletic, Deutscher Fussball Klub e Albion, fondarono la Uruguay Football Association League. Debuttando il 10 giugno con una vittoria per 2-1 sull'Albion, i primi gol in partite ufficiale per il club furono realizzate da Juan Pe\u00f1a e William Davies. Nello stesso anno avvenne il primo incontro contro il Club Nacional de Football, che si concluse 2-0 per il CURCC.\nAl termine della stagione 1900 il CURCC vinse il campionato uruguayano per la prima volta, successo bissato anche l'anno successivo. Nel 1903, il CURCC fu il primo club a segnare pi\u00f9 di dieci gol in una partita ufficiale del campionato uruguayano, battendo il Triunfo 12-0 (questo record fu poi eguagliato dal Montevideo Wanderers nel 1908).\nDopo aver assistito al primo titolo dei rivali del Nacional Montevideo, e alla sospensione del campionato dovuta alla guerra civile nel 1904, il CURCC vinse altri due titoli nazionali nel 1905 e nel 1907. Nel 1907 W. Bayne assunse l'amministrazione della CUR, e divenne il primo presidente della nazione a rifiutare la presidenza del club. Questo segn\u00f2 l'inizio di una serie di conflitti tra l'impresa e il club, che si concluse con lo scisma del 1913.\nNel 1908, il club si ritir\u00f2 dal campionato uruguayano in segno di protesta per il calendario del torneo, partecipando per\u00f2 all'edizione successiva. Nel frattempo avvennero disaccordi all'interno del CUR, dopo che un gruppo di tifosi incendi\u00f2 uno dei vagoni destinati a trasportare i giocatori avversari.\nDopo la vittoria di un altro campionato nel 1911, fu commissionato uno studio per riformare le sezioni del club. Tra le proposte vi era quella di far partecipare partner non impiegati della CUR (l'azienda ferroviaria) e quella di cambiare il nome del CURCC in Pe\u00f1arol.\nNel giugno 1913, l'assemblea del CURCC respinse queste proposte, perch\u00e9 l'azienda voleva separare il club dal villaggio di Pe\u00f1arol, per i pregiudizi che si erano formati sul suo conto, per lo pi\u00f9 connessi alla violenza. Tuttavia, a novembre dello stesso anno, la CURCC approv\u00f2 l'ammissione di partner della sezione calcio che non erano impiegati della ferrovia. La richiesta fu spedita alla CURCC il 15 novembre 1913 e il 13 dicembre la sezione calcio cambi\u00f2 denominazione in CURCC Pe\u00f1arol; nel marzo 1914 la denominazione cambi\u00f2 ulteriormente in Club Atl\u00e9tico Pe\u00f1arol, cambiamento approvato dalla federcalcio uruguayana e dai club partecipanti al campionato, incluso il Nacional Montevideo.\nUna delle principali confutazioni della tesi che le due squadre siano le stesse \u00e8 che si suppone siano coesistite fino al 1915 giocando partite simultaneamente. Tuttavia, ci\u00f2 \u00e8 contestato dal Pe\u00f1arol, che afferma che mentre gli impiegati del CUR si dedicavano all'attivit\u00e0 agonistica, lo facevano a fine ricreativo e non ufficiale in nessun modo, e inoltre la sezione calcio era gi\u00e0 indipendente dal CUR, che viene, di nuovo, contestato dai tifosi del Nacional Montevideo, in quanto sostengono che ex membri del CURCC sembravano continuare le proprie attivit\u00e0 disputando amichevoli a Rivera.\nEpoca amatoriale (fino al 1931).\nIl 12 marzo 1914 il CURCC Pe\u00f1arol cambi\u00f2 ufficialmente denominazione in Club Atl\u00e9tico Pe\u00f1arol, cambiamento approvato dalla federcalcio uruguayana il 14 marzo.\nIn quegli anni, il Pe\u00f1arol non riusc\u00ec a vincere di nuovo il campionato uruguayano, perdendo la finale contro il River Plate FC nel 1914, e terminando secondo dietro al Nacional Montevideo nel 1915, 1916 e 1917, e, in questo periodo, l'avvenimento pi\u00f9 importante fu l'inaugurazione del campo di \"Las Acacias\", il 19 maggio 1916.\nTorn\u00f2 alla vittoria del campionato nel 1918 e nel 1920.\nTuttavia, nel 1922, la federcalcio uruguayana (AUF) annull\u00f2 l'affiliazione al Pe\u00f1arol e al Central, che diedero entrambi vita alla Uruguayan Football Federation, organo parallelo non riconosciuto dalla AUF.\nNel 1926, il Pe\u00f1arol vinse il campionato della cosiddetta Provisional Council, competizione che sorse in seguito alla riunificazione del calcio uruguayano fino all'anno prima scisso tra due federazioni (AUF e FUF), ma il campionato non \u00e8 attualmente riconosciuto come ufficiale dalla AUF, anche se fu l'unico campionato uruguayano disputato in quell'anno.\nDopo aver intrapreso per la prima volta un tour in Europa nel 1927, il Pe\u00f1arol vinse due campionati uruguayani consecutivi nel 1928 e nel 1929. In quello stesso anno, Julio Mar\u00eda Sosa divenne il primo presidente onorario del club. L'anno successivo, il Pe\u00f1arol disput\u00f2 per la prima volta una partita ufficiale nello \"Estadio Centenario\" a Montevideo, vincendo 1-0 contro l'Olimpia Asunci\u00f3n.\nInizio dell'epoca professionistica e primi titoli (1932-1959).\nIl 29 aprile 1932, l'AUF introdusse ufficialmente il professionalismo: il primo incontro professionistico del Pe\u00f1arol fu contro il River Plate. In quello stesso anno il Pe\u00f1arol vinse il suo primo campionato professionistico con 17 vittorie in 27 partite, che consentirono loro di accumulare 40 punti, 5 in pi\u00f9 della seconda classificata, il Rampla Juniors. Sempre nel 1932, il club disput\u00f2 il suo primo classico dell'epoca professionistica, che i \"aurinegros\" vinsero 2-0.\nDopo un secondo posto nel 1933, campionato in cui John Young divenne il primo giocatore del club a diventare il capocannoniere di un campionato professionistico con 33 gol, il Pe\u00f1arol vinse il primo di 4 campionati consecutivi (1935-38), oltre alla Competizione Campionato nel 1936. In questo periodo Francisco Tochetti divenne il secondo presidente onorario del club.\nPe\u00f1arol chiuse gli anni trenta con un secondo posto, dopo aver perso lo scontro diretto contro il Nacional, in un torneo segnato dal primo sciopero di calciatori professionisti in Uruguay.\nIl Pe\u00f1arol torn\u00f2 alla vittoria del titolo nel 1944, vincendolo anche nelle due stagioni successive. In quell'anno il club compr\u00f2 anche la terra dove anni dopo fu costruito il Pe\u00f1arol Palace.\nDopo lo sciopero dei calciatori professionisti del 1948 che port\u00f2 alla sospensione del campionato uruguayano, nel 1949 il Pe\u00f1arol vinse un altro campionato, staccando di 4 punti il Nacional; \u00d3scar M\u00edguez, inoltre, vinse il titolo di capocannoniere del campionato. Dopo un secondo posto in 1950, il Pe\u00f1arol fu ancora campione di Uruguay nel 1951, 1953, 1954, 1958 e 1959. Il Pe\u00f1arol fu il secondo club ad ottenere il \"quinquenio\" (cinque campionati vinti di fila) dopo il Nacional che aveva ottenuto la stessa impresa tra il 1939 e il 1943.\nCampione d'America e del mondo (1960-1969).\nIl Pe\u00f1arol ha vinto cinque volte la Coppa Libertadores \"(Copa de Campeones de Am\u00e9rica fino al 1964)\" e tre volte, a pari merito con i rivali del Nacional, la Coppa Intercontinentale, assegnataria del titolo mondiale. Il Pe\u00f1arol \u00e8 la squadra che ha perso il maggior numero di finali di Copa America nella storia, 5.\nNel 1960, il Pe\u00f1arol si qualific\u00f2 in qualit\u00e0 di campione di Uruguay 1959, alla neoistituita Coppa dei Campioni dell'America (denominazione attuale: Coppa Libertadores), competizione annuale a cui partecipavano i campioni nazionali delle sette nazioni affiliate alla CONMEBOL (anche se le rappresentanti di Per\u00f9, Ecuador e Venezuela non disputarono il torneo). Il Pe\u00f1arol debutt\u00f2 nel torneo il 19 aprile, sommergendo i boliviani del Club Jorge Wilstermann per 7-1: il primo gol dell'incontro (e del torneo) fu segnato da Luis Borges.\nDopo aver eliminato il San Lorenzo de Almagro nelle semifinali, il club vinse il suo primo titolo continentale battendo in finale l'Olimpia del Paraguay. Nella stessa stagione, il club perse la finale della Coppa Intercontinentale, competizione inventata nello stesso anno, pareggiando 0-0 in casa e perdendo 1-5 in Spagna contro i Campioni d'Europa del . Nel frattempo il Pe\u00f1arol vinse un altro titolo nazionale.\nNel 1961, il Pe\u00f1arol vinse la sua seconda Coppa Libertadores battendo in finale il Sociedade Esportiva Palmeiras (1-0 in casa, con rete di Alberto Spencer, e 1-1 a San Paolo. Nei mesi finali dell'anno, il Pe\u00f1arol vinse di nuovo il campionato uruguayano, e, per la sua prima volta nella storia, la Coppa Intercontinentale, battendo i portoghesi del S.L. Benfica per un punteggio complessivo di 5-1.\nL'anno successivo, il club disput\u00f2 per la terza volta consecutiva la finale della Coppa Libertadores, ma, dopo aver perso all'andata 0-1 e aver vinto al ritorno 3-2, in una partita segnata da incidenti, nella \"bella\", disputata in campo neutro a Buenos Aires, fu il Santos Futebol Clube di Pel\u00e9 ad aver la meglio, battendo il Pe\u00f1arol 0-3. La sola consolazione fu l'ennesima vittoria del campionato uruguayano, che permise al club di completare la serie di cinque campionati vinti di fila (1958-1962), record eguagliato ancora nel 1993\u201397.\nDopo una stagione senza titoli vinti, ma degna di nota per un altro record battuto dalla squadra, e cio\u00e8 la vittoria con il maggior scarto nella Coppa Libertadores, ottenuta sommergendo gli ecuadoregni dell'Everest con un 14-1 complessivo (5-0 e 9-1), il Pe\u00f1arol vinse di nuovo il campionato uruguayano nel 1964 e nel 1965, perdendo la finale di Libertadores l'anno successivo (contro l'Independiente). Tuttavia, nel 1966 il Pe\u00f1arol vinse il suo terzo titolo continentale, battendo in finale il Club Atl\u00e9tico River Plate nella bella disputata a Santiago in Cile per 4-2. Nello stesso anno, vinse la sua seconda Coppa Intercontinentale, battendo il Real Madrid per 2-0, sia al \"Centenario\" che a Madrid.\nNegli anni successivi la squadra continu\u00f2 a far man bassa di trofei sia a livello nazionale che a livello internazionale, vincendo la Supercopa Sudamericana nel 1969 e la Supercoppa dei Campioni Intercontinentali nel 1969 (torneo a cui partecipavano i campioni sudamericani che avevano vinto la Coppa Intercontinentale, riconosciuta dalla CONMEBOL solo nel 2005).\nIn questo periodo il Pe\u00f1arol batt\u00e9 anche un altro record, rimasto tuttora imbattuto, quello delle partite consecutive senza subire sconfitte in un campionato professionistico sudamericano di Prima Divisione, ben 56 incontri tra il 3 settembre 1966 e il 14 settembre 1968, quando furono sconfitti 0-2 contro il Liverpool Montevideo.\nTra i giocatori del Pe\u00f1arol da ricordare di quel periodo vi erano Luis Cubilla, Pedro Virgilio Rocha, Alberto Spencer e Juan Joya, tra gli altri.\nLa transizione (1970-1979).\nNel 1970, il Pe\u00f1arol raggiunse di nuovo la finale di Coppa Libertadores, che poi perse contro l'Estudiantes de La Plata. \u00c8 degno di nota che in quel torneo che il club ottenne la vittoria con il maggior scarto in una singola partita nella storia della competizione battendo il Valencia in Venezuela per 11 a 2. Nell'anno successivo, in un torneo suddiviso in due fasi, il Pe\u00f1arol si piazz\u00f2 secondo dietro il Nacional Montevideo. Al termine della prima fase, il club aveva accumulato 32 punti, gli stessi del Nacional, ma nella fase finale non riuscirono a vincere il titolo per un punto. Dopo due secondi posti consecutivi nel 1972 e nel 1973, la squadra torn\u00f2 alla vittoria del titolo nel 1974, grazie ai gol di Fernando Morena, uno dei cannonieri pi\u00f9 forti della storia del calcio uruguayano, successo bissato anche l'anno successivo. Nel 1974 il Pe\u00f1arol divenne la prima squadra uruguayana a vincere un incontro di Libertadores in Argentina, battendo il Club Atl\u00e9tico Hurac\u00e1n a Buenos Aires 3-0.\nDopo due secondi posti nel 1976 e nel 1977, l'anno successivo il Pe\u00f1arol vinse il suo ventiquattresimo campionato, mentre Morena batt\u00e9 due record, quello del maggior numero di reti segnate in una stagione (36), e quella del maggior numero di reti segnate in un incontro, 7 contro il Hurac\u00e1n Buceo.\nDi nuovo ai vertici (1980-1989).\nDopo aver concluso il campionato 1980 in terza posizione, nel 1981 il Pe\u00f1arol fu di nuovo campione nazionale staccando il Nacional Montevideo di tre punti, grazie alle reti di Rub\u00e9n Paz, capocannoniere del torneo con 17 reti, e Morena, che ritorn\u00f2 al club per una cifra record: U.S. $1,029,000. L'anno successivo, il Pe\u00f1arol vinse la Coppa Libertadores dopo aver sconfitto il Cobreloa 1-0 in trasferta, con un gol all'ultimo minuto di Morena, che fu anche il capocannoniere della competizione con 7 reti. Nello stesso anno, il Pe\u00f1arol vinse di nuovo il campionato uruguayano, con Morena ancora capocannoniere con 17 reti, e vinse per la terza volta la Coppa Intercontinentale, battendo l' (2-0, a Tokyo).\nNel 1983, il club in campionato si piazz\u00f2 solo al settimo posto, ma raggiunse di nuovo la finale di Libertadores, perdendola per\u00f2 contro il Gr\u00eamio. Nel 1984 e nel 1986, vinse di nuovo il campionato uruguayano, con quest'ultimo trionfo particolarmente unico, dato che i problemi economici del club non permisero alla squadra di disputare la prima partita dell'anno, portando alla perdita di punti preziosi. Tuttavia, fu concordato che nel caso il Nacional, in testa, avesse meno di 2 punti di vantaggio sul Pe\u00f1arol, si sarebbe dovuto disputare uno spareggio per il titolo. Alla fine della stagione il Nacional era in testa alla classifica con un punto di vantaggio sul Pe\u00f1arol, e dunque fu necessaria la disputa della finale, che fu vinta dal Pe\u00f1arol 4-3 ai calci di rigore.\nNel 1987 il club, nonostante i problemi economici e la bassa et\u00e0 media della squadra (22 anni), vinse la sua quinta Libertadores, battendo in finale il Am\u00e9rica de Cali, grazie a una rete di Diego Aguirre al 120\u00ba minuto della \"bella\" disputata in Cile. In campionato, il Pe\u00f1arol si piazz\u00f2 solo ottavo, e non avrebbe vinto nessun altro torneo, nazionale o internazionale, fino al 1993.\nIl Secondo Quinquennio (1993\u20131997): cinque titoli di fila.\nTra il 1993 e il 1997, il Pe\u00f1arol vinse cinque campionati di fila. Questa \u00e8 la seconda volta che al club \u00e8 riuscita questa impresa, per cui \u00e8 diventato il primo club uruguayano ad aver vinto cinque campionati di fila per due volte. La squadra che riusc\u00ec nell'impresa era allenata da Gregorio Perez.\nNel 2010, il Pe\u00f1arol ebbe una serie di 15 partite di fila senza subire sconfitte, chiudendo il campionato uruguayano di Clausura senza subire sconfitte, prima squadra a riuscire nell'impresa da quando il campionato \u00e8 suddiviso in Apertura e Clausura. Nella finale contro i rivali del Nacional Montevideo il Pe\u00f1arol fu vittorioso, vincendo il titolo. \u00c8 l'8\u00aa volta che il Pe\u00f1arol ha sconfitto il Nacional in 12 finali disputate contro di esso.\nStrutture.\nStadio.\nIl Pe\u00f1arol gioca le partite casalinghe allo Stadio Campe\u00f3n del Siglo, chiamato cos\u00ec per il motto coniato dai tifosi alla fine del XX secolo quando anche il club lo ha adottato come una sorta di marchio istituzionale, dopo essere stato premiato come miglior team sudamericano nel XX secolo dall'IFFHS, la Federazione Internazionale di Storia e Statistica del Calcio.\nColori e simbolo.\nColori.\nMaglia di casa.\nDalla sua fondazione i colori che rappresentavano il CURCC e conseguentemente il Pe\u00f1arol erano il giallo e il nero. Questi colori erano stati presi dalla ferrovia, che a sua volta deriva dalla locomotiva Rocket (Razzo), designata e costruita da George Stephenson, vincitore di un test attitudinario in 1829, per la linea ferroviaria Liverpool-Manchester, da dove il modello si sarebbe espanso al resto del mondo.\nLa prima maglia adottata dal CURCC nel 1891 era nera nella met\u00e0 destra e a strisce giallo-nera nella met\u00e0 sinistra, mentre i pantaloncini e i calzini erano neri. Questa maglia fu reintrodotta per il campionato \"Clausura\" 1996, e per il debutto nella Coppa Libertadores 1998, vinto 2-1 contro i rivali del Nacional. La maglia del CURCC ritorn\u00f2 ad essere adoperata nel settembre 2009.\nNel 1901 e nel 1908 il club vest\u00ec per alcune partite una maglia giallo-nera. L'attuale maglia della squadra \u2013 strisce giallo-nere \u2013 risale al 1905 e non \u00e8 stata quasi mai cambiata subendo poche variazioni, come il colore dei calzini (neri o gialli), oppure il numero di strisce sulla maglia.\nMaglia alternativa (trasferta)\nGiocatori celebri.\nDi seguito l'elenco dei giocatori che hanno vinto il campionato mondiale di calcio durante il periodo di militanza nel Pe\u00f1arol."}
{"id": "129995", "revid": "1305772", "url": "https://it.wikipedia.org/wiki?curid=129995", "title": "M1", "text": "M1, M01 o M-1 pu\u00f2 riferirsi a:"}
{"id": "129996", "revid": "339392", "url": "https://it.wikipedia.org/wiki?curid=129996", "title": "NGC 1952", "text": ""}
{"id": "129997", "revid": "92723", "url": "https://it.wikipedia.org/wiki?curid=129997", "title": "\u010cesk\u00e9 Bud\u011bjovice", "text": "\u010cesk\u00e9 Bud\u011bjovice , nota anche come Bud\u011bjovice, in tedesco \"(B\u00f6hmisch) Budweis\", \u00e8 una citt\u00e0 della Repubblica Ceca, capoluogo del distretto omonimo e della Boemia Meridionale.\nOrigini del nome.\nLa prima parte del nome \"\u010cesk\u00e9\" (\"ceca\"/\"boema\") serve per differenziarla dalla citt\u00e0 di Moravsk\u00e9 Bud\u011bjovice (in tedesco \"M\u00e4hrisch Budwitz\").\nStoria.\nLa confluenza dei fiumi Moldava (\"Vltava\") e Mal\u0161e fu scelta nel 1265 dal re boemo Ottocaro II come punto per la costruzione della citt\u00e0 di \u010cesk\u00e9 Bud\u011bjovice, con la quale voleva consolidare il suo potere in Boemia Meridionale. In citt\u00e0 si insediarono tedeschi dall'Alta Austria e dalla Selva Boema, i quali l'ampliarono; la citt\u00e0 crebbe molto in fretta grazie alla felice posizione geografica e ai favori del re.\nPer la fedelt\u00e0 alla corona \u010cesk\u00e9 Bud\u011bjovice venne sempre ricompensata con favori e privilegi. Alla fine del XIII e all'inizio del XIV secolo vennero costruite due chiese e vennero costruite le mura intorno alla citt\u00e0.\nDurante il movimentato XV secolo la cattolica citt\u00e0 di \u010cesk\u00e9 Bud\u011bjovice fu un posto importante di difesa contro gli hussiti. Il capo stesso dell'esercito ussita, Jan \u017di\u017eka, riconobbe che la citt\u00e0 era imprendibile e non tent\u00f2 di conquistarla.\nCon i suoi 4000 abitanti la citt\u00e0 medioevale di \u010cesk\u00e9 Bud\u011bjovice era una della pi\u00f9 grandi e pi\u00f9 importanti di tutto il regno boemo. Il XVI secolo port\u00f2 alla citt\u00e0 una forte crescita economica soprattutto grazie all'estrazione dell'argento, ma anche alla produzione della birra, la produzione ittica e il commercio di sale.\nIl comune utilizz\u00f2 le risorse economiche per costruzioni di rappresentanza, come il nuovo municipio, il rinnovo delle mura cittadine e la costruzione di un'alta torre. La citt\u00e0 prese cos\u00ec un aspetto rinascimentale.\nDurante la ribellione dei mercanti e la conseguente guerra dei trent'anni la citt\u00e0 rimase ancora al fianco dell'imperatore e resistette agli attacchi. La moderna cinta muraria fece della citt\u00e0 un'importante fortezza strategica, dove durante la guerra spesso gli ufficiali imperiali si rifugiarono.\nIl rinnovamento della citt\u00e0 dur\u00f2 alcuni decenni. L'era del barocco cambi\u00f2 l'aspetto degli edifici pubblici e anche delle case private e arricch\u00ec la citt\u00e0 di una serie di monumenti di cui tra gli altri anche uno dei simboli della citt\u00e0, la fontana di Samson. Le riforme teresiane durante il XVIII secolo fecero di \u010cesk\u00e9 Bud\u011bjovice la capitale della regione appena creata. Da un punto di vista culturale la citt\u00e0 divenne sede dell'ordine dei piaristi, che si insedi\u00f2 nel 1762 e cre\u00f2 un liceo latino. Negli stessi anni venne creato anche il teatro cittadino. Sotto l'imperatore Giuseppe II venne creata la diocesi di \u010cesk\u00e9 Bud\u011bjovice e due decenni pi\u00f9 tardi venne aperto l'istituto filosofico e un seminario diocesano, nel quale ebbe origine la congregazione dei petrini.\nIl XIX secolo port\u00f2 alla citt\u00e0 progressi tecnologici e una moderna societ\u00e0 borghese. La ferrovia a cavallo, costruita negli anni 1825-1832, collegava \u010cesk\u00e9 Bud\u011bjovice con la citt\u00e0 di Linz nell'Alta Austria. Insieme con il traffico sulla Moldava miglior\u00f2 il trasporto merci in direzione nord-sud. Conseguentemente crebbe anche l'importanza dell'industria e del commercio della regione. Nel 1847 la ditta viennese Hardtmuth trasfer\u00ec la produzione di matite e prodotti in ceramica a \u010cesk\u00e9 Bud\u011bjovice. La citt\u00e0 ricevette cos\u00ec le sue prime grandi industrie. Fino al 1890 la citt\u00e0 era in maggioranza di lingua tedesca e creava insieme con i villaggi della regione un'isola di lingua tedesca in territorio di lingua ceca. La componente ceca prese in seguito per\u00f2 il sopravvento a causa di una forte immigrazione di popolazione ceca nella regione. Tuttavia il sindaco rimase di lingua tedesca fino al 1918, anno della dissoluzione dell'Impero austro-ungarico.\nNel 1895 venne creata la birreria statale ceca, oggi Budvar (Budweiser), che rese celebre la citt\u00e0 nel mondo.\nIl XX secolo port\u00f2 uno sviluppo agitato. Nel 1945 tutti i germanofoni vennero deportati dalla loro citt\u00e0 natale e trovarono accoglienza in Germania Ovest e in Austria. La citt\u00e0 divenne il punto di riferimento economico e culturale per tutta la Boemia meridionale e nel 1949 divenne sede della nuova regione nello stato cecoslovacco.\nCultura.\nUniversit\u00e0.\nLa citt\u00e0 \u00e8 famosa per la sua universit\u00e0 e i suoi centri di ricerca scientifica.\nL'asteroide.\nAlla citt\u00e0 \u00e8 intitolato l'asteroide 11134 \u010cesk\u00e9 Bud\u011bjovice.\nEconomia.\nLa citt\u00e0 \u00e8 conosciuta in tutto il mondo soprattutto per via della birra che viene ivi prodotta, la Budweiser. Dal 1848, inoltre, ospita lo stabilimento principale della Koh-I-Noor Hardtmuth, storica fabbrica di matite e materiali per belle arti, scuola e ufficio, fondata a Vienna nel 1790 da Joseph Hardtmuth.\nInfrastrutture e trasporti.\nQui venne costruita la prima linea ferroviaria sul continente europeo (quindi al di fuori dell'Inghilterra); la ferrovia a cavallo \u010cesk\u00e9 Bud\u011bjovice\u2013Linz\u2013Gmunden collegava le allora molto importanti vie di comunicazione dell'Impero austro-ungarico: il Danubio con il fiume Moldava, quindi rispettivamente il mar Nero con il mare del Nord.\nSport.\nCalcio.\nLa squadra principale della citt\u00e0 \u00e8 il Sportovn\u00ed Klub Dynamo \u010cesk\u00e9 Bud\u011bjovice."}
{"id": "129998", "revid": "77358", "url": "https://it.wikipedia.org/wiki?curid=129998", "title": "NGC 3034", "text": ""}
{"id": "130007", "revid": "1305772", "url": "https://it.wikipedia.org/wiki?curid=130007", "title": "Vata", "text": ""}
{"id": "130008", "revid": "1719883", "url": "https://it.wikipedia.org/wiki?curid=130008", "title": "Pitta (medicina indiana)", "text": ""}
{"id": "130009", "revid": "1719883", "url": "https://it.wikipedia.org/wiki?curid=130009", "title": "Kapha", "text": ""}
{"id": "130010", "revid": "287204", "url": "https://it.wikipedia.org/wiki?curid=130010", "title": "Dosha", "text": "I dosha (in sanscrito , \"do\u1e63a\"), secondo l'Ayurveda, sono le tre sostanze vitali presenti nell'apparato psico-somatico di ogni persona, che hanno dato luogo alla \u00abdottrina del \"Tridosha\"\u00bb (in sanscrito: , \"trido\u1e63a-upade\u015ba\u1e25\"). Esse sono: \"Vata\", \"Pitta\" e \"Kapha\".\nAutorevoli trattati ayurvedici descrivono come la qualit\u00e0 e la quantit\u00e0 di queste tre sostanze fluttuino in maniera diversa nell'organismo secondo le stagioni, l'ora del giorno, la dieta e molti altri fattori. Da un certo punto di vista, i \"dosha\" ayurvedici sono paragonabili agli umori biologici della concezione ippocratica occidentale.\n\"Vata\", \"Pitta\" e \"Kapha\".\nAlla base della medicina ayurvedica vi \u00e8 la teoria secondo cui la salute consiste in un equilibrio fra i tre fondamentali \"dosha\" o bio-elementi corporei, chiamati \"Vata\", \"Pitta\" e \"Kapha\", formati dai cinque elementi che compongono l'universo, cio\u00e8 fuoco, aria, acqua, terra ed etere.\nOgnuno dei tre dosha pu\u00f2 inoltre assumere cinque tipologie diverse di manifestazione.\nNel complesso, i \"dosha\" dominanti nell'individuo, che possono essere anche due, o persino tutti e tre insieme, ne determinano le tendenze, i punti di forza e le debolezze. La terapia prescritta dal \"vaidya\", cio\u00e8 dal medico ayurvedico, consiste generalmente in uno stile di vita conforme al \"prakriti\" del paziente, al suo tipo ayurvedico, e in un regime alimentare che gli consenta di armonizzarsi con l'universo. Tale dieta \u00e8 stabilita in base al \"dosha\" maggioritario di ciascuno, tenendo conto dei ritmi della natura che sottostanno anch'essi all'influenza dei \"dosha\". \nI cibi vengono classificati in base alle loro caratteristiche (amaro, acido, piccante, dolce, salato e astringente) e al loro impatto positivo o negativo sui \"dosha\" al fine di un loro riequilibrio."}
{"id": "130014", "revid": "219110", "url": "https://it.wikipedia.org/wiki?curid=130014", "title": "Terza rotaia", "text": "Il termine terza rotaia si riferisce a un sistema utilizzato per fornire energia elettrica ai veicoli ferroviari, utilizzato sovente nelle metropolitane.\nLa terza rotaia viene utilizzata anche su ferrovie ordinarie, sia nei servizi suburbani che su linee minori a carattere turistico.\nStoria.\nI sistemi a terza rotaia sono, assieme alle batterie, uno dei pi\u00f9 vecchi metodi per alimentare elettricamente i treni. Un treno elettrico sperimentale che utilizzava questo metodo fu sviluppato dalla ditta tedesca Siemens &amp; Halske e presentato all'Esposizione di Berlino del 1879. I sistemi con terza rotaia iniziarono ad essere utilizzati nei mezzi di trasporto pubblico negli anni 1880, nei tram e nelle ferrovie. Nel 1890 venne aperta la prima metropolitana elettrica del mondo, quella di Londra, che funzionava con il metodo della terza rotaia. Il 16 ottobre del 1901 ebbe inizio l'esercizio a corrente continua a 650 Volt, a terza rotaia, sulla linea Milano-Varese della Rete Mediterranea e furono attrezzati i binari di testa dell'allora stazione centrale di Milano, poi diventata Milano Porta Nuova. In Italia la terza rotaia fu utilizzata nel primo tratto della Bolzano-Caldaro in quanto il sistema di elettrificazione era incompatibile nella tratta fino a Ponte Adige con quello adottato sulla Bolzano-Merano\nSistemi di alimentazione a terza rotaia sono stati brevettati da diversi inventori, fra i quali Thomas Edison nel 1882 e Granville Woods nel 1901.\nAspetti tecnici.\nLa terza rotaia \u00e8 situata in mezzo o di fianco alle due rotaie su cui transita il treno. Il treno forma un contatto elettrico con la rotaia mediante un pattino che striscia o una ruota laterale che gira su di essa. Spesso la terza rotaia \u00e8 coperta da un isolante per proteggere eventuali lavoratori sui binari; in questo caso, il pattino dei treni \u00e8 progettato in modo da strisciare sulla superficie laterale o inferiore della rotaia, consentendo cos\u00ec l'utilizzo della copertura isolante sulla superficie superiore.\nLa terza rotaia \u00e8 un'alternativa alle linee aeree elettrificate che funzionano mediante pantografi posti sui treni che presenta alcuni vantaggi tra cui quello di accettare una sagoma limite ridotta in altezza rispetto ai sistemi a linea aerea; ci\u00f2 rende possibile un consistente risparmio nei costi di costruzione soprattutto nel caso di linee con frequenti gallerie. Risulta anche pi\u00f9 economico l'impianto globale per la maggior semplicit\u00e0 non richiedendo palificazioni, catenarie e sistemi di tesatura del filo. Permette senza eccessivi problemi anche il prelievo di fortissime correnti istantanee, cosa importante nel caso di traffico elevato come nelle metropolitane e suburbane.\nTra gli svantaggi uno importante \u00e8 la frequente interruzione della linea di alimentazione per la presenza frequente di passaggi a livello, scambi, e per la pericolosit\u00e0 nei depositi locomotive ed officine data la presenza della tensione elevata ad altezza d'uomo. Non \u00e8 inoltre adatto per le alte velocit\u00e0 a causa della tensione massima d'esercizio troppo bassa (solitamente attorno ai 750-1000V contro i 25000V necessari per una linea AV. Alcune linee sono in parte a terza rotaia ed in parte a linea aerea; i mezzi che le percorrono sono dotati sia di pattino che di pantografo (\u00e8 il caso, ad esempio, della linea M1 della metropolitana di Milano, della linea 51 della metropolitana di Amsterdam, della metropolitana di Rotterdam, o della linea Blu di quella di Boston).\nCome con le linee aeree, la corrente di ritorno scorre su una o entrambe le rotaie dove corre il treno ad esclusione della metropolitana M1 di Milano. Nuovi treni per trasporto pubblico cittadino tecnologicamente avanzati viaggiano su pneumatici (MP 05), come avviene su alcune linee della metropolitana di Parigi, \u00e8 necessario quindi un altro binario per la corrente di ritorno; questo sistema di \"terza e quarta rotaia\" ha alcuni vantaggi e viene utilizzato quindi anche da linee con treni a ruote in acciaio, fra cui la metropolitana di Londra e la linea M1 di Milano.\nUn metodo per ridurre le perdite di corrente \u00e8 quello di rivestire la rotaia in alluminio, che conduce meglio l'elettricit\u00e0 dell'acciaio con cui \u00e8 fatta la rotaia. Dato che l'alluminio ha un coefficiente di dilatazione termica diverso dall'acciaio, l'alluminio deve essere applicato su entrambi i lati e deve essere rivettato ad intervalli frequenti."}
{"id": "130015", "revid": "305330", "url": "https://it.wikipedia.org/wiki?curid=130015", "title": "Domestikos", "text": "Il termine domestikos (pl. domestikoi) designava nell'impero bizantino varie tipologie di cariche di tipo civile, militare e religioso.\nNell'ambito dell'amministrazione civile troviamo il termine utilizzato a partire dal 355 per il responsabile di un ufficio, analogo al primikerios. Figure specializzate di \"domestikoi\" emersero successivamente, quali i \"domestikoi\" del \"sekreton\" o dell\"'ephoros\". I \"domestikoi\" acquisirono una notevole influenza nella corte imperiale, in ragione della loro prossimit\u00e0 all'imperatore e ai pi\u00f9 alti funzionari. \nNel tardo IX secolo, periodo nel quale Filoteo redasse il suo Kl\u0113torologion, troviamo menzionate due tipologie di domestikoi aventi funzioni militari: i \"domestikoi\" comandanti i \"tagmata\" tra i quali preminente era il cosiddetto domestikos t\u014dn schol\u014dn (tra questi troviamo inoltre il \"domestikos ton exkoubiton\", il \"domestikos ton hikanaton\", il \"domestikos ton noumeron\" e il \"domestikos ton optimaton\") e gli ufficiali ad essi subordinati. A partire dall'XI secolo sono menzionati infine i \"domestikoi\" dei \"themata\", funzionari adibiti all'amministrazione delle finanze."}
{"id": "130017", "revid": "297059", "url": "https://it.wikipedia.org/wiki?curid=130017", "title": "Riforma spirituale medievale", "text": "Il Medioevo fu un'epoca di forti contrasti storici, politici e culturali-spirituali: uno dei maggiori fu quello tra \"vita secolare\" (votata al successo nel mondo e nella societ\u00e0) e \"vita spirituale\" (votata alla santificazione, al rifiuto del valore delle cose e alla dedizione a Dio).\nNel Medioevo ebbe luogo, infatti, una poderosa riflessione religiosa, che pu\u00f2 essere definita come riforma spirituale medievale e rappresenta un patrimonio di enorme importanza nel formarsi della cultura occidentale moderna, nella nascita del suo patrimonio artistico, nel suo assetto sociale, e nella struttura degli stati nazionali e dei governi. \nAccanto alla riflessione teologica che possiamo definire \"accademica\", trovano un posto rilevante diverse correnti di riflessione alternative all'ortodossia.\nTra eresia e santit\u00e0 i movimenti di rinnovamento spirituale attraversano la storia stessa d'Europa e si configurano a buon diritto come precursori della Riforma protestante e come terreno di origine per le riflessioni della successiva Riforma cattolica (o Controriforma).\nI risultati della loro evoluzione e riflessione influenzarono le diverse chiese e posero le fondamenta della Riforma protestante. Non va inoltre dimenticato che una parte considerevole del contributo di riflessione e azione-contemplazione spirituale venne portata avanti da donne di estrazioni sociali e aree geografiche diverse, \nNei climi politici incerti dei vari stati alcuni movimenti vennero definiti eretici, altri santi e riformatori e spesso, con l'alternarsi di eventi politici e storici diversi, entrambe le cose.\nChe un movimento fosse chiamato eretico piuttosto che riformatore fu in molti casi dovuto al contesto storico e alla possibilit\u00e0, da parte del movimento stesso, di portare pentimento, concordia e pacificazione nella societ\u00e0, piuttosto che rivoluzione e sovversione all'autorit\u00e0.\nVa inoltre detto che alcuni movimenti ebbero pensatori e teologi che articolarono un impianto intellettuale articolato e profondo, altri erano votati maggiormente a un rinnovamento da declinarsi nella semplice umilt\u00e0 del lavoro quotidiano, altri ancora erano movimenti dall'ideologia non chiara e di tendenze abbastanza anarchiche e rivoluzionarie. \nQuesta notevole disparit\u00e0 di caratteristiche fu probabilmente motivo di ulteriore confusione nel valutare la portata della loro influenza come benefica o malefica e le conseguenti repressioni o concessioni che la Chiesa del tempo ritenne di dover adottare nei loro confronti.\nLa distinzione tra eresia e rinnovamento fu, insomma, spesso influenzata decisivamente dall'impatto sociale che questo o quel movimento ebbe o che si ritenne avrebbe avuto. E, naturalmente, dall'appoggio che pot\u00e9 trovare presso le autorit\u00e0 religiose \"in primis\", civili \"in secundis\".\nIn tal senso \u00e8 facile immaginare come i movimenti che espressero critiche aspre verso l'autorit\u00e0 religiosa e papale (come i Begardi e i Fraticelli) incontrarono scarsa fortuna e andarono incontro a violente persecuzioni, repressioni e torture. Uguale rifiuto patirono i movimenti che predicarono o indussero profonde modifiche del tessuto sociale (come i Fratelli del Libero Spirito).\nCi\u00f2 premesso, possiamo tratteggiare alcuni movimenti di rinascita spirituale che fondarono alcuni dei capisaldi della fede cristiana d'Europa e che furono precorritori e fondatori dell'impianto ideologico tanto della Riforma protestante, quanto delle forme di devozione e di preghiera del Cattolicesimo dell'et\u00e0 moderna, quanto, infine, di valori etici che oggi appartengono pi\u00f9 alla riflessione laica, che a quella religiosa teologica.\nI principi guida.\nI movimenti di rinnovamento spirituale furono diversi tra loro per genesi, evoluzione e contesto storico e sociale. Tuttavia possiamo tratteggiare i principi guida che espressero e quali aree concettuali successive influenzarono. Tra questi i pi\u00f9 ricorrenti e importanti sono:\nSecolo XII-XIV: beghine e begardi.\nIl fenomeno delle Beghine fu uno dei primi, di cui si abbia memoria storica, in cui le donne furono dirette promotrici di un importante movimento religioso giunto sino ai giorni nostri.\nNasce nella Mitteleuropa del XII secolo dove le donne, spesso vedove di guerra o di malattia, non potendo per le circostanze avverse formarsi una famiglia propria, cominciarono a formare tra loro delle comunit\u00e0, unendo le loro case e facendo vita in comune spesso sotto la guida spirituale di un sacerdote. I conventi femminili all'epoca non erano frequenti e poche erano le donne povere o di classe media che ne venivano accettate, poich\u00e9 l'interesse del conventi era pi\u00f9 rivolto alle figlie di famiglie ricche e potenti.\nLe Beghine, dunque, formarono un modello di vita comune a parte: non erano suore, non rinunciavano alle loro propriet\u00e0, non pronunciavano i classici voti ufficiali di povert\u00e0, castit\u00e0 e obbedienza, potevano tornare alla vita laica quando volevano. Molte, tuttavia, facevano voto privato di castit\u00e0.\nLe comunit\u00e0 si chiamarono Beghinaggi e si evolverono all'aiuto delle donne sole o dei malati, reggendosi sul lavoro dei suoi membri, che non chiedevano la carit\u00e0. Una comunit\u00e0 poteva arrivare a contare migliaia di elementi, che vivevano alla maniera che oggi definiamo di \"suora laica\". I beghinaggi ebbero una storia lunga che arriva sino a noi: tutt'oggi resistono 11 comunit\u00e0 in Belgio e 2 nei Paesi Bassi.\nLe figure pi\u00f9 note e influenti furono la mistica Maria di Oignies e l'eretica Marguerite Porete, che trov\u00f2 la morte sul rogo. Quest'ultima, in particolare, fu autrice di un'opera mistica di cui la Chiesa ordin\u00f2 la distruzione: il \"Miroir des simples \u00e2mes\", o Specchio delle Anime Semplici. L'opera sopravvisse in un numero elevato di esemplari ed giunse fino ai giorni nostri influenzando numerosi pensatori, teologi o semplici anime in cammino.\nIl movimento delle Beghine ebbe un certo appoggio informale dalla Santa Sede, che a pi\u00f9 riprese lod\u00f2 la scelta femminile di vivere una vita comune, semplice e dedita alla preghiera ed alla carit\u00e0. Il Papato, tuttavia, non invest\u00ec il movimento di una vera e propria approvazione ufficiale: i Beghinaggi, infatti, non si evolverono in conventi o in ordini religiosi, dunque non ebbero Priori o Regole che ne definissero le caratteristiche e cui l'approvazione della Santa Sede potesse riferirsi. Ci\u00f2 contribu\u00ec a mantenere le caratteristiche inusuali del movimento, ma nei periodi storici pi\u00f9 difficili e confusi cost\u00f2 a numerose Beghine l'accusa di eresia e le relative condanne: le stesse che colpirono la loro controparte maschile, i Begardi.\nI Begardi erano predicatori erranti, figura comune nel periodo, che vivevano in povert\u00e0 spostandosi di villaggio in villaggio denunciando gli abusi del clero, il Nicolaismo, e predicando un ritorno alle origini del Vangelo e delle prime comunit\u00e0 cristiane, povere e semplici.\nA differenza delle Beghine, i Begardi attaccavano apertamente il clero denunciandone gli abusi, la vanit\u00e0 e lo strapotere che lo allontanava dalla sua missione spirituale. Ci\u00f2 cost\u00f2 loro repressioni violente, che man mano che i movimenti di rinnovamento spirituale mostravano la loro azione centrifuga rispetto al Soglio Pontificio, aumentarono di numero e si inasprirono coinvolgendo anche le Beghine per indiretta conseguenza. Il culmine arriv\u00f2 nel 1300 nel quadro dei numerosi scontri che i movimenti spirituali ebbero con papa Giovanni XXII.\nSecolo XIII-XIV: Francescani Spirituali e Fraticelli.\nIl movimento dei Francescani spirituali (detti anche \"Zeloti\" o \"Zelanti\") ebbe un'origine remota gi\u00e0 alla morte di san Francesco. Alcuni frati, infatti, in contrapposizione con l'ala meno rigorista dell'Ordine (che spesso veniva chiamata semplicemente \"la Comunit\u00e0\"), volevano mantenersi strettamente fedeli all'esempio di san Francesco, vivendo in assoluta povert\u00e0 (sia come singoli, sia come conventi, sia come Ordine) e rinunciando ad ogni privilegio, soprattutto alle dispense, spesso concesse dal Papa, all'osservanza letterale della Regola. La corrente spirituale trov\u00f2 una certa protezione soprattutto da parte di alcuni re e persino alcuni cardinali (ad esempio Napoleone Orsini), ma normalmente era osteggiata dalla maggioranza dei frati e da quasi tutti i papi del periodo (a eccezione di Celestino V che le concesse l'indipendenza dal resto dell'Ordine, poi annullata dal suo successore Bonifacio VIII, e in parte di papa Clemente V, che almeno inizialmente studi\u00f2 delle soluzioni per recepire le istanze degli Spirituali).\nVerso la met\u00e0 del XIII secolo alcuni francescani pi\u00f9 rigoristi scoprirono una singolare coincidenza tra le loro aspirazioni e le attese apocalittiche di Gioacchino da Fiore, che preannunciava l'avvento di un'era in cui lo Spirito Santo avrebbe guidato l'umanit\u00e0 e rivelato il senso pi\u00f9 profondo delle Scritture al di l\u00e0 della loro interpretazione letterale. Secondo Gioacchino, nell'et\u00e0 dello Spirito sarebbe nata una Chiesa priva di gerarchia e guidata da \"uomini spirituali\": quei Francescani si riconobbero negli \"uomini spirituali\" attesi da Gioacchino, e addirittura cominciarono a produrre o rielaborare altre opere che attribuivano allo stesso Gioacchino (Commento al profeta Geremia, \"Liber de Flore\", etc.). Le teorie di Gioacchino da Fiore, anche se furono dichiarate eretiche dopo la sua morte, ebbero una diffusione quasi inarrestabile e influenzarono moltissimi movimenti ereticali del Medioevo.\nI pi\u00f9 noti Spirituali furono Pietro di Giovanni Olivi in Occitania, Raimondo Gaufridi, Guido da Mirepoix, Bartolomeo Sicardi e Ubertino da Casale. Anche i cosiddetti \"Fratelli della Vita Povera\" di Angelo Clareno si possono ricondurre al movimento spirituale, e con gli Spirituali anche i Fratelli di Clareno condivisero molte persecuzioni: come le Beghine, i Francescani Spirituali furono aspramente perseguitati da papa Giovanni XXII che, nella prima met\u00e0 del Trecento, incaric\u00f2 della repressione di entrambi il temuto inquisitore Bernardo Gui. Con le lettere bollate \"Quorundam exigit\", \"Sancta Romana\" e \"Gloriosam Ecclesiam\", tra 1317 e 1318 gli Spirituali vennero sospinti nell'area dell'eresia e da quel momento spesso furono condannati al rogo. Alcune frange spirituali continuarono a sopravvivere, soprattutto in Toscana e Italia meridionale, dove ricevevano il nome di \"Fraticelli\".\nTalvolta vengono erroneamente equiparati agli Spirituali anche i Michelisti, rimasti fedeli al ministro generale Michele da Cesena dopo la sua fuga da Avignone e la conseguente deposizione, ma si pu\u00f2 affermare che si tratta di due correnti radicalmente differenti. Anche il movimento dell'Osservanza va tenuto distinto da quello degli Spirituali: sorti verso la met\u00e0 del XIV secolo, gli Osservanti rimasero sempre fedeli al Papato e non assunsero i toni polemici e apocalittici che spesso avevano caratterizzato i loro confratelli rigoristi del secolo precedente; gli Osservanti sopportarono pazientemente le ostilit\u00e0 del resto dell'Ordine (i Conventuali), sino al 1517 quando ottennero un importante riconoscimento da papa Leone X. Alla fine del XIX secolo i diversi rami dell'Osservanza confluirono nell'Ordine dei Frati Minori.\nSecolo XII-XIV: Fratelli del Libero Spirito.\nI Fratelli del Libero Spirito nacquero nel 1100 nella Francia Settentrionale, nei Paesi Bassi, in Boemia e in Italia. Professavano la presenza della Spirito Santo che li pervadeva, rendendoli puri e \"incapaci di peccare\" secondo il detto di San Paolo: \"Tutto \u00e8 puro per i puri\" (Lettera a Tito 1,15). In tal senso si ritenevano svincolati dall'autorit\u00e0 ecclesiastica e, secondo i loro detrattori, anche da molte norme di comportamento morale: in particolare vennero pi\u00f9 volte accusati di lussuria, licenziosit\u00e0 e atti contrari al matrimonio. Anch'essi, come altri, furono influenzati dalle teorie di Gioacchino da Fiore, ma una vera e propria teorizzazione dell'ideologia o manc\u00f2 o non ci \u00e8 pervenuta. Il movimento vide gruppi spaiati di persone di estrazioni diverse (uomini, donne, bambini) vivere in una sorta di comunit\u00e0 che venne accusata di consistere, fondamentalmente, in un gruppo di ribelli licenziosi e in perenne lotta contro le autorit\u00e0. Considerato tra i pi\u00f9 eversivi e caotici, fu represso duramente e definitivamente condannato da Papa Clemente V (1305-1314) nella bolla \"Dilectus Domini\" del 1311. Dal movimento deriv\u00f2 quello detto della Libera Intelligenza.\nSecolo XIV: Libera Intelligenza o Uomini di Intelligenza.\nIl movimento ebbe maggior articolazione dottrinale rispetto a quello dei Fratelli del Libero Spirito e trasse larga parte delle sue teorie da quelle di Gioacchino da Fiore, di Amaury di B\u00e9ne e Davide di Dinant.\nLa Libera Intelligenza sembra essere stata fondata nel 1350 da una donna, Bloemardinne di Bruxelles, che afferm\u00f2 che gi\u00e0 in vita si poteva raggiungere uno stato di grazia divina tanto assoluto da essere puri al di sopra delle cose e delle azioni, in linea con il pensiero di San Paolo che emerge nella Lettera a Tito 1,15 (\"Tutto \u00e8 puro per i puri\"). La dottrina venne chiamata dell\"'Amore Serafico\" e venne da molti detrattori definita di amore libero e immorale.\nIl movimento rifiutava i sacramenti poich\u00e9 riteneva che il sacrificio di Cristo sulla Croce li rendesse superflui. In tal senso rifiutavano la Confessione (e conseguentemente il valore dell'assoluzione) e ritenendo che Dio fosse presente in ogni cosa secondo le teorie panteistiche di B\u00e9ene e Dinant, e che non avesse quindi senso sostenere la Sua presenza nell'Ostia.\nGli uomini di Intelligenza ritenevano di essere pervasi di Spirito Santo, che li rendeva capaci di interpretare le Sacre Scritture meglio della Chiesa ufficiale e di risorgere come esseri spirituali. Alcuni aderenti predicavano, inoltre, la totale comunione dei beni: le cronache del tempo riportano che il movimento si macchi\u00f2, in tal senso, di abusi poich\u00e9 le donne erano considerate incluse nella comunione e si dice non potessero rifiutarsi di unirsi in atti sessuali considerati come preghiere. Come altri movimenti del tempo venne perseguitato e represso. Quest'ala, che potremmo definire \"comunionaria\", si un\u00ec successivamente ai Taboriti, frangia estremista e rivoluzionaria degli Hussiti.\nSecolo XIV- epoca moderna: I Fratelli della Vita Comune e la \"Devotio Moderna\".\nNei Paesi Bassi del 1300 prese corpo il movimento dei Fratelli della Vita Comune, fondato da Geert De Groote.\nIl movimento, che auspicava un rinnovamento profondo della vita cristiana, si concretizz\u00f2 in alcune comunit\u00e0 che conducevano una vita semplice, provvedendo alle necessit\u00e0 della comunit\u00e0 tramite il loro lavoro. Il loro scopo era quello di coltivare la propria vita interiore. In tal senso si dedicavano alla preghiera, allo studio e all'insegnamento delle scritture, del latino e della letteratura.\nApprovato dalla Santa Sede, pot\u00e9 evitare le accuse di eresia che gli furono dirette.\nIl movimento produsse L'Imitazione di Cristo, un'opera destinata ad aiutare il cammino di rinnovamento interiore dei cristiani."}
{"id": "130020", "revid": "7050", "url": "https://it.wikipedia.org/wiki?curid=130020", "title": "Web cache", "text": "Il Web caching \u00e8 la caching di documenti web (pagine HTML, immagini, ecc.) per permettere di ridurre l'uso della\nbanda e il tempo di accesso ad un sito web. Una web cache memorizza copie di documenti richiesti dagli utenti, successive richieste possono essere soddisfatte dalla cache se si presentano certe condizioni. Le Web cache di solito raggiungono picchi d'efficienza nell'ordine del 30%-50%, e migliorano la loro efficienza al crescere del numero di utenti.\nDescrizione.\nIl protocollo HTTP ha un insieme di funzionalit\u00e0 che gli user agent e i server originari possono usare o meno per controllare che i documenti siano memorizzati in una cache e per sapere quando la copia deve essere riutilizzata. Alcuni siti permettono l'utilizzo di una cache, altri no.\nLe Web cache si differenziano in: lato client e lato server. Le cache lato client, anche chiamate forward cache, vengono utilizzate per servire un gruppo di utenti locale. Sono spesso utilizzate da Internet Service Provider, scuole, e aziende per i loro utenti. Le cache lato server, anche conosciute come reverse-caches e web accelerator, sono poste davanti ai server per ridurre il loro carico di lavoro.\nInoltre esistono servizi detti Content Delivery Network, costituiti da una rete di server dislocati in punti strategici di internet, che erogano contenuti di siti molto frequentati.\nTutti i maggiori siti che solitamente ricevono milioni di accessi al giorno hanno bisogno di qualche forma di web caching. Se molteplici server cache sono utilizzati insieme, possono essere coordinati da protocolli quali Internet Cache Protocol e HTCP.\nI web browser moderni includono web cache interne.\nEsempi di web cache esterne, di natura tecnologica diversa, sono:\nLe Web cache possono svolgere anche funzioni come il controllo d'accesso, l'autenticazione degli utenti e il filtraggio dei contenuti.\nAlcune persone sono preoccupate che il web caching possa essere un atto di violazione del copyright.\nNel 1998 la DMCA aggiunse regole allo United States Code (17 Sec. 512) che tutelano ampiamente gli operatori da responsabilit\u00e0 sul copyright per lo scopo del caching."}
{"id": "130024", "revid": "2210194", "url": "https://it.wikipedia.org/wiki?curid=130024", "title": "Processo di Bologna", "text": "Il processo di Bologna \u00e8 un processo di riforma internazionale dei sistemi di istruzione superiore dell'Unione europea, che si \u00e8 proposto di realizzare, entro il 2010, lo Spazio europeo dell'istruzione superiore (EHEA \u2013 \"European Higher Education Area\").\nFondando le sue basi su accordi e trattati precedenti, \u00e8 iniziato nel 1999, dopo che 29 ministri dell'istruzione europei si erano incontrati il 18 e 19 giugno del 1999 a Bologna dove avevano sottoscritto un accordo noto come la \"Dichiarazione di Bologna\".\nStoria.\nLa Magna Charta Universitatum.\nIl percorso per arrivare al Processo di Bologna si pu\u00f2 articolare in due momenti fondamentali: l'enunciazione della \"Magna Charta Universitatum\" e la stipula della Convenzione di Lisbona.\nIn occasione del 900\u00ba anniversario dalla fondazione dell'Universit\u00e0 di Bologna, nel 1988 \u00e8 stata redatta la \"Magna Charta Universitatum\" con la quale vengono enunciati \"i valori di fondo della tradizione universitaria\" e \"vuole incoraggiare il rinsaldarsi dei legami fra le Universit\u00e0 europee, ma \u00e8 aperto, per l'universalit\u00e0 della sua ispirazione, anche all'adesione delle Universit\u00e0 extraeuropee\". Le Universit\u00e0 firmatarie della Magna Charta, a oggi sono 660, provenienti da 78 Paesi.\nAll'interno delle premesse si fa riferimento all'istruzione come l'elemento che pi\u00f9 di tutti influenza l'avvenire dell'umanit\u00e0. Nella seconda sezione, invece, vengono enunciati i \"Principi Fondamentali\" che esaltano: l'autonomia universitaria, soprattutto nei confronti di qualsiasi pressione del potere; l'indissolubilit\u00e0 tra didattica e ricerca; la libert\u00e0 di insegnamento, che deve essere promossa non solo dagli istituti di istruzione superiore, ma anche dai pubblici poteri; la globalit\u00e0 del sapere che abbatte barriere geografiche e politiche. Infine vengono enunciati una serie di mezzi attraverso cui raggiungere gli obiettivi fissati.\nCi sono molte incitazioni ai Governi per l'aiuto che devono apportare affinch\u00e9 tali principi siano mantenuti. Tali Governi devono infatti sostenere la libert\u00e0 di insegnamento e ricerca a tutti i livelli. La regolamentazione dello status dei docenti deve ispirarsi al principio dell'inscindibilit\u00e0 tra ricerca e didattica. Da parte loro, le Universit\u00e0 promettono un'adeguata attenzione alle necessit\u00e0 e agli obiettivi degli studenti e alla libera circolazione delle informazioni e dei soggetti universitari. Per questo l'ultimo appello \u00e8 fatto anche alle organizzazioni internazionali, affinch\u00e9 prendano spunto dai principi enunciati nella \"Magna Charta\".\nInsiti nel documento sono quindi presenti molti elementi che caratterizzeranno l'operato del Processo di Bologna.\nLa convenzione di Lisbona (11 aprile 1997).\nLa \"Convenzione sul riconoscimento dei titoli di studio relativi all'insegnamento superiore nella regione Europa\" (cosiddetta Convenzione di Lisbona) \u00e8 stata elaborata dal Consiglio d'Europa e dall'UNESCO ed approvata dalla conferenza diplomatica l'11 aprile 1997 a Lisbona. Le sezioni che la compongono articolano una serie di modalit\u00e0 per il riconoscimento tra gli Stati sottoscrittori dei titoli di studio. Un procedimento che porter\u00e0 ad un'armonizzazione dei titoli a livello europeo. Le basi che pone la Convenzione riguardano molti altri obiettivi che verranno ripresi ed elaborati nel Processo di Bologna. Dal riconoscimento dei titoli di studio si vuole creare uno spazio europeo di grande mobilit\u00e0 per gli attori dell'istruzione. Innanzitutto, si vuol dare la possibilit\u00e0 per gli studenti di spendere il proprio titolo in qualsiasi istituto europeo e di poter avere garanzie sul riconoscimento di periodi di istruzione all'estero.\nI titoli di studio finali devono permettere allo studente di entrare in un mercato del lavoro di livello internazionale attraverso il riconoscimento dei titoli da parte di tutte le imprese e gli enti. Per facilitare questi riconoscimenti gli Stati parte della Convenzione si impegnano alla diffusione di tutto il materiale informativo necessario sui propri corsi. Le modalit\u00e0 di riconoscimento dei titoli deve essere garantita a tutti quelli che ne fanno richiesta senza discriminazione alcuna e deve avere le caratteristiche di trasparenza, coerenza e affidabilit\u00e0, cio\u00e8 bisogna rendere note le modalit\u00e0 di riconoscimento del titolo, i criteri adottati devono essere i pi\u00f9 conformi possibili agli altri istituti e devono essere condivisi dalla comunit\u00e0 scientifica internazionale.\nLa dichiarazione della Sorbona (1998).\nLa Dichiarazione della Sorbona (Parigi) \u00e8 stato il primo vero passo per la costituzione del Processo di Bologna. La Dichiarazione riportava il titolo \"L'armonizzazione dell'architettura dei sistemi di istruzione superiore in Europa\" e ha visto la partecipazione dei Ministri dell'Istruzione di Francia (Claude Allegre), Italia (Luigi Berlinguer), Regno Unito (Tessa Blackstone) e Germania (Jurgen Ruetters). Il preambolo su cui si basano le motivazioni degli Stati firmatari della dichiarazione della Sorbona \u00e8 il consolidamento delle \"dimensioni intellettuali, culturali, sociali e tecniche del nostro continente\".\nI Ministri si lamentano dello scarso utilizzo di strumenti per periodi di studio all'estero per gli studenti e, basandosi anche sulla Convenzione di Lisbona e sulle direttive dell'Unione Europea sulle professioni, rilanciano l'importanza del ruolo della mobilit\u00e0 internazionale. Inoltre prendono spunto dalla prassi della struttura in due cicli del sistema di istruzione superiore, uno di primo e uno di secondo livello per incentivare l'utilizzo dei \"crediti\", cos\u00ec come proposto dall'ECTS, e dei \"semestri\" per aumentare le possibilit\u00e0 degli studenti di continuare la loro formazione ovunque in Europa. Dalla dichiarazione si evince anche la necessit\u00e0 di creare programmi di studio diversificati e multidisciplinari, nonch\u00e9 l'utilizzo delle lingue e delle nuove tecnologie informatiche. Nel passaggio finale del documento si nomina per la prima volta la creazione dello Spazio Europeo dell'Istruzione Superiore e si fa appello agli Stati membri dell'UE di prendere parte a questo progetto.\nBologna (1999).\nLa dichiarazione di Bologna d\u00e0 il via ai lavori del Processo di Bologna. All'appello dei Ministri nella dichiarazione della Sorbona dell'anno precedente hanno risposto tutti gli Stati Europei. Il titolo della dichiarazione \u00e8 \"Lo Spazio Europeo dell'Istruzione Superiore\" e sta a sottolineare l'impostazione Euro-centrica che si vuole dare al Processo. Un importante concetto espresso nella Dichiarazione \u00e8:\nuna dichiarazione che vuole racchiudere l'essenza del Processo di Bologna, e cio\u00e8 la formazione di una generazione che cresca con la consapevolezza di un'Europa unita e competitiva a livello mondiale. Sempre all'interno si fa riferimento alla \"Magna Charta Universitatum\" per sottolineare l'importanza dei principi fondamentali in esso sanciti e per rinnovare l'invito agli istituti di istruzione superiore di continuare ad operare nell'adeguamento all'evolversi dei bisogni e delle esigenze della societ\u00e0. Successivamente vengono riportati i principali obiettivi che caratterizzeranno il Processo di Bologna e cio\u00e8:\nCome si pu\u00f2 notare ci sono alcuni elementi innovativi rispetto alle precedenti dichiarazioni (anche se effettivamente il Processo di Bologna nasce dalla Dichiarazione di Bologna), come la temporalit\u00e0 e l'accesso dei cicli e la valutazione della qualit\u00e0 delle istruzioni nazionali. Nell'enunciazione degli obiettivi, gli Stati partecipanti hanno deciso come data di scadenza per la creazione dello Spazio Europeo di Istruzione Superiore, il primo decennio del 2000 con ritrovo biennale per la valutazione degli sviluppi del Processo.\nPraga (2001).\nUn passo decisivo per il Processo di Bologna \u00e8 il Comunicato di Praga \"Verso lo Spazio Europeo dell'Istruzione Superiore\" del 2001. Ad esso, infatti, giungono molte note da parte delle istituzioni e organizzazioni nazionali ed internazionali dei principali attori dell'istruzione. Importanti contributi arrivano dall'Associazione Europea delle Universit\u00e0 (EUA) e dall'Unione degli Studenti Europei (ESU, allora ESIB). Oltre al \"report\" delle azioni che gli Stati hanno compiuto nei due anni trascorsi e alla richiesta di uno sforzo maggiore nello sviluppo degli obiettivi, nel Comunicato vengono enunciati nuovi ed importanti principi. Uno di questi \u00e8 sicuramente il riconoscimento dell'istruzione superiore come bene pubblico e, in quanto tale, sotto l'esclusiva responsabilit\u00e0 pubblica. Un altro principio fondamentale \u00e8 l'Apprendimento Permanente, programma che il Parlamento e il Consiglio Europeo hanno fatto loro nel 2006 con la creazione del Programma di apprendimento permanente. I Ministri Europei dell'istruzione superiore, inoltre, accolgono le richieste pervenute dagli studenti, di prendere nella dovuta considerazione la \"dimensione sociale\".\nLe componenti attive del Processo di Bologna aumentano in modo considerevole. Innanzitutto all'interno della Conferenza dei Ministri vengono creati due gruppi (il Gruppo dei Seguiti e il Gruppo di Preparazione) che si occupano del proseguimento dei lavori del Processo.\nLa conferenza dei Ministri, inoltre, si d\u00e0 l'obbligo di consultare l'Associazione Europea delle Universit\u00e0 (EUA), l'Associazione Europea delle Istituzioni di Istruzione Superiore (EURASHE), l'Unione degli Studenti Europei (ESU) e il Consiglio d'Europa per un miglior lavoro del Processo. Infine d\u00e0 incarico alle reti dei centri nazionali di informazione (ENIC e NARIC) di promuovere l'armonizzazione dei titoli di studio, e alla Rete Europea della Qualit\u00e0 nell'Istruzione Superiore (ENQA) di vigilare sull'effettiva risposta in termini di qualit\u00e0 dei servizi degli Istituti di Istruzione.\nBerlino (2003).\nNella Conferenza di Berlino del 2003 intitolata \"Realizzare lo Spazio Europeo dell'Istruzione Superiore\" parteciparono ulteriori Paesi, anche non facenti parte dell'Unione europea, nonch\u00e9 i rappresentanti dello Spazio Comune per l'istruzione Superiore dell'Unione Europea, dell'America Latina e dei Caraibi (EULAC).\nL'interesse per il Processo di Bologna da parte di Stati e organizzazioni extra-europee, infatti, si rivela essere molto alto. Gi\u00e0 4 anni dopo l'inizio dei lavori, uno degli obiettivi primari del Processo, e cio\u00e8 quello dell'attrattivit\u00e0 del sistema europeo di istruzione superiore, inizia a dare i suoi frutti. Iniziano ad arrivare anche i primi report nazionali sullo sviluppo delle promesse delle Conferenze passate, ma anche i rapporti delle organizzazioni che partecipano al Processo in modo consultivo. La novit\u00e0 principale del Comunicato di Berlino \u00e8 senza dubbio la commistione dello Spazio Europeo dell'Istruzione Superiore con lo Spazio Europeo della Ricerca e l'inserimento di un terzo ciclo nel sistema dei cicli. Quello della ricerca diventer\u00e0 nelle conferenze successive, uno degli obiettivi primari del Processo. Altro elemento di novit\u00e0 \u00e8 la volont\u00e0 dei Ministri di indagare pi\u00f9 approfonditamente sulle condizioni socio-economiche degli studenti, cos\u00ec da poter sviluppare un programma di sostegno per gli studenti pi\u00f9 svantaggiati e permettere loro di esprimere al pari degli altri, le proprie eccellenze. Sempre nella Convenzione di Berlino viene esposto il metodo di accettazione delle candidature dei Paesi che vogliono partecipare al Processo di Bologna. Tali \"domande di adesione dovranno contenere informazioni circa il modo in cui essi attueranno i principi e gli obiettivi della dichiarazione\". Inoltre, oltre a ribadire l'importanza della collaborazione con le organizzazioni internazionali gi\u00e0 espresse nella Convenzione di Praga del 2001, viene inserito nell'elenco degli organi consultivi del Processo, anche l'UNESCO/CEPES (UNESCO \u2013 Centro Europeo per l'Istruzione Superiore).\nBergen (2005).\nIl Comunicato di Bergen (Norvegia), \u00e8 intitolato \"L'Area Europea dell'Istruzione Superiore \u2013 Conseguire gli Obiettivi\". I principali obiettivi del Processo stanno dando i primi risultati e la maggior parte degli Stati ha gi\u00e0 attivato una serie di misure per lo sviluppo e la promozione di questi. La struttura in cicli d\u00e0 istruzione alla met\u00e0 degli studenti in gran parte dei Paesi. Si chiede ai Governi, per\u00f2, di migliorare la spendibilit\u00e0 del titolo del primo ciclo nel mercato del lavoro, creando anche un mercato \"ad hoc\" negli enti pubblici. La Convenzione di Lisbona sul riconoscimento dei titoli di studio \u00e8 stata ratificata da 36 Stati, sui 45 partecipanti al Processo. Per quanto attiene alla valutazione della qualit\u00e0 i Ministri hanno dato incarico a ENQA, EUA, EURASHE ed ESU (che andr\u00e0 a formare il gruppo cosiddetto E4) di creare un registro europeo degli organismi di valutazione basato su scala nazionale, che entrer\u00e0 in funzione nel 2008 (EQAR). Tra incarichi, nuovi obiettivi e sproni ad un maggiore sforzo, spuntano due elementi importanti, anche se poco approfonditi. Uno di questi due \u00e8 il riconoscimento della sostenibilit\u00e0 del finanziamento degli istituti di istruzione superiore. Pur garantendo l'autonomia dovuta, le Universit\u00e0 devono adeguarsi alle nuove riforme messe in atto dalle legislazioni nazionali sulla base degli obiettivi del Processo di Bologna. Pertanto, ricordando che l'istruzione \u00e8 un bene pubblico, deve essere finanziato dallo Stato e in maniera tale da mantenere la suddetta autonomia e permettere le trasformazioni richieste. Il secondo elemento che risalta \u00e8 il principio della cittadinanza attiva. In realt\u00e0 \u00e8 un principio espresso implicitamente pi\u00f9 volte nelle dichiarazioni precedenti e vuole indicare la necessit\u00e0 di rendere gli attori base dell'istruzione (studenti, docenti, ricercatori e personale amministrativo), parte attiva nelle proprie scelte di cittadino.\nLondra (2007).\nL'art. 1.3 della dichiarazione di Londra \"Verso lo spazio europeo dell'istruzione superiore: rispondere alle sfide di un mondo globalizzato\", concentra in sintesi i principi e gli obiettivi che i Ministri promisero di seguire nel Processo di Bologna:\nIl Processo di Bologna si \u00e8 caratterizzato dalla necessit\u00e0 di influire anche in settori diversi da quelli di competenza. Come gi\u00e0 si \u00e8 visto, i governi degli Stati parte, sono stati chiamati in causa per la sostenibilit\u00e0 finanziaria degli Istituti di Istruzione Superiore. In questa dichiarazione, invece, vengono richiamati per la loro responsabilit\u00e0 nel rilascio di visti, permessi di soggiorno e di lavoro. Ma la Conferenza chiama spesso in causa anche la Commissione europea e il Consiglio d'Europa, ai quale chiede l'agevolazione (a volte anche finanziaria) dei lavori del Processo, soprattutto in merito a studi che riguardano il loro programma di apprendimento permanente (PAP). \u00c8 il caso dei \"quadri dei titoli nazionali\" (\"qualifications frameworks\"), i quali, come richiesto, dovranno combaciare con i quadri dei titoli generali per favorire la mobilit\u00e0.\nA tre anni dalla creazione dello Spazio Europeo dell'Istruzione Superiore, vista la buona risposta che il Processo ha dato nei confronti della globalizzazione, i ministri dichiarano di voler continuare la collaborazione internazionale anche dopo il 2010.\nLovanio (2009).\nDopo la crisi economico-finanziaria che ha colpito il mondo intero a partire dal 2008, molti Stati si sono visti obbligati, per timore di maggiori conseguenze, ad effettuare disinvestimenti in molti settori, tra cui anche quello dell'istruzione. L'incontro di Lovanio (Belgio) \"Lo Spazio Europeo dell'Istruzione Superiore nel prossimo decennio\", ha per\u00f2, saputo ricomporre la situazione dando delle ragionevoli priorit\u00e0.\nViene successivamente rafforzata l'idea dell'istruzione come responsabilit\u00e0 pubblica e della copertura delle risorse ad essa necessarie, al fine di conseguire gli obiettivi preposti dal Processo. Molti dei punti programmatici del Processo, comunque, sono gi\u00e0 stati acquisiti da molti stati o sono in piena fase di attuazione. L'uniformit\u00e0 del Processo in tutti i Paesi parte richieder\u00e0 altro tempo. Per questo e per rilanciare lo Spazio Europeo di Istruzione Superiore verso nuovi obiettivi, i Ministri hanno deciso di rivedere una nuova programmazione che arrivi al 2020. I caratteri che vorr\u00e0 avere l'Europa della conoscenza sono la creativit\u00e0 e l'innovazione.\nBudapest e Vienna (2010).\nNella Conferenza tenutasi a Budapest e Vienna l'11 e 12 marzo 2010 si \u00e8 finalmente varato lo Spazio Europeo dell'Istruzione Superiore. La partecipazione dalla Dichiarazione di Bologna del 1999 \u00e8 aumentata considerevolmente (47 firmatari), cos\u00ec anche l'interesse per il Processo da parte di Stati e Organizzazioni in materia provenienti da altre parti del mondo. Insieme ai successi conseguiti si tiene conto anche delle critiche che sono giunte negli anni, soprattutto in seguito alle manovre statali del dopo-crisi, da parte di molte organizzazioni nazionali. La giustificazione parziale dei Ministri in merito a ci\u00f2 riguarda la cattiva interpretazione che si \u00e8 fatta del Processo di Bologna, ma anche la mancata attuazione di alcuni obiettivi da parte dei governi nazionali. Inoltre, nella convinzione che \"l'istruzione superiore sia uno stimolo fondamentale per lo sviluppo sociale ed economico\", i Ministri si impegnano \"nonostante il contesto economico difficile, ad assicurare che le istituzioni di istruzione superiore dispongano delle risorse necessarie\".\nBucarest (2012).\nLa riunione Ministeriale per verificare i progressi compiuti e portare avanti l'Agenda di Lovanio \u00e8 stata ospitata dalla Romania, a Bucarest, nel 2012.\nCaratteristiche.\nIl Processo di Bologna \u00e8 un processo di riforma del sistema di istruzione superiore a carattere internazionale. Costituito nel 1999 presso l'Universit\u00e0 di Bologna, si prefiggeva di realizzare entro il 2010 uno Spazio Europeo dell'Istruzione Superiore (SEIS). Il Processo di Bologna non \u00e8 vincolante per i Governi dei Paesi che vi aderiscono. Ogni Stato, infatti, decide di volta in volta se e quale procedimento adottare. Le politiche di indirizzo del Processo di Bologna sono volte esclusivamente ad un obiettivo comune e definito.\nUgualmente si \u00e8 sempre espressa la volont\u00e0 di non influire sull'autonomia n\u00e9 delle politiche dell'istruzione nazionali, n\u00e9 sulle autonomie degli istituti di istruzione superiore anzi, si \u00e8 dato sempre risalto alle specificit\u00e0 che li contraddistinguono. Le finalit\u00e0 espresse nel Processo di Bologna e ampiamente condivise dagli enti che vi fanno parte, mirano ad una riorganizzazione in senso comunitario delle politiche sull'istruzione, mettendo a disposizione tutti i mezzi necessari al suo raggiungimento. Pi\u00f9 specificamente il Processo di Bologna prevedeva, e prevede tuttora, una serie di punti cardine da cui si diramano gli altri obiettivi. Innanzitutto si vuole creare l'offerta di un'ampia base di conoscenze di alta qualit\u00e0 per assicurare lo sviluppo economico e sociale dell'Europa, cos\u00ec da rendere la Comunit\u00e0 pi\u00f9 competitiva a livello internazionale.\nAltro obiettivo primario \u00e8 quello di aumentare la capacit\u00e0 attrattiva dell'istruzione superiore verso i paesi non europei. In ambito interno, invece, il Processo di Bologna vuole costruire un'organizzazione didattica sempre pi\u00f9 in sintonia con il veloce mondo globale e con gli interessi della Comunit\u00e0, tale da garantire, per controparte, una migliore spendibilit\u00e0 del titolo di studio nel mercato del lavoro all'interno di tutta l'area europea. Per rendere questo obiettivo attuabile, un passo precedente deve essere la trasparenza e leggibilit\u00e0 dei percorsi formativi e dei titoli di studio o meglio \u2013 come si render\u00e0 necessario nel prosieguo dei lavori del Processo \u2013 un'armonizzazione dei titoli di studio per renderli comparabili tra le diverse istituzioni. Questo si riveler\u00e0, inoltre, uno dei punti cardine dell'obiettivo \"mobilit\u00e0\".\nCon il tempo gli obiettivi primari del Processo si sono molto sviluppati e allargati, andando a comprendere anche lo Spazio Europeo della Ricerca (ERA \u2013 \"European Research Area\"), parte del progetto della Commissione Europea per l'apprendimento permanente.\nCome si pu\u00f2 notare, a far parte del Processo di Bologna non c'erano solo i vari responsabili nazionali dell'istruzione, ma anche molte altre istituzioni e organizzazioni internazionali ed europee, che hanno dato un grande contributo alla piena applicazione del Processo. Infatti la sua realizzazione pu\u00f2 dirsi sicuramente ripartita a tutti i livelli: a partire dalle stesse Conferenze internazionali ed intergovernative, dai Ministri e dai responsabili nazionali dell'istruzione, dalle organizzazioni internazionali e nazionali degli attori del Processo fino alle singole Universit\u00e0, Facolt\u00e0 e Dipartimenti, tutti hanno contribuito alla nascita dello Spazio Europeo dell'Istruzione Superiore.\nMotivazioni.\nIl Processo di Bologna nasce da una sensibilit\u00e0 diffusa di rendere il processo di formazione europeo il pi\u00f9 competitivo possibile con gli altri sistemi mondiali. La Comunit\u00e0 Europea ha una forte sensibilit\u00e0 nel campo dell'istruzione, reputandolo uno dei principali strumenti per lo sviluppo economico, politico e sociale. Queste aspettative, nel tempo, sembrano aver dato ragione ai promotori del Processo di Bologna poich\u00e9, attraverso un'importante spinta pubblicistica verso l'esterno, hanno conquistato il consenso di molti Stati non appartenenti all'area europea (dai 31 Paesi ed enti firmatari del Processo di Bologna si \u00e8 arrivati a 47 nel 2010). \u00c8 un'importante conquista politica per l'Unione Europea, che tiene le redini di un procedimento di evoluzione della giurisprudenza internazionale di grande portata. Dalle prime comunit\u00e0 internazionali ad oggi si sono fatti numerosi passi avanti.\nCon il XXI secolo, rispetto agli altri periodi, si \u00e8 manifestata una spinta diffusa di internazionalismo, spostando la prassi della sovranit\u00e0 statale verso un'internazionalizzazione pi\u00f9 accentuata. Le giurisprudenze internazionali, infatti, stanno iniziando a regolamentare oggetti che fino a pochi decenni fa erano appannaggio esclusivo degli Stati. Anche se il Processo di Bologna non vincola gli Stati ad applicare le norme richieste, tutta una serie di accordi e di trattati e di relazioni extra-nazionali, spingono gli Stati ad attuarli. Fondamentale, a tal riguardo, \u00e8 la \"Convenzione sul riconoscimento dei titoli di studio relativi all'insegnamento superiore nella regione Europa\" (cosiddetta \"Convenzione di Lisbona\" del 1997), con la quale gli Stati si impegnano a riconoscersi reciprocamente i titoli accademici finali. In Italia si \u00e8 provveduto alla ratifica in forma solenne della Convenzione con legge parlamentare 148/02, nella quale, all'art. 9, il Parlamento abroga commi di leggi nazionali precedenti. Con la Convenzione di Lisbona si sono inoltre poste le basi per la consuetudine di considerare l'istruzione come un diritto dell'uomo.\nNegli anni successivi e con l'avvio del Processo di Bologna si sono susseguiti una serie innumerevole di documenti, rapporti e comunicazioni ufficiali che hanno maggiormente stretto la collaborazione tra gli Stati e avviato un processo di assimilazione delle consuetudini che permetter\u00e0 una completa giurisprudenza internazionale in materia. Ulteriore elemento importante risulta dall'adeguamento richiesto anche in settori diversi da quello dell'istruzione, ma che con esso in parte collaborano. \u00c8 il caso del settore economico-finanziario, riguardo ai finanziamenti richiesti per l'istruzione, e di quello del ministero degli Affari Esteri e dell'Interno, per le richieste pervenute sul rilascio dei visti per gli studenti stranieri.\nPunti fondamentali.\nLo Spazio Europeo dell'Istruzione Superiore (SEIS).\nObiettivo primario del Processo di Bologna \u00e8 sicuramente la creazione di uno Spazio Europeo dell'Istruzione Superiore. Da quest'obiettivo partono poi, tutte le altre operazioni di armonizzazione dei sistemi di istruzione degli Stati parte. Il termine \u00e8 stato probabilmente coniato da un'espressione della Dichiarazione della Sorbona. I Ministri parte del Processo di Bologna hanno rispettato la scadenza prefissata per la sua creazione, emanandolo nella Conferenza di Budapest e Vienna nel marzo 2010.\nLo Spazio Europeo dell'Istruzione Superiore ha adottato i principi derivanti dalla \"Magna Charta Universitatum\" ed ha contribuito ad una sempre maggiore sinergia e collaborazione tra tutti gli organismi e gli attori del mondo dell'istruzione, a partire dagli studenti fino ad arrivare ai rappresentanti del mondo del lavoro e sindacale. Ad oggi, per\u00f2, sono ancora molti gli obiettivi da raggiungere per rendere effettivo il SEIS, come gi\u00e0 dichiarato dai contributi derivanti dalle maggiori organizzazioni che partecipano al Processo (ESU, EUA, EURASHE), e come affermato dagli stessi ministri nella Dichiarazione di Budapest e Vienna. Ricordiamo che, a partire dal 2008, l'intero globo \u00e8 stato colpito da una forte crisi economico-finanziaria, a cui sono seguite molte e gravose misure riparative da parte di Governi nazionali e organizzazioni internazionali. Tali misure, in molte occasioni, hanno toccato duramente anche il settore dell'istruzione. Nelle dichiarazioni che si sono succedute, gli Stati hanno sempre affermato che reputavano l'istruzione superiore una responsabilit\u00e0 pubblica e in quanto tale si impegnavano a finanziare in maniera adeguata e sostenibile tale settore. Solo nell'incontro ministeriale di Leuven (2009) si fa riferimento alla \"ricerca di fonti e metodi di finanziamento nuovi e diversificati\". Purtroppo molte delle affermazioni contenute nelle dichiarazioni sono state disattese, e non solo quelle provenienti dagli incontri ministeriali del processo di Bologna. Non \u00e8 mai stato raggiunto per molti Stati partecipanti, la quota prestabilita del 3% del PIL della spesa pubblica per l'istruzione superiore. La maggior parte degli Stati, infatti, investe attorno all'1% del PIL, e l'Italia \u00e8 penultima nella graduatoria di investimento, prima solo della Bulgaria. In un tale contesto \u00e8 difficile ritenere valida la possibilit\u00e0 di uno sviluppo e di una buona attrattivit\u00e0 verso l'estero per lo SEIS.\nLa dimensione sociale.\nIl tema della dimensione sociale dello SEIS \u00e8 stata sollevata dagli studenti dell'ESU nelle rilevazioni per la Conferenza di Praga del 2001. \u00c8 grazie a questa richiesta che si \u00e8 arrivati a considerare La Dimensione Sociale ha unito molte espressioni di principi e valori da considerare. Oggi, tale espressione include i principi di uguaglianza, opportunit\u00e0 e coesione sociale, nonch\u00e9 espressione personale e accessibilit\u00e0 universale nella garanzia di condizioni adeguate per il completamento degli studi. \u00c8 un passo che coincide con quello che in Italia \u00e8 definito \"Diritto allo Studio\", garantito costituzionalmente dall'art.34 Cost. Sempre nella dimensione sociale sono inserite le richieste per un coinvolgimento attivo a tutti i livelli, di tutti gli attori del mondo dell'istruzione, in particolar modo degli studenti e dei gruppi sotto-rappresentati (ricercatori, dottorandi, ecc.). Anche se la Dimensione Sociale \u00e8 un concetto che va assemblato tra le varie Dichiarazioni ministeriali, dimostrazione del fatto che ha sempre goduto di un alto grado di considerazione, non sono stati fatti molti passi avanti nel suo sviluppo. Riprendiamo un passo dal \"Bologna with Student Eyes 2009\" dell'ESU:\nA quanto rilevato dagli studenti dell'ESU la dimensione sociale deve ancora fare molti progressi.\nIl sistema dei cicli.\nInizialmente il sistema di istruzione superiore doveva comprendere due cicli, uno di primo e uno di secondo livello. Il primo doveva avere almeno durata triennale e doveva essere un requisito per l'accesso al secondo ciclo. Con il tempo si \u00e8 arrivati ad inglobare nel sistema dei cicli anche il dottorato di ricerca. Questo sistema combacia con le richieste della Convenzione di Lisbona sul riconoscimento dei titoli anche se in realt\u00e0 si inserisce in un quadro pi\u00f9 ampio e articolato. \u00c8 stata una grande sfida per gli Stati adeguarsi a questo sistema (e tuttora esistono incongruenze e problemi), ma l'omologazione della durata dei percorsi di studio a livello internazionale permette agli studenti di poter scegliere il percorso pi\u00f9 idoneo alle proprie caratteristiche e sviluppare le proprie inclinazioni in diversi paesi.\nGeneralmente il primo ciclo \u00e8 indicato con il nome \"bachelor\" e ha durata triennale o quadriennale, mentre il secondo \u00e8 il \"master\", di durata annuale o biennale. Il terzo ciclo, ossia il dottorato, non ha ancora una regolamentazione e una standardizzazione precisa, chiaro volere della conferenza dei Ministri. Questa caratteristica del cosiddetto \"3 pi\u00f9 2\" ha lo scopo di dare la possibilit\u00e0 allo studente d'inserirsi immediatamente nel mondo del lavoro. Un obiettivo del Processo era infatti un miglior collegamento con il mercato del lavoro in ciascun ciclo, comportando anche un cambiamento nelle modalit\u00e0 di assunzione per le amministrazioni pubbliche. L'inserimento del terzo ciclo, invece, d\u00e0 la possibilit\u00e0 agli studenti di partecipare pi\u00f9 facilmente all'accrescimento della competitivit\u00e0 dell'Unione Europea nel mondo.\nIl sistema dei titoli.\nIl \"sistema dei titoli\" \u00e8 stato elaborato nella Convenzione di Lisbona nel 1997 da UNESCO e Consiglio d'Europa ed \u00e8 stato ratificato dalla maggior parte degli Stati parte del Processo di Bologna. Si tratta del primo grande tentativo di armonizzare i titoli rilasciati dagli istituti di istruzione superiore. Si \u00e8 giunti, oggi, alla contemplazione di un quadro generale dei titoli ai quali si dovranno adeguare i quadri dei titoli nazionali.\nNell'aprile del 2008 il Parlamento Europeo ha formalmente adottato il quadro dei titoli per l'apprendimento permanente (\"European Qualifications Framework For LifeLongLearning\" - \"EQF-LLL\"), ma il \"Bologna Stocktaking Report\" del 2009 ha mostrato che solo sei Paesi hanno sviluppato un quadro nazionale dei titoli compatibile con il quadro generale dei titoli dello SEIS.\nIl sistema dei crediti.\nIl sistema dei crediti \u00e8 il metodo di descrizione dei programmi di studio sulla base, appunto, di crediti (in Italia sono i CFU \u2013 Crediti Formativi Universitari). Si basa sul sistema ECTS (\"European Credit Transfer and Accumulation System\"), sviluppato a partire dal 1989 nel Programma di mobilit\u00e0 europeo ERASMUS. \u00c8 il principale metodo per facilitare il riconoscimento dei titoli e la loro trasparenza e facilit\u00e0 di comprensione. Permette, quindi, maggiori possibilit\u00e0 di trasferimenti in altri istituti a livello europeo (mobilit\u00e0). Il sistema ECTS ha calcolato in 60 crediti l'attivit\u00e0 di uno studente a tempo pieno in un anno. In questo modo un credito rappresenta un carico di lavoro compreso tra le 25 e le 30 ore (calcolato su 36/40 settimane di studio l'anno). L'UE rilascia agli istituti che meglio sanno impiegare il sistema ECTS il \"Marchio ECTS\". Per il periodo 2009-2013 il marchio ECTS \u00e8 stato vinto, per l'Italia, dall'Universit\u00e0 degli Studi di Parma, dall'Universit\u00e0 di Bologna e dall'Universit\u00e0 LUMSA di Roma. L'utilizzo del sistema ECTS si sta ancora diffondendo (ed \u00e8 guardato con apprezzamento in altre parti del mondo), e si inserisce in un quadro pi\u00f9 ampio di manovre nazionali per l'abbattimento delle barriere e l'armonizzazione dei titoli.\nLa mobilit\u00e0.\nLa mobilit\u00e0 \u00e8 uno dei punti chiave del Processo di Bologna. Non \u00e8 un obiettivo che precede una singola manovra, ma \u00e8 il risultato delle iniziative congiunte del sistema dei titoli, di quello dei crediti e dei cicli. Oggi la mobilit\u00e0 \u00e8 promossa dall'Unione Europea attraverso una serie di progetti che spronano studenti e docenti a trasferimenti formativi.\nInoltre, ha sicuramente un ruolo chiave nel Programma di apprendimento permanente voluto dall'UE. I maggiori programmi sono ERASMUS, che negli ultimi anni si \u00e8 allargato anche al personale degli Atenei e delle imprese; il programma Leonardo Da Vinci, pi\u00f9 indicato per un primo avviamento alla professione; il programma TEMPUS, il cui scopo \u00e8 quello di sostenere lo scambio tra i paesi UE e quelli confinanti (principalmente balcanici e mediterranei).\nAssicurazione della qualit\u00e0.\nCome per la dimensione sociale, anche l'assicurazione della qualit\u00e0 dell'istruzione \u00e8 stato un problema sollevato dagli studenti e accettato di buon grado dai Ministri. La strada che si \u00e8 scelta per arrivare ad una buona copertura nazionale ed internazionale dell'assicurazione della qualit\u00e0 \u00e8 quella dell'istituzione da parte di tutti gli Stati di un organo, che dovrebbe essere esterno alle dinamiche politiche, dotato di una buona partecipazione di tutti gli attori dell'istruzione, che si relazioni con le altre agenzie nazionali attraverso una rete europea. Una monitorizzazione della qualit\u00e0 a tutti i livelli, a partire dai corsi di laurea, fino ad arrivare alle relazioni dell'ENQA. Come riportato dal \"Focus on higher education 2010\" di Eurydice, a oggi, quasi tutti gli stati hanno istituito almeno un'agenzia di assicurazione della qualit\u00e0 (solo Moldavia, Slovacchia, Turchia e Ucraina hanno un sistema governativo di controllo della qualit\u00e0, mentre la Bosnia-Erzegovina \u00e8 ancora nella fase di creazione di un ente), ma lo sviluppo maggiore si \u00e8 avuto a livello europeo, con la creazione di un registro delle agenzie nazionali (EQAR) e dell'emanazione di standard e linee guida che queste devono seguire (ESG). In Italia, l'Agenzia (ANVUR) ha ricevuto la comunicazione ufficiale di essere stata accreditata dall'ENQA (European association for quality assurance in higher education) nel mese di luglio del 2019. L'accreditamento internazionale avr\u00e0 una durata di 5 anni e una verifica intermedia entro il 2021.\nApprendimento Permanente.\nL'\"Apprendimento Permanente\" \u00e8 uno dei primari obiettivi non solo del Processo di Bologna, ma anche e soprattutto per l'UE. L'apprendimento permanente, infatti, \u00e8 ritenuto il principale strumento affinch\u00e9 la comunit\u00e0 europea possa godere delle eccellenze delle giovani generazioni e aumentare cos\u00ec la propria competitivit\u00e0 economica e politica nel mondo. Il sistema di apprendimento permanente prevede una continua formazione dell'individuo a tutti i livelli, da quello dell'istruzione superiore, al dottorato, alla formazione professionale aziendale. Un non-stop di nozioni e aggiornamenti e la possibilit\u00e0 di usufruirne in tutto il continente europeo. Questo obiettivo \u00e8 stata la principale motivazione dell'aggiunta del dottorato nel sistema dei cicli, portandolo da due a tre. Un documento importante a tal riguardo \u00e8 la \"European Universities Charter on Lifelong Learning\" dell'EUA, in cui sono elencati le principali operazioni che sia le Universit\u00e0, sia i Governi devono impegnarsi a compiere.\nApertura internazionale.\nQuello dell'apertura internazionale \u00e8 stata probabilmente la principale preoccupazione dei Ministri dell'Istruzione. \u00c8 indubbio che un'apertura internazionale porti notevoli vantaggi per la comunit\u00e0 europea e per i singoli paesi. L'Apertura internazionale ha una duplice funzione: da un lato vuole uscire verso l'estero, dall'altro vuole attrarre i paesi esteri alla comunit\u00e0. Quindi, oltre alla competitivit\u00e0, c'\u00e8 anche il fattore attrazione. Mentre la prima, soprattutto dopo la crisi del 2008, fa ancora molta fatica a crescere, molti Stati extra-europei hanno apprezzato molto il Processo di Bologna e i suoi obiettivi, tanto da riprenderli in parte e iniziare a porre le basi per una collaborazione globale.\nPartecipanti.\nI Governi degli Stati Europei.\nA partire dalla Dichiarazione della Sorbona, a Parigi, del 1998, in cui c'erano i Ministri dell'Istruzione di Italia, Francia, Regno Unito e Germania, si \u00e8 passati attraverso una sempre pi\u00f9 forte partecipazione. Gi\u00e0 nella Dichiarazione di Bologna del successivo anno si potevano contare 29 Ministri provenienti da Austria, Belgio, Bulgaria, Danimarca, Estonia, Finlandia, Francia, Germania, Grecia, Islanda, Irlanda, Italia, Lettonia, Lituania, Lussemburgo, Malta, Norvegia, Paesi Bassi, Polonia, Portogallo, Romania, Repubblica Slovacca, Repubblica Ceca, Slovenia, Spagna, Svezia, Ungheria, Svizzera e Regno Unito. La Convenzione di Praga del 2001 vide la partecipazione anche di Croazia, Cipro e Turchia. Gi\u00e0 nel 2003, con la Convenzione di Berlino, il numero sale a 40, aggiungendo le nuove adesioni di Albania, Andorra, Bosnia ed Erzegovina, ex-Repubblica Jugoslava di Macedonia, Russia, Citt\u00e0 del Vaticano, Liechtenstein, Serbia e Montenegro. Altri 5 se ne aggiungono a Bergen nel 2005: Armenia, Azerbaigian, Georgia, Moldavia e Ucraina. Nel 2007 si aggiunge il Montenegro, nel 2010 il Kazakistan e nel 2015 la Bielorussia.\nAd oggi i Paesi firmatari del Processo di Bologna sono 48. Inutile dire che la spinta di attrazione che si era prefissato sin dall'inizio il Processo di Bologna ha dato notevoli soddisfazioni. Non solo la ristretta Comunit\u00e0 Europea sta partecipando a questi lavori, ma anche molti degli Stati confinanti. Un particolare da notare \u00e8 il caso del Montenegro che nonostante la sua autonomia avvenuta solo nel 2006, ha continuato a partecipare ai lavori processuali. Forse \u00e8 la spinta internazionalistica che si sta assumendo nell'ultimo periodo, che spinge gli Stati a prendere parte attiva a lavori che limitano molto la loro sovranit\u00e0 nazionale(anche se le suddette Dichiarazioni non vincolano gli Stati), o forse \u00e8 dato dal timore di non voler rincorrere le \"grandi\", ma di partecipare insieme a loro nelle decisioni comunitarie e, magari, partecipare alla distribuzione di sostegni da parte della comunit\u00e0 internazionale.\nGli enti europei.\nBFUG (Bologna Follow-Up Group).\nIl Gruppo dei Seguiti di Bologna \u00e8 stato istituito nella conferenza di Praga (v. infra par. 3.3.c) al fine di continuare il lavoro del Processo di Bologna nel periodo intercorrente tra le conferenze ministeriali biennali. Esso \u00e8 composto da 47 membri, uno per ogni Stato firmatario del Processo di Bologna e dalla Commissione Europea come membro aggiuntivo. Vi partecipano a titolo consultivo otto membri: Consiglio d'Europa, UNESCO/CEPES, EUA, ESU, EURASHE, ENQA, EI, BusinessEurope. Il Gruppo dei seguiti di Bologna si incontra ogni sei mesi ed \u00e8 presieduto dal Paese della presidenza di turno dell'Unione Europea. A partire dal 1\u00ba luglio 2009 ha un suo apparato amministrativo che \u00e8 la Segreteria di Bologna, con sede a Bruxelles. Dal 1\u00ba luglio 2010, inoltre, sia la presidenza del Processo di Bologna, sia del Gruppo dei Seguiti sar\u00e0 presieduta dal Paese della presidenza di turno dell'UE e da un paese non-membro dell'UE in ordine alfabetico (a partire dall'Albania). L'ultimo documento redatto dal gruppo dei seguiti \u00e8 stato il \"2009-2012 Work Plan\", in cui sono presenti schematicamente le azioni da intraprendere nei vari settori chiave: dimensione sociale, quadro dei titoli, apertura internazionale, mobilit\u00e0, riconoscimento, rapporti di attuazione del Processo di Bologna e i meccanismi di trasparenza. Oltre a ci\u00f2, il Gruppo dei Seguiti di Bologna deve provvedere anche all'organizzazione di continui seminari di aggiornamento sul Processo e all'organizzazione delle successive conferenze.\nCommissione Europea.\nLa Commissione europea gioca un ruolo importantissimo nel Processo di Bologna. Ha sempre sostenuto le iniziative di azione per lo sviluppo dell'istruzione europea e la nascita dello Spazio Europeo dell'Istruzione Superiore. A differenza degli altri organi UE, non \u00e8 composta da membri nazionali istituzionali, bens\u00ec da 27 membri (uno per ogni Stato UE) scelti tra le personalit\u00e0 di spicco. Essi devono inoltre essere indipendenti dai governi nazionali che lo indicano. Sicuramente il contributo che ha apportato al Processo \u00e8 stato indispensabile, soprattutto in merito allo sviluppo di programmi internazionali come il Programma di apprendimento permanente o i programmi di mobilit\u00e0 e, sicuramente anche per l'istituzione di organismi e reti internazionali per agevolare il raggiungimento degli obiettivi del Processo. I contributi della Commissione Europea sono esplicati nel documento \"The EU contribution to the Europe Higher Education Area\".\nIl Consiglio d'Europa.\nPur essendo un organo non facente parte dell'Unione Europea, il Consiglio d'Europa ha dimostrato subito una forte attenzione ai temi dell'istruzione e della competitivit\u00e0 dell'area continentale nel mondo. Il contributo pi\u00f9 importante sicuramente \u00e8 stata la Convenzione di Lisbona (\"Convenzione sul riconoscimento dei titoli di studio relativi all'insegnamento superiore nella regione europea\") del 1997, elaborata in collaborazione con l'UNESCO. Altro elemento fondamentale \u00e8 stata la costituzione nel 1954 della Convenzione Culturale Europea, un primo abbozzo di quella che oggi \u00e8 lo Spazio Europeo di Istruzione Superiore. Il Consiglio fa parte degli organi consultivi del Processo di Bologna e del gruppo dei seguiti di Bologna.\nUnesco - Cepes.\nUNESCO/CEPES \u00e8 un progetto dell'UNESCO del 1972. CEPES sta per \"Centre europ\u00e9en pour l'enseignement sup\u00e9rieur\" (Centro Europeo per l'istruzione Superiore). Per sua missione L'UNESCO/CEPES \"...promuove la cooperazione e fornisce supporto tecnico nel campo dell'istruzione superiore tra gli Stati membri dell'UNESCO nel Centro, Est e Sud-Est Europa\". Collabora con il Gruppo dei seguiti di Bologna analizzando e ricercando le politiche per un miglior sviluppo dell'istruzione, nonch\u00e9 elaborando progetti di sviluppo e riforma di tali politiche.\nEUA (European University Association).\nL'EUA \u00e8 l'organizzazione che riunisce tutte le Universit\u00e0 Europee. Nasce durante il Processo di Bologna (2001) dalla fusione tra Association of European University e Confederation of European Union Rectors Conferences. Nella stessa conferenza (Conferenza di Salamanca), gli oltre 300 istituti di istruzione superiore firmarono un messaggio rivolto al Processo di Bologna. Molti dei punti e delle osservazioni in esso descritte sono state prese in considerazione ed adottate dai Ministri. Innanzitutto sono stati ripresi i principi di autonomia degli istituti di istruzione e della responsabilit\u00e0 pubblica, nonch\u00e9 lo stretto rapporto tra didattica e ricerca, lo sviluppo individuale e la cittadinanza attiva. L'EUA ha sempre incoraggiato, nel suo lavoro di membro consultivo del Gruppo dei seguiti di Bologna, la crescita della mobilit\u00e0, la costruzione di un quadro dei titoli uniforme, come anche la necessit\u00e0 di attrattivit\u00e0 verso l'esterno. Oggi l'EUA conta 750 istituti universitari provenienti da 46 Stati diversi e rilascia al Processo di Bologna i rapporti \"Trends\".\nESU (European Students Union).\nL'ESU (ex ESIB \u2013 European Union of Students in Europe) \u00e8 l'organizzazione internazionale che raggruppa le principali associazioni universitarie di 37 nazioni. \u00c8 uno degli 8 membri consultivi del Gruppo dei Seguiti di Bologna al quale pubblica ogni due anni un rapporto sullo stato degli studenti dell'Area di Istruzione Superiore Europea, dal nome \"Bologna With Student's Eye\". In esso vengono indicati anche le manovre sull'istruzione compiute dai ministri nazionali e come queste dovrebbero migliorare. Negli ultimi rapporti (\"Bologna with students eyes 2007\" e \"Bologna at the finish line\") i rappresentanti dell'ESU sono stati molto critici verso l'immobilismo degli ultimi anni dei Ministri e dei Governi nazionali. Credendo fermamente nell'istruzione e nella ricerca come base per lo sviluppo economico, chiedono ai Governi di riprendere in mano le manovre iniziate e di appropriarsi della responsabilit\u00e0 dell'istruzione come bene pubblico.\nEURASHE (European Association of Institution in Higher Education).\nL'EURASHE \u00e8 un'associazione internazionale non-profit che riunisce gli istituti di istruzione superiore. La sua missione \u00e8 di promuovere gli interessi dell'istruzione superiore professionale tra i membri dei Pesi dell'Unione Europea e degli Altri Paesi dell'Europa. Uno dei suoi principali obiettivi \u00e8 di difendere gli interessi professionali degli istituti di istruzione superiore e di incoraggiare l'importanza e la qualit\u00e0 dell'istruzione in Europa. Nell'Ultimo rapporto dell'EURASHE intitolato \"10 Commitments\" ci sono una serie di punti schematici sui vari obiettivi del Processo. Anche per l'EURASHE, come l'EUA e l'ESU il Processo di Bologna ha fatto grandi progressi rispetto al passato, ma ancora non ha raggiunto quel grado di sviluppo auspicato.\nEI (Education International Pan-European Structure).\nL'EI rappresenta 30 milioni di insegnanti e di lavoratori della conoscenza. Sostanzialmente raggruppa i principali sindacati della conoscenza e degli istituti di istruzione del mondo. Quella che partecipa al Gruppo dei seguiti di Bologna \u00e8 la sottosezione dell'Education International europea, e cio\u00e8 la Pan-European Structure.\nBusinessEurope.\nBusinessEurope \u00e8 la confederazione europea degli industriali. La sua presenza all'interno del Processo di Bologna \u00e8 determinata dal fatto che si ritiene fondamentale la collaborazione con il mercato del lavoro. Come gi\u00e0 indicato, si \u00e8 cercato e si sta cercando di attuare delle misure che diano la possibilit\u00e0 agli studenti di inserirsi nel mondo del lavoro con il riconoscimento dei titoli di studio di tutti e tre i cicli (\"bachelor\", \"master\" e dottorato).\nENQA (European Association of Quality Assurance).\nL'ENQA \u00e8 l'Associazione Europea per l'Assicurazione della Qualit\u00e0 dell'istruzione superiore, voluta espressamente dal Consiglio dell'Unione Europea e richiesta dal Processo di Bologna. La Commissione Europea finanzia le sue attivit\u00e0 sin dalla sua costituzione. L'ENQA riunisce tutte le Agenzie di valutazione della qualit\u00e0 dell'istruzione nazionali e coordina e vigila il loro operato. Insieme a ESU, EUA ed EURASHE (cosiddetto \"E4\"), ha elaborato per il Processo di Bologna delle linee guida e degli standard che le agenzie nazionali devono seguire (ESG - Standards and Guidelines for Quality Assurance in the European Higher Education Area). Grazie a questo strumento possono periodicamente monitorare e relazionare l'attivit\u00e0 delle agenzie nazionali, cos\u00ec da suggerire ai Ministri del Processo su quali punti c'\u00e8 bisogno di una maggiore concentrazione.\nNARIC (National Academic Recognition Information Centres) ed ENIC (European Network of Information Centres).\nNARIC ed ENIC riuniscono i centri di informazione europei sullo stato dell'istruzione superiore. Sono uno strumento importante per il Processo e molte volte interpellato dai Ministri per rendere nota dello stato di adeguamento degli Stati alle direttive del Processo.\nEurydice.\nEurydice \u00e8 stata istituita dalla Commissione europea nel 1980, per incrementare la cooperazione nel settore educativo, migliorando la conoscenza dei sistemi e delle politiche. Collabora con il Consiglio d'Europa, l'OCSE e l'UNESCO attraverso la raccolta dati, l'analisi e il controllo delle informazioni. Grazie alle pubblicazioni di Eurydice che di norma hanno il nome di \"Focus on higher education\", tutti possono avere un'idea dello stato di avanzamento del Processo di Bologna per ogni singolo Stato e per l'Europa nel suo complesso.\nIn Italia.\nL'Italia \u00e8 stata uno dei primissimi paesi ad adattare il proprio sistema universitario al nuovo sistema delineato nel processo di Bologna (in alcune universit\u00e0 e limitatamente ad alcuni corsi di studio la riforma \u00e8 partita in via sperimentale gi\u00e0 nell'anno accademico 1999-2000, mentre in tutte le altre, fatte salve isolate deroghe relative a singoli corsi di studio, nell'anno accademico 2000-2001).\nL'Italia si discosta dalla maggior parte degli altri paesi europei per alcune peculiarit\u00e0 nell'attribuzione di titoli/denominazioni e nel loro uso corrente. Questo rende spesso non chiara l'interpretazione, in Europa, dei titoli accademici conseguiti in Italia.\nIl titolo rilasciato al termine del primo ciclo, definito generalmente \"bachelor\", in Italia viene chiamato laurea, termine generico che dovrebbe indicare qualsiasi grado accademico. In Spagna viene chiamato semplicemente \"grado\", mentre in Francia \"dipl\u00f4me\". In Italia per \"diploma\" senza ulteriori specificazioni s'intende il titolo conseguito alla fine della scuola secondaria di secondo grado. Un\u2019ulteriore complicazione deriva dal fatto che in Francia quest'ultimo si chiama \"baccalaureat\", cio\u00e8 baccellierato, che \u00e8 la traduzione letterale dell'inglese \"bachelor\" e che deriva dal latino \"baccalaurea\".\nI titoli universitari di secondo ciclo vengono in tutto il mondo denominati master, mentre in Italia venivano definiti lauree specialistiche quelli conseguiti al termine di corsi di durata biennale e \"master universitari di primo livello\" quelli rilasciati all'esito di corsi di durata annuale. Con il D.M. 270/2004 i primi sono stati trasformati in \"lauree magistrali\", traduzione pressoch\u00e9 letterale dell'inglese \"master's degrees\" (intendendo il termine \"degree\" come \"laurea\"), ma resta il problema della confusione con i \"master universitari\".\nIl dottorato di ricerca, uno dei titoli di terzo ciclo, \u00e8 l'unico che, in quasi tutto il resto del mondo, d\u00e0 diritto a chi li detiene di fregiarsi della qualifica onorifica di dottore, mentre in Italia tale qualifica compete a chi abbia conseguito una laurea; in questo modo il termine \"dottore\" ha un significato sociale, culturale ed economico molto inferiore di quello che ha in altri paesi, ove i \"dottori\" sono molto pi\u00f9 rari. Il D.M. 270/2004 ha introdotto le qualifiche accademiche superiori di \"dottore magistrale\" e \"dottore di ricerca\", che a distanza di anni restano di fatto inutilizzate in ambito sociale.\nEvidentemente, il titolo di \"Ph. D.\" sarebbe molto pi\u00f9 consono agli auspici del processo di Bologna e molto meglio identificabile in ambito internazionale. La legge vigente, vedi articolo 19 della legge 240/2010, consente l'uso del titolo \"Ph. D.\" come abbreviazione del titolo di dottore di ricerca. A tutt'oggi, per\u00f2, esso viene usato molto raramente. Al momento, solo alcune scuole superiori universitarie italiane dedicate alla formazione dottorale lo adottano come regola. Invece, non capita praticamente mai che un medico, un avvocato, un politico o un professore universitario italiano, in possesso del titolo di dottore di ricerca, vantino il loro stato di \"Ph. D.\" sulla targa, posta all'ingresso del loro studio professionale, o sul loro biglietto da visita.\nNella gran parte della comunit\u00e0 internazionale, infine, le borse di studio ottenute dopo il dottorato di ricerca rimarcano sistematicamente la qualifica accademica ottenuta. Per esempio, si parla di \"Postdoctoral researcher\" in lingua inglese, di \"Postdoktorand\" in lingua tedesca, di \"Investigaci\u00f3n postdoctoral\" in lingua spagnola, di \"\u041f\u043e\u0441\u0442\u0434\u043e\u043a\u0442\u043e\u0440\u0430\u043d\u0442\u0443\u0440\u0430\" (postdoktorantura) in lingua russa, ecc. Anche in questo caso l'Italia si distingue, avendo adottato la locuzione assegnista di ricerca che non esplicita la qualifica accademica ottenuta (dato che, tra l'altro, quest'ultimo tipo di ruolo \u00e8 ricopribile, in taluni casi, anche da semplici laureati senza dottorato). Questa locuzione \u00e8 stata introdotta per la prima volta nell'articolo 29 della legge 240/2010 (Riforma Gelmini).\nLa stessa legge menziona pi\u00f9 volte il corretto titolo accademico di \"post-dottorato\" (artt. 5 e 24), tuttavia questo titolo viene utilizzato solo raramente negli ambienti accademici italiani, specie quelli universitari. Fanno nuovamente eccezione le scuole superiori dedite esclusivamente alla formazione dottorale, alcuni centri di ricerca ed in generale gli ambienti pi\u00f9 aperti e pi\u00f9 rispettosi delle usanze dell'ambiente scientifico internazionale.\nBibliografia.\nNuzzaci A., Grange T. (a cura di), \"Qualit\u00e0, ricerca, didattica. Quale sistema europeo per l'istruzione superiore?\", Milano, FrancoAngeli, 2009."}
{"id": "130025", "revid": "7336", "url": "https://it.wikipedia.org/wiki?curid=130025", "title": "Dichiarazione di Bologna", "text": ""}
{"id": "130026", "revid": "1305772", "url": "https://it.wikipedia.org/wiki?curid=130026", "title": "Lineup", "text": ""}
{"id": "130028", "revid": "1543377", "url": "https://it.wikipedia.org/wiki?curid=130028", "title": "Griglia di Hermann", "text": "La griglia di Hermann \u00e8 un'illusione ottica descritta da Ludimar Hermann nel 1870 dopo avere letto \"Sound\" di John Tyndall.\nLa griglia \u00e8 costituita da un reticolo di linee bianche spesse su sfondo nero. All'intersezione tra le linee bianche appaiono delle aree grigie che in realt\u00e0 non esistono.\nUn'illusione simile alla griglia di Hermann \u00e8 la griglia scintillante. La differenza \u00e8 che nella griglia scintillante sono disegnati dei pallini bianchi nelle intersezioni, e l'effetto \u00e8 quello di vedere le aree grigie in continuo cambiamento. Nella griglia di Hermann l'illusione \u00e8 piuttosto statica.\nOrigine fisiologica.\nIl fenomeno pu\u00f2 essere spiegato con un meccanismo neurologico detto inibizione laterale.\nL'intensit\u00e0 di un punto percepita dall'occhio non \u00e8 semplicemente quella percepita da un singolo neurone, ma \u00e8 il risultato dell'interazione di un gruppo di recettori che costituiscono il \"campo recettivo\". Il nucleo del centro recettivo ha valore eccitatorio sul segnale nervoso prodotto, mentre i recettori circostanti hanno attivit\u00e0 inibitoria.\nPoich\u00e9 nella griglia di Hermann il punto di incrocio tra due linee \u00e8 circondato da un'intensit\u00e0 luminosa totale maggiore, rispetto agli altri punti delle linee, ci\u00f2 comporta un maggiore effetto inibitorio dovuto ai recettori periferici e l'area appare pi\u00f9 scura.\nQuesta spiegazione \u00e8 stata contestata da Janos Geier."}
{"id": "130029", "revid": "1305772", "url": "https://it.wikipedia.org/wiki?curid=130029", "title": "SPS", "text": ""}
{"id": "130030", "revid": "599013", "url": "https://it.wikipedia.org/wiki?curid=130030", "title": "Pps", "text": ""}
{"id": "130038", "revid": "124567506", "url": "https://it.wikipedia.org/wiki?curid=130038", "title": "Darwin (sistema operativo)", "text": "In informatica, Darwin \u00e8 un sistema operativo libero con kernel XNU. Insieme ad altri componenti, come i Core frameworks, gli Application frameworks (Cocoa, Carbon e Java) e l'interfaccia grafica proprietaria Aqua, forma il sistema operativo macOS. Darwin \u00e8 anche implementato nei sistemi operativi per dispositivi mobili Apple, iOS e iPadOS. Tuttavia, la versione dei dispositivi mobili presenta delle differenze rispetto alla versione usata per macOS; inoltre, la versione mobile \u00e8 closed source.\nStoria.\nNeXT Computer, una societ\u00e0 fondata nel 1985 da Steve Jobs con l'obiettivo di creare una nuova rivoluzione del campo dell'informatica, pass\u00f2 al vaglio le nuove tecnologie sviluppate dalle universit\u00e0 e dalle aziende di informatica al fine di realizzare il miglior personal computer che fosse mai esistito. Furono individuati diversi progetti fra i quali:\nDa queste basi \u00e8 stato sviluppato il sistema NeXTSTEP che, una volta evolutosi in \"OpenSTEP\", \u00e8 stato usato da Apple come base per macOS dopo l'acquisizione di NeXT da parte della stessa Apple. La prima versione venne presentata nel 2000. Il nome che trae spunto dallo studioso evoluzionista omonimo, fu scelto per rappresentare la caratteristica di questo sistema come evoluzione del BSD/Unix. Darwin \u00e8 il cuore del sistema operativo macOS, nonch\u00e9 la sua base BSD che lo rende Unix con implementato il kernel XNU. XNU \u00e8 un kernel ibrido, basato su un'unione del codice del microkernel Mach e del kernel monolitico FreeBSD.\nIl nome \"XNU\" \u00e8 un acronimo ricorsivo che sta per \"XNU's Not Unix\", ovvero \"XNU Non \u00e8 Unix\".\nDarwin \u00e8 un sistema operativo a tutti gli effetti libero poich\u00e9 distribuito al pubblico con l'Apple Public Source License per renderlo open source. Apple tuttora sviluppa Darwin rendendo disponibili delle release delle installazioni di Darwin alla pagina dedicata alle release, prima in collaborazione con degli sviluppatori che aderivano al progetto OpenDarwin da tempo abbandonato, ora in modo solitario pur rendendone disponibili i sorgenti sulla sua pagina dedicata ai sorgenti. Fu sviluppato inizialmente solo da Apple, con piena compatibilit\u00e0 POSIX UNIX, sotto il nome di \"Rhapsody\" (mai distribuito al di fuori degli ambienti Apple) e, in seguito, da questo fu creato un vero fork nel 2000 dopo la sua presentazione, da cui nacquero le quattro distribuzioni finora note, delle quali due non ufficialmente correlate ad Apple e per questo si parla di \"Darwin OS\" come una famiglia di sistemi operativi derivati da FreeBSD.\nDescrizione.\nModello del Kernel.\nCome molti kernel moderni Darwin segue un approccio ibrido, contenendo caratteristiche sia di un microkernel che di un kernel monolitico. Difatti segue un approccio da microkernel per quanto riguarda la gestione dei servizi ma integra nello stesso microkernel ampie porzioni del sistema operativo per ridurre i tempi morti dovuti al passaggio di contesto. Questo approccio misto consente di rendere il sistema operativo pi\u00f9 reattivo e veloce ma nel contempo lo rende pi\u00f9 sensibile ad errori di programmazione del kernel.\nLa maggior parte del codice viene eseguito al di fuori del kernel in modo da rendere lo sviluppo rapido e veloce. I singoli componenti sono scritti e testati in modo indipendente, difatti risulta pi\u00f9 semplice testare una piccola porzione di codice piuttosto che analizzare il funzionamento di un modulo immerso in centinaia di migliaia di righe di codice appartenenti ad altri moduli. Inoltre questo approccio rende il sistema operativo meno sensibile a fallimenti dei singoli driver.\nIl kernel viene chiamato XNU, e pu\u00f2 essere considerato una derivazione del kernel Mach 3.0 con rilevanti aggiunte del FreeBSD 5.x.\nMach.\nIl nucleo del kernel XNU, Mach fornisce la gestione dei processi, il passaggio dei messaggi (utilizzati nella comunicazione interprocesso), la memoria virtuale e la protezione della memoria, la gestione dei processi sistema real-time, il supporto al debugging del kernel e I/O da console. Mach inoltre gestisce la presenza di pi\u00f9 binari in modo da poter gestire nativamente la presenza di pi\u00f9 architetture hardware come i processori PowerPC o i processori X86.\nBSD.\nLe porzioni di codice BSD integrate forniscono le API POSIX (BSD system calls) il modello di gestione dei processi, i livelli base di sicurezza e le relative policy, l'user id, la gestione dei permessi, la gestione della rete, il Virtual file system (incluso lo strato di journaling), la crittografia, le UNIX System V IPC e molte primitive.\nI/O Kit.\n\u00c8 un framework per la scrittura di driver progettato con un sottoinsieme di C++. \u00c8 stato progettato seguendo i dettami della programmazione orientata agli oggetti in modo da consentire la scrittura di driver velocemente e con poco codice. Questo modello \u00e8 unico nel suo genere, non \u00e8 infatti presente in altri OS UNIX-like che consentono la scrittura di driver solamente in C puro, senza l'ausilio della OOP. La possibilit\u00e0 di importare ed usare come superclasse un driver gi\u00e0 scritto facilita, innanzitutto, la creazione del driver stesso, la rende meno incline ad errori e riduce lo spazio che il driver occupa nell'area del kernel. Il framework gestisce il SMP, il multithread, gestisce la sicurezza, permette il caricamento dinamico dei driver e gestisce le periferiche hot-plug e autoconfiguranti. La maggioranza dei driver sono scritti per essere eseguiti nello spazio utente in modo da migliorare la sicurezza del sistema. Il fallimento di un driver eseguito nello spazio utente non \u00e8 in grado di bloccare il kernel.\nProtezione delle risorse condivise.\nPer consentire un funzionamento sicuro su macchine multiprocessore l'accesso alle risorse condivise (file, strutture dati, ecc) sono serializzati in modo da impedire ai processi di modificare la stessa risorsa nello stesso tempo. Le operazioni atomiche, spinlock, sezioni critiche, sistemi a mutua esclusione e gestione serializzata sono i possibili metodi per impedire accessi pericolosi a strutture condivise. Come Linux e FreeBSD Darwin implementa sistemi a mutua esclusione (mutex) a grana fine per ottenere elevate prestazioni nei sistemi multiprocessore.\nProcessori supportati.\nAttualmente Darwin pu\u00f2 utilizzare computer basati su processori X86 (Intel o AMD) o PowerPC in configurazione a singolo processore o multiprocessore. Inoltre supporta l'architettura ARM64 (sia lato mobile che desktop).\nSviluppo e distribuzione.\nControllo qualit\u00e0.\nCome molti sistemi operativi moderni Darwin utilizza un debugger integrato nel kernel per aiutare gli sviluppatori ad individuare gli errori nel codice.\nLicenza.\nNel giugno 2003 Apple distribu\u00ec Darwin 7.0 sotto licenza Apple Public Source License, versione 2.0 del 6 agosto 2003, considerata dalla FSF una licenza di software libero non compatibile con la GNU GPL, sconsigliata se si sta scrivendo un nuovo programma ma non sconsiglia l'utilizzo di programmi sotto questa licenza.\nVersione.\nLa tabella sottostante mostra la data delle varie versioni di Darwin e la relativa versione di macOS e iOS:\nSi noti che le versioni saltano dalla 1.4.1 alla 5.1. Si presume che ci\u00f2 sia stato fatto per continuare la numerazione del NeXTSTEP (Il NeXTSTEP arriv\u00f2 fino alla versione 3.3 mentre OPENSTEP viene considerato la versione 4.0)."}
{"id": "130039", "revid": "838137", "url": "https://it.wikipedia.org/wiki?curid=130039", "title": "Standard Positioning System", "text": "Lo Standard Positioning System \u00e8 un servizio fornito dalla rete di satelliti del sistema GPS.\nL'SPS \u00e8 utilizzato per utilizzi civili, mentre il servizio PPS resta riservato all'uso militare.\nL'SPS consente di costruire ricevitori molto semplici ed economici e funziona su una sola frequenza (L1).\nFino al 2000, il segnale \u00e8 stato intenzionalmente degradato tramite \"Selective Availability\", riducendo la precisione di posizionamento a circa 100 metri di errore. Con l'abbandono nel 2000 della \"Selective Avalaibility\" il sistema offre prestazioni simili a quelle del PPS (8-60 metri di errore per SPS contro 6-20 metri di errore per il PPS)."}
{"id": "130040", "revid": "1208895", "url": "https://it.wikipedia.org/wiki?curid=130040", "title": "Lowell George", "text": "Cominci\u00f2 a suonare la chitarra a 11 anni e divenne presto famoso per la sua abilit\u00e0 con la slide guitar, anche se fu in un certo senso \"guidato\" da un incidente occorsogli a una mano durante la registrazione del primo album dei Feat mentre si dava da fare con l'elica di un aeroplano radiocomandato (l'episodio \u00e8 \"documentato\" dalla copertina di \"Under the Radar\" dei Little Feat, realizzata, come quasi tutte le altre, da Neon Park). Cos\u00ec, anzich\u00e9 servirsi del solito cilindro di vetro o di acciaio, cominci\u00f2 a usare uno svitacandele. \nCon Ry Cooder \u00e8 stato forse il massimo interprete dello strumento ed ha cos\u00ec profondamente influenzato i colleghi da essere citato dai Rolling Stones in \"Beggar's Banquet\" e in \"Let It Bleed\". Lowell George costitu\u00ec il suo primo gruppo, i Factory, nel 1965, con Ritchie Hayward (poi batterista dei Feat), e Martin Kibbee (alias Fred Martin) coautore di diversi brani per i Little Feat, tra cui \"Dixie Chicken\" e \"Rock &amp; Roll Doctor\". I primi due brani dei Factory furono prodotti da Frank Zappa.\nDopo lo scioglimento dei Factory si un\u00ec agli Standells, e quando anche questi si sciolsero, Zappa lo chiam\u00f2 per suonare con i Mothers of Invention. I Feat raggiunsero la massima popolarit\u00e0 negli anni settanta e il loro primo album dal vivo ufficiale (i Feat sono sempre stati oggetto di bootleg) \"Waiting For Columbus\", del 1978, \u00e8 ancora oggi uno dei pi\u00f9 venduti del genere. Nel 1979, per contrasti con il resto del gruppo che non condivideva pi\u00f9 i suoi gusti musicali, George abbandon\u00f2 i Feat e realizz\u00f2 un suo album da solista \"Thanks I'll Eat It Here\", con solo tre brani originali su undici.\nIl 28 giugno 1979, infatti, dopo un concerto al Lisner Auditorium di Washington D.C., che si narra grandioso, Lowell George, ormai da tempo sofferente per un'epatite che lo aveva portato a pesare oltre 120 chili, si sent\u00ec male per un'overdose nella sua stanza al Marriott Twin Bridges di Arlington in Virginia e fu ricoverato d'urgenza in ospedale, dove venne per\u00f2 dichiarato morto gi\u00e0 all'arrivo. Solo i suoi familiari vennero messi al corrente della sostanza che caus\u00f2 l'overdose. Le sue ceneri furono disperse nel Pacifico dalla barca con cui era solito andare a pesca. Jackson Browne e Christopher Cross gli hanno dedicato \"Of Missing Persons\" e \"Ride Like the Wind\"."}
{"id": "130041", "revid": "767487", "url": "https://it.wikipedia.org/wiki?curid=130041", "title": "Precision Positioning System", "text": "Il Precision Positioning System (PPS) \u00e8 un servizio fornito dalla rete di satelliti del sistema Global Positioning System (GPS) specifico per l'uso militare.\nIl PPS si compone di due segnali inviati nelle frequenze L1 (1575\u00a0MHz) e L2 (1227\u00a0MHz), mentre lo Standard Positioning System (SPS) (segnale utilizzato in ambito civile) occupa solo la L1.\nPer quanto riguarda le pure prestazioni di posizionamento PPS e SPS sono simili da quando nel 2000 \u00e8 stata disabilitata la Selective Availability che degradava il segnale civile.\nSpesso si tende a identificare erroneamente la precisione come l'unico vantaggio del PPS rispetto al segnale civile SPS.\nLe caratteristiche che rendono il PPS superiore al SPS comprendono invece una maggior resistenza ai disturbi e l'esclusivit\u00e0 dell'utilizzo da parte dei soli utenti autorizzati."}
{"id": "130042", "revid": "1719883", "url": "https://it.wikipedia.org/wiki?curid=130042", "title": "Civile", "text": "Il termine civile (che deriva dal latino \"civis\", cio\u00e8 cittadino) ha un'accezione come sostantivo:\n\u00c8 inoltre un aggettivo legato a vari ambiti:"}
{"id": "130044", "revid": "1543377", "url": "https://it.wikipedia.org/wiki?curid=130044", "title": "Selective Availability", "text": "Il Selective Availability, in italiano disponibilit\u00e0 selettiva, \u00e8 un sistema di generazione di errori voluto espressamente dal Dipartimento della Difesa statunitense per consentire il Global Positioning System (GPS) per usi civili.\nNel 1991, infatti, venne reso disponibile per usi civili il sistema Standard Positioning System (SPS), che introduceva volutamente degli errori mediante il \"Selective Availability\" in modo da rendere inaccurati i valori.\nDal 2000 si \u00e8 rinunciato alla \"Selective Availability\" e l'SPS \u00e8 divenuto accurato quasi quanto il Precision Positioning System (PPS), usato per scopi militari."}
{"id": "130049", "revid": "188116", "url": "https://it.wikipedia.org/wiki?curid=130049", "title": "Giudice di pace", "text": "Il giudice di pace \u00e8 un organo giurisdizionale con diverse funzioni. Alla denominazione corrispondono, per\u00f2, significati diversi a seconda dell'ordinamento giuridico e giudiziario di riferimento.\nStoria.\nLa figura del giudice di pace trova la sua origine negli ordinamenti di common law dopo la guerra dei cento anni: sorta in Inghilterra, dove il termine compare sin dal 1361, si \u00e8 poi diffusa negli altri paesi appartenenti a quest'area. \nNel 1790 \u00e8 stata adottata anche in Francia (dove \u00e8 stata soppressa nel 1958) e, in seguito, da altri paesi di civil law, quali il Belgio, alcuni cantoni della Svizzera (ad esempio, Vaud) e l'Italia (ma era gi\u00e0 presente in alcuni stati pre-unitari)."}
{"id": "130053", "revid": "729019", "url": "https://it.wikipedia.org/wiki?curid=130053", "title": "Camptodattilia", "text": "La camptodattilia \u00e8 una malformazione congenita delle dita, solitamente bilaterale, caratterizzata da una deformit\u00e0 in flessione permanente delle articolazioni interfalangee, usualmente le prossimali e in particolare quella del dito mignolo.\nTale malformazione pu\u00f2 essere associata ad altre sindromi, come la progeria, la trisomia 18, la sindrome di Smith-Lemli-Opitz e la sindrome di Zellweger, oppure essere isolata."}
{"id": "130055", "revid": "380654", "url": "https://it.wikipedia.org/wiki?curid=130055", "title": "David Bautista", "text": ""}
{"id": "130057", "revid": "124650929", "url": "https://it.wikipedia.org/wiki?curid=130057", "title": "Very high frequency", "text": "Very High Frequency (abbreviato in VHF, in italiano \"frequenza molto elevata\") o onde ultracorte indica le onde radio comprese nello spettro elettromagnetico di frequenza tra 30 e 300 megahertz, pari a una lunghezza d'onda compresa tra circa rispettivamente 10 e 1 metro.\nQuesta banda \u00e8 utilizzata per la maggior parte dai navigatori aeronautici VOR e delle comunicazioni aeronautiche civili, navali, delle forze di polizia e per la trasmissione di alcuni canali televisivi; per esempio le trasmissioni del Programma Nazionale della Rai nel 1954 erano in VHF.\nUtilizzo della banda.\nSegnali complessi contenenti tutte le frequenze di questa banda vengono impiegati per la magnetoterapia ad alta frequenza. Le frequenze comprese tra 48 e 82 megahertz sono riservate alle portanti televisive della prima e seconda banda VHF, mentre quelle tra 175 e 225 per analoghe funzioni nella terza banda VHF.\nPropagazione.\nLe comunicazioni in VHF sono dirette, cio\u00e8 normalmente non vengono riflesse dagli strati alti dell'atmosfera, quindi questa banda ha portata relativamente breve a causa degli ostacoli e della curvatura terrestre, ma una buona nitidezza. In tarda primavera e inizio estate lo strato \"E\" dell'atmosfera pu\u00f2 sporadicamente presentare fenomeni di ionizzazione, questo d\u00e0 la possibilit\u00e0 di effettuare collegamenti a migliaia di kilometri, altrimenti impossibili. I radioamatori sono gli utilizzatori principali di questo tipo di propagazione poich\u00e9, non dovendo garantire nessun tipo di servizio, possono approfittare di questi rari momenti per effettuare collegamenti bilaterali senza l'uso di ripetitori."}
{"id": "130062", "revid": "124650942", "url": "https://it.wikipedia.org/wiki?curid=130062", "title": "Ultra high frequency", "text": "Ultra high frequency (abbreviato UHF, ovvero \"frequenza ultra alta\") indica i segnali a radiofrequenza trasmessi nella banda che va da a , ossia lunghezza d'onda tra 1 e 0,1 m. Nell'ambito dell'ampia banda disponibile esistono vari tipi di applicazione per i segnali a queste frequenze.\n\u00c8 utilizzato da diversi servizi di comunicazione, della maggior parte dei canali televisivi, dalla telefonia cellulare, nelle reti wireless, nonch\u00e9 nei forni a microonde domestici. Viene inoltre utilizzata per comunicazioni aeronautiche militari (per quelle civili si utilizza la banda VHF). Ha alcune porzioni di banda assegnate ai radioamatori.\nIl vantaggio di utilizzare questa gamma di frequenze per la radiocomunicazione sta nella possibilit\u00e0 di realizzare antenne relativamente compatte per la ricezione e trasmissione. \nPropagazione.\nA differenza di quanto avviene nelle HF, a partire gi\u00e0 dai 50\u00a0MHz le comunicazioni avvengono essenzialmente per onda diretta. Tuttavia anche a queste lunghezze d'onda \u00e8 possibile realizzare collegamenti pi\u00f9 estesi grazie ai fenomeni di riflessione (terrestre, troposferica per e-sporadico), diffrazione e rifrazione. \nVa inoltre ricordato che la degradazione del segnale causata dalla presenza di umidit\u00e0 atmosferica aumenta con l'aumentare della frequenza (per esempio, i segnali televisivi UHF sono generalmente pi\u00f9 attenuati dall'umidit\u00e0 atmosferica di quanto non lo siano i segnali televisivi VHF)."}
{"id": "130063", "revid": "339392", "url": "https://it.wikipedia.org/wiki?curid=130063", "title": "Radionde", "text": ""}
{"id": "130065", "revid": "339392", "url": "https://it.wikipedia.org/wiki?curid=130065", "title": "Radioonde", "text": ""}
{"id": "130067", "revid": "597169", "url": "https://it.wikipedia.org/wiki?curid=130067", "title": "Angeli (Neon Genesis Evangelion)", "text": "Gli sono delle entit\u00e0 immaginarie apparse nella serie televisiva anime \"Neon Genesis Evangelion\", prodotta dallo studio Gainax e diretta da Hideaki Anno, e nell'omonimo manga di Yoshiyuki Sadamoto.\nNell'opera animata originale quasi tutti gli angeli sono gli antagonisti del genere umano che a pi\u00f9 riprese cercano di raggiungere il quartier generale dell'agenzia speciale Nerv, situato nella citt\u00e0 di Neo Tokyo-3. Hanno origine da un'entit\u00e0 chiamata Adam, con l'eccezione degli esseri umani, diciottesimo e ultimo esemplare, che discendono invece da un essere simile ad Adam di nome Lilith, secondo angelo. Per contrastare la loro invasione la Nerv costruisce i mecha Evangelion, che dispongono come loro di un campo di forza chiamato AT Field.\nGli angeli appaiono in delle opere tratte dalla serie animata, in manga spin-off, videogiochi, visual novel, nell'ONA \"Petit Eva - Evangelion@School\" e nella tetralogia cinematografica \"Rebuild of Evangelion\". I loro nomi, rivelati nel quattordicesimo e nel ventitreesimo episodio della serie, fanno riferimento agli omonimi angeli della tradizione giudaico-cristiana, con la sola eccezione di Adam e di Lilith. Le caratteristiche e le funzioni specifiche di ogni angelo ricalcano intenzionalmente quelle del proprio omonimo nelle antiche fonti sacre. Il loro design varia considerevolmente da esemplare a esemplare ed \u00e8 stato elogiato dalla critica e dagli appassionati di animazione, influendo su delle serie animate seguenti.\nSignificato del nome e ideazione.\nDurante la realizzazione di \"Neon Genesis Evangelion\" si decise di impostare l'opera sul tema di una battaglia fra divinit\u00e0 ed esseri umani. In una delle bozze preliminari, pubblicata circa due anni prima della messa in onda, la Gainax inser\u00ec dei nemici chiamati , concepiti come degli antichi reperti sparsi per l'intero globo terrestre e lasciati in letargo da una specie chiamata ; nel progetto, vista la loro finalit\u00e0, vennero indicati come semplici armi, senza quasi nessuna componente distintamente biologica. Secondo Gualtiero Cannarsi, dialoghista che si occup\u00f2 della prima edizione italiana della serie, per l'idea di fondo i membri dello studio Gainax potrebbero essersi ispirati a \"La sentinella\" e di Arthur C. Clarke e al \"Ciclo dei giganti\" di James P. Hogan; gli \"apostolo\" in tale scenario sarebbero stati i servitori e apostoli del gigante Adam, sentinella divina di una lontana razza aliena formatasi molto tempo prima dell'umanit\u00e0, attingendo dalle tematiche evoluzionistiche e fantascientifiche di Hogan. I nemici, nelle intenzioni iniziali degli autori, sarebbero stati ventotto; il primo di loro, Adam, sarebbe stato ritrovato nella regione del Mar Morto, ma distrutto in una esplosione verificatasi quindici anni prima degli eventi della serie. Lo scenario iniziale prevedeva inoltre l'introduzione di due \"apostolo\" chiamati , detto \"angelo del silenzio\", e , \"la roccia di Dio\". Il primo, descritto come \u00abun'arma composta di luce condensata allo stato solido\u00bb, avrebbe presentato un corpo poligonale perfettamente regolare, e sarebbe stato dotato di un organo a forma di cristallo rotante capace di catturare l'energia elettromagnetica dell'ambiente circostante e scagliarla contro i propri nemici. Il secondo, invece, venne concepito per comparire nel dodicesimo episodio della serie, ; Turel avrebbe eseguito un attacco esplosivo autodistruttivo usando il proprio stesso corpo. Durante la produzione il progetto fu accantonato, ma le idee furono riciclate per gli angeli Ramiel e Sahaquiel.\nLa prima puntata avrebbe presentato uno scontro fra l'Eva-01, pilotata da Rei, e un angelo di nome Raziel, in seguito sostituito dall'angelo Sachiel; Raziel, inoltre, descritto nel progetto originale come un \u00abangelo di metallo\u00bb, avrebbe avuto dei connotati pi\u00f9 antropomorfi rispetto a Sachiel, simili a quelli di un gigante. Nel ventiquattresimo episodio, intitolato , ci sarebbe stata una grande battaglia lunare contro dodici \"apostolo\"; gli esseri umani avrebbero compreso la propria impotenza di fronte alla schiacciante superiorit\u00e0 dei nemici e si sarebbe avvicinato \u00abil tempo promesso\u00bb. Per il loro numero gli autori si ispirarono ai dodici apostoli dell'Agnello menzionati nel libro dell'Apocalisse, ma l'idea dello scontro multiplo sul suolo lunare venne abbandonata e riciclata per la battaglia contro i , presentata nella conclusione cinematografica del 1997. In un altro scenario fu contemplata l'esistenza di due antiche civilt\u00e0 preistoriche, apparse sul pianeta Terra prima dell'effettiva comparsa dell'umanit\u00e0 e dotate di tecnologie avanzate. La prima delle due, nota come \"prima razza ancestrale\", avrebbe creato gli umanoidi artificiali Evangelion, che si sarebbero poi ribellati ai propri creatori, causandone l'estinzione. In seguito all'avvenimento una \"seconda razza ancestrale\" avrebbe creato la lancia di Longinus nel tentativo di sconfiggerli, spargendo gli angeli per il globo terrestre in stato quiescente come contromisura nel caso in cui qualcuno avesse tentato di riattivare gli umanoidi. In una bozza del ventunesimo episodio della serie Misato avrebbe menzionato l'origine dei nemici, dicendo: \u00abSo che gli angeli non sono soltanto delle armi lasciate dalla prima razza ancestrale\u00bb.\nNella versione finale degli eventi gli angeli furono ridenominati e indicati nei dialoghi dei personaggi con il vocabolo , e non con il termine , con cui vengono indicati gli angeli della tradizione cristiana. All'interno della finzione narrativa della serie la Gainax scelse di affiancare la traduzione inglese \"angel\", \"messaggero\", scritto in caratteri latini, leggibile nei grafemi e in scritte in sovrimpressione, come nel caso dei computer della Nerv. Nella religione cristiana il termine greco \"apostolos\" (\u03b1\u03c0\u03cc\u03c3\u03c4\u03bf\u03bb\u03bf\u03c2), \"inviato\", \"messaggero\", indica i dodici discepoli che Ges\u00f9 Cristo, nel vangelo secondo Luca, sceglie fra i propri seguaci in onore delle dodici trib\u00f9 di Israele. I loro nomi non sono quelli degli apostoli di Cristo, ma di diversi angeli menzionati negli scritti religiosi. Michael House, unico membro americano della Gainax, protest\u00f2 riguardo alla giustapposizione dei due termini, ma nonostante le critiche Hideaki Anno decise comunque di mantenere la doppia denominazione dei nemici. In una delle bozze preliminari della serie il supercomputer della Nerv, il Magi System, avrebbe assegnato un nome a ciascuno di loro. Il regista diede direttive generali per la progettazione di ogni esemplare. Le loro forme indefinite diventarono un riflesso dei sentimenti della sua generazione, rispecchiando il clima che si respirava nel suo paese negli anni novanta. Durante la messa in onda dell'opera infatti l'economia e la societ\u00e0 nipponiche erano percepite dal suo stesso popolo come intrinsecamente corrotte e decadenti, senza che nessuno potesse rintracciarne le cause, rendendo ambiguo lo stesso concetto di nemico. Il nemico del Giappone del ventesimo secolo, secondo Anno, non era n\u00e9 di natura politica, n\u00e9 definito, come nel caso della setta religiosa Aum Shinriky\u014d, che nel marzo del 1995 attent\u00f2 alla metropolitana di Tokyo con del gas sarin. Gli angeli e il personaggio di Gend\u014d Ikari dunque furono rappresentati come degli esseri amorfi, perch\u00e9 per lo stesso regista il concetto di nemico \u00e8 indefinito, cos\u00ec come la societ\u00e0, il Giappone, l'animazione e gli appassionati di anime. Il loro design venne affidato a diversi artisti, come Mahiro Maeda, che disegn\u00f2 Gaghiel e Israfel, e Yoshit\u014d Asari, che ide\u00f2 Sachiel, Shamshel e Zeruel. Il personale evit\u00f2 di rappresentarli antropomorfi, perch\u00e9 sarebbe stato pi\u00f9 impegnativo dal punto di vista produttivo; mentre nei primi due episodi, in cui compare Sachiel, il personale aveva abbastanza risorse da assumere animatori e la cosa ha funzionato, gi\u00e0 nel quinto e nel sesto si cambi\u00f2 rotta. Il loro codice identificativo, \"Blood Type - Blue\", \u00e8 un omaggio al titolo inglese del lungometraggio fantascientifico \"Blue Christmas\" di Kihachi Okamoto, autore apprezzato e influente per Anno. In alcune dottrine della cabala ebraica, inoltre, gli angeli non sono concepiti come delle entit\u00e0 aliene, ma come esseri presenti nella creazione e risvegliatisi da poco.\nCaratteristiche.\nGli angeli sono esseri organici la cui struttura microscopica \u00e8 di natura sia particellare, sia ondulatoria, e pertanto caratterizzati dal dualismo onda-particella della luce. All'inizio della serie non se ne conoscono gli obiettivi, n\u00e9 le cause che muovono il loro agire. Ignota \u00e8 la ragione del loro appellativo, tradizionalmente associato al concetto di divinit\u00e0. Anche l'agenzia speciale Nerv con le sue conoscenze scientifiche non \u00e8 in grado di analizzarne le modalit\u00e0 d'azione, ma tutti sembrano attratti da un angelo rinchiuso nella sezione pi\u00f9 profonda del quartier generale dell'organizzazione, il Terminal Dogma, chiamato Lilith. Il loro corredo genetico presenta un grado di affinit\u00e0 pari al % con quello dell'uomo. Possono avere forme differenti, da quelle vagamente antropomorfe a quelle di un solido geometrico, e dimensioni ugualmente variabili. Molti sono dotati di una sfera di colore rosso conosciuta come \"nucleo\", o \"sfera di luce\", organo che sembra rappresentare la loro principale fonte energetica e punto debole. Altra peculiarit\u00e0 degli angeli \u00e8 il \"frutto della vita\", un organo dalla natura ignota responsabile delle loro capacit\u00e0 rigenerative. L'umanit\u00e0, ultimo esemplare di angelo, dispone invece del \"frutto della conoscenza\".\nUniversale \u00e8 la loro capacit\u00e0 di generare un campo di forza chiamato AT Field, analogo a quello delle unit\u00e0 Evangelion, e di rigenerare i propri tessuti. Si ipotizza che il nucleo possa essere alla base della forza motrice nota come elemento S\u00b2. I loro nomi e i loro attacchi sono stati profetizzati nei rotoli del mar Morto, antichi documenti in possesso di un'organizzazione segreta chiamata Seele, ma poche persone sembrano esserne consapevoli, anche all'interno della Nerv stessa. Sconosciuta \u00e8 la ragione per la quale compaiano a Neo Tokyo-3 uno alla volta, senza attaccare mai collettivamente. Nel primo episodio il comandante Ikari e il vicecomandante Fuyutsuki, osservando Sachiel e la sua rigenerazione, sostengono che l'angelo ha acquisito una razionalit\u00e0 propria; Gendo aggiunge che: \u00abSe non ne fosse in grado non sarebbe usato come arma individuale\u00bb. Nella sequenza iniziale della diciassettesima puntata, cio\u00e8 dopo la comparsa di Leliel, Misato Katsuragi sostiene che \u00abl'ipotesi di un'azione sistematicamente organizzata degli angeli risulta inverificabile\u00bb, e un membro di una misteriosa organizzazione nota come Commissione per il perfezionamento dell'uomo sostiene che: \u00abLe loro azioni sono chiaramente indipendenti, almeno finora\u00bb; sciolta la riunione, il direttore della Nerv, Gend\u014d Ikari dichiara che essi \u00abstanno iniziando ad acquisire la conoscenza\u00bb. Secondo una guida sulla serie contenuta in un manuale del gioco di carte esiste una connessione fra i vari esemplari; ogni angelo sembra essere un superamento evolutivo del precedente, e il fatto che attacchino uno alla volta suggerisce che siano consapevoli dello stato di ciascuno degli altri esemplari e che reagiscano di conseguenza. Per verificare l'eventuale natura di un angelo la Nerv analizza il diagramma d'onda di oggetti non identificati, indicato con l'espressione inglese \"Blood Type: Blue\", traducibile come \"gruppo sanguigno blu\".\nElenco degli angeli.\nAdam.\n \u00e8 il capostipite di quasi tutti gli altri angeli. Nella serie animata originale \u00e8 rappresentato come un con le fattezze simili a quelle di un Evangelion. Viene rinvenuto in Antartide dal team di ricerca Katsuragi, che inizia a esaminare la sua fonte energetica, un motore a energia perpetua detto elemento S\u00b2. Il 13 settembre 2000 gli scienziati lo risvegliano applicando la cosiddetta teoria del Super-Solenoide, ma a causa di un incidente occorso durante l'esperimento avviene una catastrofe d'impatto planetario ricordata come Second Impact, durante la quale viene ridotto in stato embrionale. Dietro l'avvenimento si cela la setta segreta Seele, votata alla ricerca del , \u00abl'avvento di una divinit\u00e0 immortale e eterna\u00bb. Ry\u014dji Kaji dopo diversi anni lo trasporta fino al quartier generale della Nerv, consegnandolo al direttore dell'agenzia, Gend\u014d Ikari, il quale lo definisce \u00abla chiave del Progetto del perfezionamento dell'uomo\u00bb e \u00abil primo essere umano\u00bb. Nel diciassettesimo angelo, Tabris, viene racchiusa la sua anima, mentre il suo embrione viene impiantato nel corpo dello stesso Ikari.\nAdamo, secondo il libro della Genesi dell'Antico Testamento, \u00e8 il primo essere umano mai esistito, creato da Dio a Sua immagine e somiglianza. Sull'origine etimologica del nome Adam (, \"uomo\") sono state formulate varie teorie, per le quali significherebbe \"terra\", \"rosso\" o \"creato\". Da Adamo, stando a quanto narrato nella sacra scrittura, sarebbe stata poi creata la prima donna, Eva. Nel ventunesimo episodio di \"Neon Genesis Evangelion\" viene rivelato che gli Evangelion sono stati creati a partire da materiale biologico proveniente da Adam. Kaworu Nagisa nel ventiquattresimo episodio afferma che \u00abcoloro che provengono da Adam devono ritornare ad Adam\u00bb; la battuta \u00e8 stata collegata al pensiero cabalistico ebraico, in cui Adamo viene talvolta descritto come una sorta di divinit\u00e0, un essere capace di dare vita e, al tempo stesso, un'entit\u00e0 a cui tutte le cose sono destinate a tornare alla fine dei tempi. Nella terminologia ermetica l'umanit\u00e0 in stato di perfezione mentale e spirituale viene indicata con il nome di Adam Qadmon. L'angelo \u00e8 stato inoltre paragonato all'Adamo di alcuni testi cabalistici, in cui il primo uomo, prima del peccato originale, viene rappresentato sotto forma di un gigantesco essere luminescente. Nel pensiero cabalistico viene avanzata l'idea che tutte le creature, senza alcuna eccezione, siano basate su Adam Qadmon, rimanendo in uno stato di incompletezza. Un essere chiamato Adam, \"il primo essere umano\", era stato introdotto nel trentasettesimo episodio della serie \"Nadia - Il mistero della pietra azzurra\", prodotta dalla Gainax e uscita prima di \"Evangelion\".\nLilith.\n \u00e8 il secondo angelo. \u00c8 conservato nel Terminal Dogma, la sezione pi\u00f9 sotterranea del quartier generale della Nerv. Il suo volto \u00e8 coperto da una maschera su cui sono disegnati i sette occhi di un simbolo chiamato emblema della Seele. Ha le sembianze di un gigante antropomorfo di colore bianco con le mani inchiodate a una croce rossa e privo degli arti inferiori, al posto dei quali presenta piccole gambe umanoidi. Nel suo petto \u00e8 conficcata la lancia di Longinus, particolare questo che, insieme alla crocifissione, avvicina la sua figura a quella di Cristo; quando la lancia viene estratta, la parte monca del corpo di Lilith si rigenera istantaneamente. Sono pochi a conoscere la sua vera identit\u00e0; anche a coloro cui \u00e8 dato saperne l'esistenza viene fatto credere che si tratti del primo angelo Adam. Essa viene rivelata dall'angelo Tabris nel ventiquattresimo episodio della serie; lui stesso non riesce a identificare Lilith come tale se non dopo averla vista con i propri occhi. L'anima dell'angelo \u00e8 custodita all'interno di Rei Ayanami; quando l'anima si unisce al corpo, inoltre, Lilith d\u00e0 inizio al Third Impact, un evento in cui le anime di tutti gli esseri umani si fondono in un unico essere in s\u00e9 completo. Nel lungometraggio \"\" il corpo dell'angelo, unendosi a Rei, assume le sembianze della ragazza e si ingrandisce fino a raggiungere le dimensioni della Terra, sviluppando un gigantesco AT Field.\nMisato definisce Lilith, assieme ad Adam, una \u00abfonte di vita\u00bb, dalla quale \u00e8 scaturita poi il genere umano. Nel ventitreesimo episodio \u00e8 visibile l'immagine di due giganti bianchi privi della parte inferiore e attaccati fra di loro, che secondo la Gainax sarebbero Lilith e l'unit\u00e0 Eva-01 nel periodo in cui la dottoressa Yui Ikari si offr\u00ec nel 2004 come cavia per un esperimento. Lilith, secondo alcune informazioni contenute nel videogioco \"Shin seiki Evangelion 2\", sarebbe arrivata per casualit\u00e0 sul pianeta Terra durante il First Impact in un corpo celeste chiamato Luna Nera, mandato, assieme a una Luna Bianca di Adam, da una \"prima razza ancestrale\" aliena; gli angeli, dunque, sarebbero i legittimi successori di Adam e gli originari abitanti della Terra. Il videogioco, inoltre, sostiene che: \u00abAlcuni angeli stavano tentando di raggiungere Lilith e annientare tutte le forme di vita. Altri non agivano seguendo un piano. Altri ancora hanno tentato di recuperare Adam, il loro progenitore\u00bb.\nNell'antica Mesopotamia il nome Lilith () indicava uno spettro femminile notturno, nominato nel libro di Isaia dell'Antico Testamento. Nelle scritture rabbiniche si dice che fosse la prima moglie di Adamo e che dall'unione di Adamo e Lilith nacquero dei demoni chiamati Lilim. Il suo design venne elaborato da Mitsuo Iso, animatore e sceneggiatore di diversi episodi della serie. Secondo Sadamoto, \"character designer\" di \"Eva\", nel progetto originale non era prevista la presenza di questo angelo, che fu introdotto in seguito alla messa in onda della serie e ad alcune ricerche del personale sulla religione cristiana, visto che \u00abnon toccare Lilith sembr\u00f2 ferire l'orgoglio di Anno\u00bb. Nella tetralogia \"Rebuild of Evangelion\" Lilith viene presentata come tale fin dall'inizio; Misato Katsuragi la definisce \u00abl'origine della vita\u00bb sul pianeta Terra, nonch\u00e9 \u00abil fondamento della sua fine\u00bb. Nella saga il suo aspetto ha subito delle modifiche apportate dal fumettista Okama e Hideaki Anno: in \"Evangelion 1.0\" presenta delle cicatrici sul petto, risultato di alcuni esperimenti scientifici, e la sua maschera, priva dei sette occhi della Seele, \u00e8 simile a quella dell'angelo Sachiel. Secondo un opuscolo del \"Rebuild\" il vero scopo degli angeli sarebbe quello di raggiungerla e di fondersi con lei, ragion per cui tutti quanti attaccano alla volta di Neo Tokyo-3. Lilith \u00e8 stata inoltre interpretata da Cine Facts come una rappresentazione dell'archetipo jungiano della Grande Madre, cio\u00e8 la magica autorit\u00e0 del femminile; da un lato la protezione e la fecondit\u00e0, dall'altro l'abisso tenebroso e ineluttabile.\nSachiel.\n \u00e8 il terzo angelo, il primo ad attaccare Neo Tokyo-3 dopo quindici anni il Second Impact. Si erge e cammina su due gambe ed \u00e8 dotato di due braccia mobili e due mani prensili, ciascuna delle quali ha tre appendici simili a dita umane. Sulla parte alta del tronco dispone di un disco mobile di colore chiaro simile a un volto, in cui sono presenti due fori che si chiudono con ritmo irregolare come gli occhi di un essere vivente. Sui lati esterni delle gambe presenta due organi simmetrici mobili simili a branchie, grazie ai quali riesce ad agire sia in mare e sia sulla terraferma. Una volta sbarcato sulla terraferma l'angelo viene attaccato dalle forze armate delle Nazioni Unite, ma riesce a sopravvivere a pesanti raffiche di fuoco di carri armati e lanciarazzi e alla loro arma pi\u00f9 potente, la mina N\u00b2. L'attacco riesce a danneggiarne il volto, che Sachiel sostituisce con un secondo disco mobile, e a bloccare temporaneamente la sua avanzata. L'angelo durante la sosta si rigenera e dopo lo scontro apprende il funzionamento degli aerei da battaglia umani e riesce a replicarne l'efficacia, sviluppando l'abilit\u00e0 di lanciare raggi esplosivi. \u00c8 capace di spiccare balzi a breve distanza rimanendo a bassa quota. Dal punto di vista bellico, al di l\u00e0 delle sue capacit\u00e0 di combattimento corpo a corpo, l'angelo pu\u00f2 utilizzare una coppia di \"lance protrattili\" o , delle armi da punta luminescenti normalmente incorporate negli avambracci. Nel secondo episodio affronta in battaglia l'Eva-01, il quale, dopo aver neutralizzato il suo AT Field, gli spezza i due arti superiori. L'angelo, dopo essersi fluidificato e trasformato in un'unica sfera molle, si avvolge al corpo dell'umanoide in un attacco suicida, per poi esplodere in una sfera di fuoco.\nIl nome Sachiel deriva da Zadkiel (), il cui nome significa \"copertura di Dio\", che negli scritti religiosi \u00e8 considerato l'angelo dell'acqua, in riferimento alla sua natura anfibia. Nella tradizione religiosa \u00e8 annoverato nel coro dei cherubini, che, secondo l'Antico Testamento, proteggono con delle lance di fuoco l'albero della vita, particolare che potrebbe essere ricondotto alle sue lance protrattili. Negli intenti iniziali degli autori l'angelo avrebbe dovuto combattere in mare contro l'Unit\u00e0 02 nell'ottavo episodio, idea che venne accantonata e riutilizzata per Gaghiel. Sachiel \u00e8 basato su Ishtar, un androide che compare nel manga \"Wahhaman\" di Yoshit\u014d Asari; la sua schiena invece \u00e8 ispirata a quella di un gatto. La sua figura in fase di \"storyboard\" aveva dei connotati diversi, e il suo scontro era simile a quelli di \"Ultraman\". Il suo design inoltre ricorda i Plugsuit dei piloti d'Eva; entrambi i design presentano delle strutture rigide sulle spalle e sul torace, mentre le branchie sui fianchi dell'angelo ricordano le bande nere presenti sui fianchi delle tute. Nel primo episodio compare fra i palazzi della citt\u00e0 sommersa di Odawara e viene attaccato da una fila di carrarmati posta sulla strada di Manazuru, fra Nebukawa e Yugawara. In \"\", primo capitolo della saga dei \"Rebuild\", Sachiel viene indicato come quarto angelo invece che terzo. Nel suo nucleo luminescente gli autori hanno sovrapposto tramite la grafica computerizzata le immagini di una luce che si riflette su una distesa d'acqua e una della Via Lattea.\nShamshel.\n \u00e8 il quarto angelo. Nell'anime \u00e8 il secondo nemico in ordine di comparsa e si manifesta a sole tre settimane di distanza dall'attacco di Sachiel. Ha un aspetto vagamente simile a quello di un insetto. La sua forma fonde in una quella di un mollusco e quella di un cetaceo. Bench\u00e9 dotato di zampe, Shamshel si muove volando a bassa quota, a poche decine di metri dal suolo e a velocit\u00e0 ridotta, cos\u00ec da rendersi difficilmente individuabile dalle apparecchiature radar della Nerv. Sopra la testa presenta delle macchie circolari simili a occhi; quando attaccato riesce a colpire con precisione l'Unit\u00e0 01 anche quando quest'ultima \u00e8 sotto di lui e fuori dall'ipotetico campo visivo delle macchie, ragion per cui sembrerebbe da escludersi una loro funzione ottica. In combattimento usa due armi simili a fruste luminescenti dalle elevate capacit\u00e0 di perforazione e di taglio, che sul campo di battaglia si rivelano in grado di trapassare l'addome dell'Eva-01. Shamshel ha un'intelligenza particolarmente sviluppata, che gli permette di essere preciso nei movimenti e di mutare disposizione in base alla situazione e al comportamento dell'obiettivo. Ciononostante viene abbattuto dall'unit\u00e0, che perfora il suo nucleo con il Prog-Knife. Dopo la sconfitta il corpo esanime dell'angelo viene analizzato dagli scienziati della Nerv e chiuso in un cantiere di ricerca. Shamshel, facendo una stima delle dimensioni del prefabbricato che lo contiene, dovrebbe misurare fra i centocinquanta e duecento metri di lunghezza. La materia di cui \u00e8 costituito \u00e8 caratterizzata da una struttura ondulatoria la cui lunghezza d'onda corrisponde a quella della luce blu. Secondo le parole di Ritsuko Akagi \u00e8 dalla sua analisi che si scopre che la mappa del DNA degli angeli corrisponde al % a quella del DNA umano.\nShamshel \u00e8 ispirato alla figura di Shamshiel (in ebraico: \u05e9\u05b4\u05c1\u05de\u05e9\u05b4\u05c1\u05d9\u05d0\u05b5\u05dc\u200e), il cui nome significa \"Sole di Dio\", che nel libro di Enoch \u00e8 uno dei grigori caduti ed \u00e8 anche ritenuto l'angelo del giorno. Il nome, secondo le fonti ufficiali, costituisce un'allusione alla sua lotta con l'Unit\u00e0 01, che si svolge in pieno giorno e termina poco prima del tramonto. Shamshiel attacca Neo Tokyo-3 da Manazuru. Il suo aspetto \u00e8 simile a quello di un Alien Bira, una razza aliena apparsa in \"Ultraseven\", ed \u00e8 ispirato a quello di una creatura chiamata \"l'extraterrestre di tre metri\", il cui garage kit \u00e8 stato realizzato da un'azienda associata alla Gainax chiamata General Products. Nel \"Rebuild of Evangelion\", a differenza della serie classica, \u00e8 enumerato come quinto angelo; il suo interno contiene materia luminescente, mentre il corpo presenta sfumature semitrasparenti e dei tentacoli meccanici all'altezza del petto simili a ossa. Dopo la battaglia, come tutti gli angeli del \"Rebuild\", il suo corpo si liquef\u00e0 e spunta un arcobaleno. I suoi tentacoli rimangono sospesi in aria, mantenendo la propria forma; si presume che questo sia dovuto al contatto con l'Eva-01 e al suo AT Field. Nel corso del processo di animazione di \"Evangelion: 1.0 You Are (Not) Alone\" le due fruste dell'essere sono state disegnate interamente a mano dagli animatori. Durante lo scontro riesce, consapevole delle conseguenze, a recidere lUmbilical Cable dell'Eva-01.\nRamiel.\n \u00e8 il quinto angelo. Il suo corpo, identico a un ottaedro regolare, presenta una superficie lucida e levigata di colore blu. Dalla parte inferiore fuoriesce un lungo \"shield\" dal diametro di metri, che perforando il terreno arriva a sfiorare il quartier generale sotterraneo della Nerv. \u00c8 fornito di un cannone a particelle accelerate, che, sfruttando la collisione di particelle subatomiche, emette un potente fascio luminoso di fotoni attraverso una fessura presente tra le due piramidi dell'ottaedro, dalle elevate capacit\u00e0 di fusione. Il nucleo di Ramiel, a differenza di quello dei precedenti angeli, si trova all'interno del corpo e ci\u00f2 potrebbe portare all'ipotesi di un mirato superamento del punto debole dei suoi predecessori e all'esistenza di loro capacit\u00e0 cognitive, mnemoniche ed evolutive collettive, oltre che individuali. Nel quinto episodio della serie Ramiel colpisce l'Eva-01 con il suo raggio di luce ancor prima dell'effettiva uscita in superficie del mecha. L'avvenimento lascia supporre che l'angelo sia in grado di rilevare la presenza e posizione di nemici anche nel sottosuolo. Per far fronte alla minaccia Misato Katsuragi elabora una strategia bellica detta Operazione Yashima, diretta al suo annientamento. Durante l'operazione Ramiel riesce ad attaccare nuovamente l'Eva-01, bench\u00e9 questo si trovasse al di fuori dell'area stimata di fuoco. Non \u00e8 chiaro se fossero i calcoli della Nerv a essere errati o se sia stato l'angelo a essersi evoluto. Al termine dello scontro il mecha colpisce il bersaglio con un cannone a positroni, annientandolo definitivamente.\nCome fonte d'ispirazione di Ramiel gli autori presero il mostro , introdotto nella serie \"Kaettekita Ultraman\", di cui furono usati gli effetti sonori. L'aspetto di Ramiel \u00e8 stato interpretato come un riferimento all'anime \"Ryo, un ragazzo contro un impero\" ed \u00e8 stato paragonato ad alcune forme astratte visibili nelle scene finali del lungometraggio di Stanley Kubrick \"\". Noemi Mezzone di ProjectNerd.it invece ha paragonato la sua forma di prisma alla pietra azzurra di \"Nadia\", precedente opera di Hideaki Anno. Il suo nome viene da Ramiel (), angelo dei tuoni, in riferimento al suo cannone di particelle. Negli intenti iniziali degli autori la sua fisionomia era diversa: in corrispondenza di ogni faccia dell'ottaedro avrebbe avuto un solido fluttuante a forma triangolare e il suo fascio di luce sarebbe stato di positroni; il suo corpo sarebbe stato inoltre alto trecento metri e il suo cannone avrebbe avuto una gittata di venti chilometri. Nel primo lungometraggio di \"Rebuild of Evangelion\", \"Evangelion: 1.0 You Are (Not) Alone\", \u00e8 indicato come sesto angelo e pu\u00f2 trasformare la sua forma di ottaedro regolare in una certa variet\u00e0 di solidi differenti. Per il design del \"Rebuild\" il personale prese spunto dal microrganismo Andromeda dell'omonima pellicola di fantascienza e un'immagine disegnata venti anni prima da un certo Takashi Watabe, raffigurante un corpo quadrimensionale in movimento in un mondo tridimensionale.\nGaghiel.\n \u00e8 il sesto angelo. Compare nell'Oceano Pacifico e si dirige all'attacco della flotta delle Nazioni Unite, impegnata nel trasporto marittimo dell'Eva-02. Nel suo aspetto esteriore Gaghiel ricorda una creatura acquatica: il suo corpo dispone di appendici simili a delle pinne e presenta una forma idrodinamica, che gli consente di spostarsi in acqua a grande velocit\u00e0. Sulla zona superiore del corpo ha una piccola faccia a disco, collocata sopra la bocca e identica alle due facce a disco di Sachiel. L'angelo, pur non agendo secondo una strategia d'attacco ben definita, conduce un attacco a strapiombo sulla flotta navale usando la mole del proprio corpo, affondandone le navi. In prossimit\u00e0 dei propri obbiettivi spalanca la bocca e stringe i nemici fra le sue fauci. Il suo nucleo, a differenza di tutti gli angeli precedenti, \u00e8 situato all'interno della cavit\u00e0 orale. Durante il combattimento si getta sulla portaerei \"Over the Rainbow\" e si dirige all'attacco dell'Eva-02, precipitata in mare nella zona di It\u014d. Il suo corpo, che raggiunge i seicento metri di lunghezza, lo rende di gran lunga il pi\u00f9 grande e pi\u00f9 imponente di tutti gli angeli visti prima di lui. Per il suo annientamento si rende necessaria un'operazione condotta dall'Unit\u00e0 02 in collaborazione con la flotta delle Nazioni Unite: il mecha, rimasto momentaneamente imprigionato tra le fauci dell'essere, neutralizza l'AT Field di quest'ultimo e riesce a spalancarne la bocca, cos\u00ec da permettere a due navi da guerra corazzate, evacuate e inabissate grazie alle valvole di Kings, di penetrare all'interno delle sue fauci e di fare fuoco sul nucleo del nemico. L'operazione ha successo e Gaghiel viene sconfitto da Asuka S\u014dry\u016b Langley e Shinji Ikari. Secondo il copione originale per il piano avrebbero dovuto essere usate tre corazzate, ma in fase di realizzazione ne sono state disegnate due. Il comportamento dell'angelo, apparso in mare e non alla volta di Neo Tokyo-3, \u00e8 imputabile alla presenza dello stesso Eva-02 o, pi\u00f9 probabilmente, del primo angelo Adam, ambedue presenti sulle navi della flotta. Il suo nome fa riferimento a Gaghiel (), detto anche Gagiel, Daghiel o Dagiel, che nel folklore giudaico-cristiano \u00e8 l'angelo dei pesci. Il suo nome ebraico \u00e8 traducibile come \"ruggente bestia di Dio\", un dettaglio che \u00e8 stato interpretato come una possibile allusione al suo aspetto, simile a quello di una bestia che combatte in acqua.\nIsrafel.\n \u00e8 il settimo angelo. Come i precedenti si avvicina a Neo Tokyo-3 via mare, venendo intercettato dalle Unit\u00e0 01 e 02 nel tratto di costa corrispondente all'attuale golfo di Suruga. Asuka S\u014dry\u016b Langley, a bordo del suo Eva-02, lo colpisce con il suo Sonic Glaive dividendolo a met\u00e0. Dopo l'attacco l'angelo si rigenera in due parti, ambedue in grado di battersi individualmente. Sotto i loro attacchi i mecha vengono sconfitti e rientrano alla base, in attesa di un secondo confronto con il nemico. In seguito alla prima sconfitta degli Eva 01 e 02 viene attaccato dalle forze armate delle Nazioni Unite, che soprannominano i due individui-figli K\u014d e Otsu. Grazie al provvidenziale intervento dell'ONU si riesce ad arrestare temporaneamente la sua avanzata. La principale caratteristica di Israfel risiede in tale capacit\u00e0 di scissione, simile a quella di un organismo monocellulare, e nella sua effettiva reversibilit\u00e0: i due individui-figli possono riunirsi, formando di nuovo l'individuo-padre. Oltre al corpo l'angelo cambia colore e divide il proprio nucleo, che prima della divisione \u00e8 posizionato al centro esatto del tronco. Tali peculiarit\u00e0, assieme alla lucentezza del corpo, ricordano quelle del mercurio. L'unico modo per sconfiggere Israfel, secondo Misato, \u00e8 \u00abun doppio attacco coordinato sul suo nucleo\u00bb: si suppone che fra i due individui-figli permanga una sorta di legame che ne accomuna i comportamenti e allo stesso modo la vulnerabilit\u00e0. Dopo un processo di rigenerazione l'angelo si fonde di nuovo, cos\u00ec da riacquistare il suo aspetto originario e ricominciare la sua avanzata. Nel secondo scontro con le unit\u00e0 Israfel imita le armi usate contro di lui nella prima battaglia, lanciando contro gli Eva dei raggi dall'alto potenziale distruttivo e utilizzando i propri arti superiori come lame. Durante il combattimento lo 01 e lo 02, muovendosi perfettamente sincronizzati a tempo di musica, attaccano l'angelo. Israfel si divide come nello scontro precedente, e le due unit\u00e0 spiccano un salto nel cielo, sferrandogli un calcio sincronizzato che riesce a distruggerne i nuclei.\nIl settimo angelo prende il nome dal messaggero della musica e della risurrezione, Israfil (). Nella cabala ebraica e nella cultura islamica \u00e8 l'angelo incaricato di soffiare la tromba nel giorno del Giudizio universale, dettaglio collegato all'attacco dell'Eva-01 e 02, armonizzato su una melodia di sessantadue secondi. La sua funzione di angelo della resurrezione \u00e8 stata interpretata come un'allusione alla sua capacit\u00e0 di scissione, grazie alla quale riesce a rigenerarsi dopo un'apparente sconfitta. I nomi con cui la Nerv chiama i due individui generati dalla scissione di Israfel, K\u014d e Otsu, equivalgono agli occidentali A e B, le tipiche nomenclature schematiche attribuite ai primi due elementi di una serie. I termini K\u014d e Otsu provengono dalla serie dei cosiddetti \"tronchi celesti\", dieci kanji corrispondenti ai giorni delle decadi in cui si usava dividere in Giappone i mesi dell'anno nell'antichit\u00e0. Il primo scontro fra gli Eva e Israfel \u00e8 opera di Fuminori Kizaki; la prima met\u00e0 della battaglia musicale invece \u00e8 stata curata da Keisuke Watabe, mentre la seconda met\u00e0 della sequenza \u00e8 stata curata da Yutaka Nakamura.\nSandalphon.\n \u00e8 l'ottavo angelo. Viene rilevato all'interno del cratere vulcanico del Monte Asama in uno stato simile a quello di un embrione umano racchiuso in una crisalide, in cui sono visibili un paio di gambe, due braccia dotate di cinque dita per ciascuna mano, un corpo provvisto di una piccola coda e una testa completa di occhi. La Nerv decide di avviare un tentativo diretto di cattura; l'essere si risveglia durante la fase di prelievo e muta il suo corpo in un breve lasso di tempo: a seguito della tempestiva metamorfosi Sandalphon d\u00e0 luogo a una schiusa, mutando la propria forma. Nella sua forma finale il suo corpo ricorda il pesce Limanda, sia nella forma, sia nella disposizione delle pinne e degli occhi, posizionati in coppia sul lato sinistro della parte frontale del dorso. Si scontra con l'Eva-02, dando prova di elevate capacit\u00e0 di resistenza fisica. Il suo nucleo \u00e8 con ogni probabilit\u00e0 celato all'interno del corpo, ragion per cui non risulta visibile in nessun momento dell'osservazione. Durante il combattimento Asuka e altri membri della Nerv, ricorrendo al concetto di dilatazione termica, elaborano un piano per sconfiggerlo definitivamente. L'Eva-02, sfruttando il liquido di raffreddamento del suo equipaggiamento, fa subire a Sandalphon una termo-costrizione risultante nel danneggiamento della sua stessa struttura corporea.\nIl suo nome allude a Sandalphon (), che nel misticismo giudaico-cristiano viene indicato come l'angelo degli embrioni e dei bambini non ancora nati. Secondo la tradizione ebraica \u00e8 incaricato di differenziare il sesso dei futuri nascituri, in riferimento alla sua fase di crisalide. Durante la sua metamorfosi gli autori della serie decisero di inserire una voce lamentosa di sottofondo, per la quale fu usato il pianto modificato di un bambino piccolo. Il suo design \u00e8 ispirato alle sembianze di esseri viventi preistorici, come il trilobite e l\"anomalocaris\", un predatore estinto vissuto nel periodo del Cambriano e che era al centro di dibattiti scientifici negli anni della prima messa in onda della serie. Negli intenti iniziali degli autori l'idea di un tentativo di cattura di un nemico era prevista per l'undicesimo episodio, mentre il decimo avrebbe presentato un angelo che attacca durante un \"black out\" della Nerv. Secondo una guida sulla serie originale contenuta nel gioco \"Neon Genesis Evangelion RPG\" l'episodio di Sandalphon suggerirebbe che gli angeli siano nascosti in varie parti del globo in stato dormiente e sotto forma di larva. Un fascicolo ufficiale sulla serie ha collegato la sua comparsa al libro di Enoch, ove il Cielo, ritenuto la dimora degli angeli di Dio, indicherebbe un posto in realt\u00e0 presente sulla Terra; la scoperta di Sandalphon nel monte Asama proverebbe che gli angeli \u00abnon si trovano in una dimensione diversa dalla nostra, ma esistono nel nostro medesimo mondo\u00bb. \nMatarael.\n, conosciuto anche con il nome di Matriel, \u00e8 il nono angelo. Le sue sembianze ricordano un aracnide artropode chelicerato. A differenza degli artropodi presenta un unico corpo centrale, dalla cui parte superiore si protendono quattro lunghi ed esili arti sovradimensionati rispetto al resto della struttura, che la rendono affine alla sottoclasse degli opilionidi. Su di essa, simile a un solido geometrico ottenuto dalla sezione di ellissoide, sono evidenti nove disegni e riconducibili alla stilizzazione dell'occhio umano. I primi otto appaiono inscritti in un triangolo equilatero, tranne l'ultimo, disposto al centro della sezione inferiore del corpo e per questo definito \"occhio centrale\", dal quale riversa, come lacrime, un liquido di colore ocra dall'elevato potere corrosivo sui suoi obbiettivi. \u00c8 probabile che l'acido sia prodotto da una ghiandola esocrina disposta all'interno dell'angelo, dettaglio che traccia un'ulteriore analogia con gli aracnidi.\nViene rilevato per la prima volta nella baia di Sagami dalla sorveglianza radar del quartier generale di Fuch\u016b delle forze armate delle Nazioni Unite, che lo identificano come ottavo angelo e non come nono, non essendo a conoscenza dell'esistenza di Lilith. Una volta sbarcato a terra Matarael invade Neo Tokyo-3 e decide di penetrare all'interno della Nerv corrodendo una saracinesca corazzata che porta al quartier generale dell'organizzazione. L'angelo versa il proprio solvente nel pozzo scavato nel sesto episodio della serie dall'angelo Ramiel, e la sua strategia lascia avanzare l'ipotesi che sia memore delle azioni del suo predecessore. Si scontra con gli Eva 00, 01 e 02, che lo sconfiggono tramite dei colpi di arma da fuoco. Come fonte d'ispirazione gli autori hanno voluto creare qualcosa che richiamasse \u00abuna tartaruga capovolta\u00bb. Il nome Matarael (), come altri angeli della serie, trova riscontro in un testo religioso chiamato libro di Enoch, ove viene descritto come l'angelo della pioggia. La citazione del Matarael di \"Evangelion\" si collega alla sua strategia offensiva e al suo potente acido corrosivo, che egli fa piovere sui nemici.\nSahaquiel.\n \u00e8 il decimo angelo. Fa la sua comparsa nell'orbita asteroidale e al di sopra dell'Oceano Indiano, usando il proprio stesso corpo come bomba. Il suo corpo, dalla forma perfettamente simmetrica, \u00e8 simile a quello di alcuni organismi monocellulari, come le amebe. La sua figura risulta molto estesa, superando di decine di volte le dimensioni di un Eva, dettaglio che lo rende l'angelo pi\u00f9 grande di \"Neon Genesis Evangelion\". La sua pelle \u00e8 di colore arancione, con piccoli inserti azzurri. Sul suo corpo sono presenti tre figure geometriche di colore giallo e verde, riconducibili alla stilizzazione di un occhio. Quello che sembra essere l'occhio centrale ospita il nucleo. Prima di mettere in atto il suo attacco al quartier generale della Nerv, inoltre, Sahaquiel stacca alcune piccole porzioni della propria massa principale, dotate di un AT Field e di un elevato potere distruttivo, e le fa precipitare a terra come missili per correggere la propria traiettoria. La sua capacit\u00e0 di scissione, simile a quella di Israfel, sembra vicina alla gemmazione dei protozoi e dei mesozoi. Ha la facolt\u00e0 di interferire materialmente con le apparecchiature militari della Nerv, distruggendo un satellite di ricerca e bloccando le comunicazioni terrestri nemiche con un jamming. Una volta arrivato su Neo Tokyo-3 viene bloccato dall'Unit\u00e0 01, mentre il suo AT Field viene violato dall'Unit\u00e0 00. L'Eva-02 ne distrugge il nucleo, sconfiggendolo definitivamente.\nPer la sua ideazione gli autori si sono ispirati all'omonimo angelo menzionato nel terzo libro di Enoch, indicato come l'angelo dei cieli e guardiano del quarto cielo del Paradiso, un riferimento alla sua caratteristica strategia d'attacco aereo. Il nesso con la sua funzione di guardiano si concretizza nella sua forma allungata, che ricorda quella di un occhio deforme. Il nome Sahaquiel () \u00e8 traducibile inoltre come \"ingegnosit\u00e0 di Dio\", dettaglio interpretato come una possibile allusione ai suoi inediti utilizzi dell'AT Field. Il design \u00e8 ispirato invece all'arte surrealista. Nel progetto iniziale era diverso, con un corpo tagliente a forma di stringa simile a quello di Armisael. Sadamoto disegn\u00f2 la sua immagine per dimostrare che i nemici degli Eva possono essere o non essere antropomorfi, \u00abcome la Seele\u00bb. Nel \"Rebuild\" viene presentato come ottavo angelo. Il suo design, curato da Mahiro Maeda, presenta diverse modifiche: in \"Evangelion 2.0\" il suo AT Field \u00e8 cos\u00ec potente da distorcere la luce e il suo corpo, inizialmente sferico, si dipana e cambia forma, rivelando delle silhouette umane lungo la superficie. Nella parte inferiore del corpo sviluppa un'entit\u00e0 antropomorfa che trafigge le mani dell'Unit\u00e0 01 con delle armi simili a lance, ideata dal regista Takeshi Honda. Hideaki Anno chiese a Takashi Watabe di curarne il nuovo design. Il design di Watabe introdusse delle innovazioni mantenendo l'immagine e la componente biologica dell'originale; sua fu l'idea del corpo sferico del nuovo Sahaquiel. Maeda in un secondo momento propose delle forme umane che danzano sul fondo della sfera. Nel trailer fu mostrato con un effetto a mosaico, cos\u00ec da nasconderne le fattezze e non rivelarle subito agli appassionati; solo in un secondo momento il personale diede una giustificazione narrativa alla cosa. Il design del nuovo Sahaquiel diede delle difficolt\u00e0 agli animatori; il personale, visti i ristretti tempi di produzione, speriment\u00f2 e rifece le scene in stato di confusione, modificandole fino all'ultimo minuto. Masayuki, assistente alla regia, in fase di \"storyboard\" sugger\u00ec l'idea di farlo morire in un'ondata di sangue che allaga Neo Tokyo-3, ispirata alla tradizione \"tokusatsu\" e alla scena in cui Sapporo collassa in \"Nihon chinbotsu\", serie televisiva giapponese fantascientifica del 1974.\nIruel.\n, noto anche con i nomi di Yroul, Yrouel o Ireul, \u00e8 l'undicesimo angelo. In un primo momento si manifesta sotto forma di macchie corrosive su una parete del Sigma Unit del quartier generale della Nerv. In questa prima fase sembra comportarsi come un batterio anaerobico obbligato, forma di vita, cio\u00e8, che tende a non sopravvivere in presenza di alte concentrazioni di ossigeno. La Nerv tenta di debellarlo aumentando la presenza di ozono nell'aria, fallendo nel tentativo. A differenza di tutti i suoi predecessori non \u00e8 un individuo singolo, bens\u00ec una colonia di angeli dalle dimensioni microscopiche, con individui grandi quanto nanomacchine. Tali singolarit\u00e0, simili a dei batteri, sono riunite in un agglomerato che in breve tempo compie un'evoluzione cos\u00ec radicale da arrivare alla forma di un computer. Dopo aver acquisito le caratteristiche tipiche di un organismo vivente e di un circuito elettronico, inoltre, Iruel cerca il codice d'accesso ai tre supercomputer Magi, cuore pulsante della struttura, per attivare un programma di autodistruzione del quartier generale. La dottoressa Ritsuko Akagi fa fronte alla minaccia elaborando un piano strategico, credendo che sia meglio incrementare l'evoluzione del nemico e inserire un programma tale da farlo optare per la coesistenza con il Magi System: definita \"hacking inverso\", l'idea consiste nel favorire la penetrazione dell'angelo nell'ultimo dei Magi non ancora contaminato, Caspar, inducendolo ad autoestinguersi. Grazie al programma di Ritsuko Iruel viene sconfitto, il quartier generale viene messo in salvo e il computer centrale torna alla modalit\u00e0 ordinaria.\nL'idea di una battaglia contro un nemico invisibile \u00e8 stata suggerita dall'animatore Mitsuo Iso, sceneggiatore del tredicesimo episodio della serie. Il nome fa riferimento a Iruel, che viene indicato come l'angelo della paura. Il nome \u00e8 stato visto come un possibile riferimento al costante senso di terrore che si avverte fra i membri della Nerv durante la sua violazione. In termini biologici il programma di autoestinzione del nemico \u00e8 accostabile a un processo di apoptosi cellulare; la coesitenza con il Magi System, invece, lo porta in una condizione di simbiosi con i computer della Nerv. Le propriet\u00e0 di Iruel, come l'autoreplicazione, l'elaborazione dei dati e l'autoregolazione delle colonie, sono simili a quelle di un assemblatore molecolare universale. Il termine venne usato per la prima volta dall'ingegnere Kim Eric Drexler nei suoi scritti sulla nanotecnologia molecolare. Nel linguaggio comune indica un microscopico assemblatore fantascientifico capace di costruire atomo per atomo qualunque cosa; se si creasse un esemplare a partire da una molecola proteica tale dispositivo sarebbe capace di autoreplicarsi e costruire altri dispositivi, a sua volta capaci di autoreplicazione. Al giorno d'oggi la costruzione di detto assemblatore universale appare impossibile per la scienza moderna. Da ci\u00f2 si desume che gli angeli sarebbero tecnologicamente superiori agli esseri umani.\nLeliel.\n \u00e8 il dodicesimo angelo. Il suo corpo \u00e8 diviso in due parti, dotate ognuna di diverse caratteristiche fisiche: la prima \u00e8 una sfera fluttuante striata di bianco e nero, mentre la seconda si presenta simile a un'ombra nera. In realt\u00e0 il corpo sferico \u00e8 la sua vera ombra, mentre l'apparente ombra presente a terra \u00e8 il corpo principale. Il suo diametro \u00e8 pari a 680 metri, con uno spessore di tre nanometri. Egli estende il proprio AT Field solo in vicinanza del nemico, un processo che coincide con la manifestazione dell'apparente ombra capace di inghiottire la materia che incontra. Tale fisicit\u00e0 \u00e8 mantenuta tramite un AT Field invertito, al cui interno si estende uno spazio numeroimmaginario chiamato mare di Dirac, cio\u00e8 una dimensione parallela. Durante un combattimento l'ombra scura si estende ai piedi dell'Eva-01 e inizia a fagocitarlo, intrappolandolo all'interno del suo spazio, ma non viene chiarito se il suo vero obiettivo fosse l'assorbimento dell'umanoide o un contatto diretto con il suo pilota, Shinji Ikari. Facendo fronte a queste difficolt\u00e0 la dottoressa Ritsuko Akagi elabora una strategia per distruggerlo e recuperare l'Unit\u00e0 01. Il piano prevede che tutte le bombe N\u00b2 esistenti vengano scaricate nell'ombra dell'angelo, intervenendo con gli AT Field dei due Eva rimasti per un millesimo di secondo nello spazio dei numeri immaginari del nemico. Durante il conto alla rovescia per lo sganciamento degli ordigni il corpo sferico galleggiante si spezza e ne fuoriesce l'Unit\u00e0 01, che causa un'anomalia nel circuito di numeri immaginari, abbattendo il nemico.\nNella tradizione giudaico-cristiana Leliel \u00e8 l'angelo della notte e in alcuni testi religiosi viene chiamato \"principe del concepimento\". La nomenclatura allude sia alla sua ombra, nera come la notte, sia alla fuoriuscita dell'Unit\u00e0 01, che richiama l'immagine di un parto, particolare che conferisce all'angelo di \"Evangelion\" le caratteristiche di un grembo materno. Nel motivo geometrico del corpo sferico sono visibili inoltre delle figure geometriche simili a stilizzazioni di genitali femminili. Il nome Leliel () significa \"mascella di Dio\", dettaglio che \u00e8 stato interpretato come un riferimento alla sua abilit\u00e0 di consumare e fagocitare ogni oggetto che entra in contatto con il suo vero corpo.\nL'immagine di un'ombra scura che si aggira in un'ambientazione estiva e il motivo geometrico del corpo sferico dell'angelo sono ispirati al surrealismo e all'optical art. L'architetto giapponese Yasutaka Yoshimura ha paragonato il suo design all'opera \"Fragment 5\" di Bridget Riley. Per spiegare la natura dell'angelo e del suo mare di Dirac, inoltre, la dottoressa Ritsuko avanza l'ipotesi che il suo corpo sia formato da stringhe. Shinji, una volta intrappolato al suo interno, incontra e dialoga con un altro se stesso, che si presume essere Leliel stesso. La scena, ambientata in un treno, fu una idea dell'assistente alla regia Kazuya Tsurumaki, che si ispir\u00f2 a un sogno che fece da piccolo. Secondo i \"filmbook\" ufficiali della serie inoltre i due Shinji della sequenza rappresenterebbero i concetti psicologici di Io e Super-io. Il mare di Dirac rappresentato nell'anime, ispirato all'omonimo concetto di Paul Dirac, \u00e8 invece attinto dal romanzo dello scrittore giapponese Ry\u016b Mitsuse.\nNel progetto originale l'episodio di Leliel avrebbe dovuto contenere un semplice scontro bellico tradizionale, seguendo la pista stabilita dalle puntate precedenti; il personale, per\u00f2, per non svelare subito gli enigmi sulla vera natura dei nemici decise di inserire un episodio con un angelo interessato pi\u00f9 agli esseri umani che al loro annientamento. Per lo scontro la Gainax condens\u00f2 le idee di quella che avrebbe dovuto essere una sorta di trilogia di episodi con la stessa tematica. Nel tredicesimo, intitolato , Shinji sarebbe stato assorbito da un \"apostolo\", mentre l'operazione di recupero avrebbe impiegato tutta la puntata seguente. Nel sedicesimo, , un nemico sarebbe per la prima volta entrato in contatto con un essere umano. L'angelo Leliel, nello scenario iniziale, avrebbe selezionato fra i versi di alcuni animali e diverse lingue umane quella giapponese, cos\u00ec da poter comunicare con Shinji. Tsurumaki e il personale della serie cambiarono idea, trovando l'idea di un angelo che conversa con linguaggio umano \u00abtroppo anticlimatica\u00bb e \u00abda \"pulp fiction\"\u00bb; fu cos\u00ec che gli autori pervennero allo scenario finale, in cui \u00abShinji in realt\u00e0 conversa con se medesimo\u00bb.\nBardiel.\n \u00e8 il tredicesimo angelo. La sua natura, simile a quella di un micete o di un batterio viscoso di tipo parassitario, gli permette di infiltrarsi nel corpo dell'Eva-03, trasportato per via aerea dalla divisione statunitense al quartier generale giapponese della Nerv. Il suo periodo di incubazione risulta essere piuttosto lungo, siccome i sintomi ne rivelano la presenza solamente durante il test di attivazione del mecha, e non prima che il suo pilota, T\u014dji Suzuhara, sia esposto al contagio; dopo la contaminazione sul dorso dell'unit\u00e0 si apre uno spiraglio, al cui interno sono visibili dei filamenti fusi simili a ifa. Non necessitando di una fonte energetica esterna, inoltre, Bardiel non ricorre alla batteria interna dell'Eva-03. Il suo diagramma d'onda \u00e8 arancione, come Leliel, fattore che non ne permette l'immediata identificazione. Durante la sua avanzata verso Neo Tokyo-3 combatte contro lo 00, facendo colare all'interno del corpo dell'unit\u00e0 una sostanza liquida di colore bianco dall'alto potere irritante. Da questo particolare s'intuisce come le sue modalit\u00e0 di attacco non appartengano a un essere singolo che agisce mediante una volont\u00e0 propria, ma a un aggregato di angeli dalle dimensioni microscopiche pari a quelle di un batterio che cooperano e lavorano in comunit\u00e0, come Iruel. L'Eva-03 inizia a subire rapide mutazioni morfologiche normalmente impossibili per gli umanoidi, come l'allungamento delle braccia, che nel corso del combattimento diventano di tre volte pi\u00f9 lunghe rispetto alle loro normali dimensioni. L'angelo viene sconfitto dall'Eva-01 di Shinji Ikari, attivato tramite un nuovo sistema di pilotaggio chiamato Dummy System, che distrugge l'Evangelion infetto. Nella tradizione mistica ebraica, e in particolare negli scritti di Enoch, Bardiel () \u00e8 il nome dell'angelo che governa la grandine. Nell'angelologia occidentale \u00e8 considerato l'angelo dei fulmini. Il nome potrebbe allude alla sua contaminazione, avvenuta durante il passaggio dell'Unit\u00e0 03 in una coltre di nubi temporalesche. Gran parte delle scene su Bardiel sono state prodotte dalla Production I.G, che aveva gi\u00e0 contribuito alla realizzazione delle animazioni per il combattimento contro l'angelo Iruel. Nel \"Rebuild of Evangelion\" viene presentato nel ruolo di nono angelo.\nZeruel.\n \u00e8 il quattordicesimo angelo. Irrompe nella citt\u00e0 di Neo Tokyo-3 nel diciannovesimo episodio della serie, immediatamente dopo la sconfitta di Bardiel. Zeruel, al contrario delle fattezze dei suoi predecessori, \u00e8 pressoch\u00e9 antropomorfo, con un aspetto simile a quello di un uomo mutilato. \u00c8 dotato di arti superiori e inferiori, entrambi privi di estremit\u00e0, di un tronco lungo e squadrato e di un'apertura superiore all'altezza del collo simile a un cranio. Nella parte posteriore presenta i segni di un paio di ali, che nell'iconografia classica e popolare sono il simbolo universale delle creature angeliche. In combattimento d\u00e0 prova di grande forza fisica, tanto da riuscire, primo fra tutto gli angeli della serie, a invadere il Central Dogma. \u00c8 in grado di mimetizzarsi alle apparecchiature radar, facolt\u00e0 che gli permette di penetrare nel quartier generale dell'organizzazione senza incontrare ostacoli. Dispone di due modalit\u00e0 di attacco principali: la prima consiste in fasci di luce esplosivi che emette dagli occhi e dall'elevata potenza di fuoco, mentre la seconda arma \u00e8 rappresentata dai suoi sottili arti superiori. Zeruel riesce a muovere le braccia mediante un meccanismo a soffietto come lame, distendendole dalle spalle e riavvolgendole a mo' di fisarmonica dopo aver colpito l'avversario. Bench\u00e9 il nucleo dell'angelo sia esposto al centro del petto, come in molti suoi simili, a differenza degli angeli precedenti possiede una corazza protettiva atta a nasconderlo in caso di pericolo. Usando tale sistema di sicurezza si difende dall'Unit\u00e0 00 di Rei, che cerca di condurre un attacco suicida a mezzo di una bomba N\u00b2. Prima che la bomba possa colpirlo Zeruel nasconde il nucleo, mentre lo 00 viene sconfitto. Tale capacit\u00e0 lascia presumere che il nemico fosse cosciente dell'ordigno N\u00b2 e che esista un qualche sistema di comunicazione tra gli esemplari d'angelo. Viene sconfitto dall'Eva-01, che, entrato nello stato del berserk, lo divora, introiettando il suo elemento S\u00b2.\nLa sua prima tecnica d'attacco \u00e8 ispirata a quella del Jet Beetle di \"Ultraman\". Nella tradizione mistica giudaico-cristiana Zeruel, detto anche Cerviel, Zeruch o Zeroel, \u00e8 l'angelo della forza, in riferimento alla sua elevata potenza fisica. Il suo nome \u00e8 traducibile in \"braccio di Dio\", dettaglio al quale \u00e8 stata collegata la sua seconda tecnica offensiva. I suoi arti, sottili come un foglio di carta, sono stati interpretati come un possibile gioco di parole fra le parole e . All'ideazione della sua struttura di base ha collaborato il \"mangaka\" Yoshit\u014d Asari. Lui stesso dichiar\u00f2: \u00abQuando mi venne chiesto di collaborare mi dissero che il corpo dell'angelo doveva apparire lento e impacciato, ma che in realt\u00e0 era cos\u00ec forte da potersi prendere gioco [dell'Evangelion]\u00bb. Per la tematica di base dell'episodio, in cui Shinji sceglie di combattere contro il nemico dopo aver lasciato temporaneamente la Nerv, si ripresero alcune idee inizialmente previste nella quindicesima puntata. Nel \"Rebuild of Evangelion\" viene presentato come decimo angelo. Il suo design, nuovamente affidato ad Asari, presenta delle modifiche, eccezion fatta per il teschio, quasi identico a quello della serie classica; nella versione cinematografica dispone di tentacoli simili a fogli di carta, che avvolge attorno al proprio corpo come le fasce di una mummia. Durante il combattimento divora l'Unit\u00e0 00 con Rei Ayanami, assumendo le sembianze di una figura femminile antropomorfa, ma viene sconfitto dall'Eva-01. Per le sembianze del nuovo angelo gli autori si sono ispirati al mostro King Joe di \"Ultraseven\" e a un angelo presente nel progetto originario della serie, un \"apostolo-origami\" a forma di cubo ispirato al nastro di M\u00f6bius. La sua forma antropomorfa femminile invece \u00e8 ispirata a Riderman di \"Kamen Rider\".\nArael.\n \u00e8 il quindicesimo angelo. A differenza dei predecessori appare e rimane in orbita satellitare geostazionaria per tutta la durata della sua osservazione. Il suo corpo \u00e8 completamente luminescente, ragion per cui non vengono mai mostrate le sue effettive sembianze. In un primo momento si limita a mantenersi immobile a distanza costante dalla Terra, dispiegando delle gigantesche ali luminescenti. Asuka S\u014dry\u016b Langley, con il suo Eva-02, si posiziona al centro di Neo Tokyo-3 per intercettarlo, ma l'essere incomincia a erodere la sua mente mediante un'onda che i radar non riescono a rilevare per la mancanza di una concomitante reazione interna di energia termica. Un simile stratagemma, privo di forza bruta ma egualmente capace di scuotere psicologicamente i piloti dei mecha, \u00e8 rintracciabile nei successivi Armisael e Tabris. Il metodo di attacco di Arael \u00e8, secondo la dottoressa Ritsuko, un tentativo di \u00abindagare l'animo umano\u00bb e di contattare il pilota dell'unit\u00e0. L'emissione energetica del fascio di luce ha una lunghezza d'onda nello spettro del visibile, un fenomeno ascrivibile alla presenza di un AT Field dalle caratteristiche sconosciute. L'angelo fa rivivere ad Asuka i suoi traumi infantili, facendola inabissare nel proprio inconscio, nel probabile tentativo di indagare la lunghezza d'onda mentale di un uomo apprendendone i meccanismi e rendere inoffensivo il bersaglio a bordo dell'Evangelion. L'Unit\u00e0 02 e lo 00 provano a sferrare dei colpi con le proprie armi da fuoco, ma tutti i tentativi vengono vanificati dal suo AT Field. Arael, se fosse apparso in orbita satellitare cosciente della gittata di fuoco dei nemici, risulterebbe essere strategicamente superiore alla Nerv. Viene sconfitto dall'Eva-00, che scaglia in orbita l'arma detta lancia di Longinus, capace di raggiungere l'orbita in pochi istanti e riuscire a distruggere senza difficolt\u00e0 l'AT Field dell'essere celeste.\nNella tradizione mistica giudaico-cristiana Arael viene considerato l'angelo degli uccelli, interpretazione che sembra coincidere con le sembianze dell'angelo di \"Neon Genesis Evangelion\", simili a quelle di un rapace. Il nome Arael () pu\u00f2 essere tradotto come \"luce\" o \"vista di Dio\", dettaglio interpretato come un riferimento al fascio di luce tramite il quale attacca la psiche di Asuka. Nel libro di Enoch viene presentato come l'angelo della visione. Durante la produzione della serie il suo ruolo ha subito delle modifiche: Arael era pensato per apparire nel diciannovesimo episodio, avrebbe usato le sue dodici ali semitrasparenti come arma da taglio ad alta frequenza e sarebbe apparso all'interno dell'atmosfera terrestre. Le unit\u00e0 Evangelion per far fronte alla sua potenza avrebbero dovuto affrontarlo in uno scontro aereo, in cui Shinji avrebbe tentato di salvare Asuka. Per realizzare le sequenze della battaglia psicologica fra l'angelo e Asuka gli autori potrebbero essersi ispirati alla psicologia della Gestalt, e in particolare alla teoria del campo dello psicologo tedesco Kurt Lewin, secondo la quale ogni individuo \u00e8 parte di un contesto in cui ciascuno crea la propria realt\u00e0.\nArmisael.\n \u00e8 il sedicesimo angelo, il penultimo ad apparire nella serie originale. Inizialmente \u00e8 dotato di un corpo luminescente e una forma circolare non ben definita; in seguito si stabilizza in aria al di sopra della valle di \u014cwaku, limitandosi a ruotare intorno al proprio asse. Una volta arrestata la propria rotazione l'angelo realizza di getto una metamorfosi in \"string\" (cavo), sembianze in cui \u00e8 capace di allungare il proprio corpo e di compiere movimenti particolarmente veloci. Sfruttando la propria velocit\u00e0 sferra un attacco contro l'Unit\u00e0 00, perforandone il corpo all'altezza del grembo. Ricerca cos\u00ec un contatto fisico e mentale con l'obbiettivo, violando le componenti dell'unit\u00e0, guidata dal pilota Rei Ayanami. Si ipotizza che Armisael prosegua l'incursione psichica di Arael, volta a consumare la mente del pilota dell'Unit\u00e0 02, lanciandosi in un attacco comunicativo con Rei, mirato a condividerne i sentimenti e l'anima. Rei, penetrata dal nemico, perde i sensi e nel livello pi\u00f9 profondo della sua coscienza incontra un'altra se stessa, cio\u00e8 Armisael medesimo, che le parla con dolcezza usando le parole provenienti dal suo stesso inconscio. L'angelo chiede alla ragazza di unirsi con lui, cos\u00ec da alleviare il dolore causato dalla contaminazione. Ayanami, dopo essersi risvegliata, attiva un processo di autodistruzione della propria unit\u00e0, portando fuori controllo il nucleo dello 00 e causando un'inversione dell'AT Field. L'umanoide provoca un'esplosione cos\u00ec violenta da inglobare e annientare l'essere angelico e distruggere gran parte di Neo Tokyo-3.\nArmisael () negli scritti esoterici \u00e8 l'angelo del grembo; nella tradizione ebraica, inoltre, una donna potrebbe alleviare il dolore del parto invocandone il nome. Durante la battaglia sulla schiena dello 00 si sviluppa un organismo eteromorfo con contorni che richiamano le forme degli angeli precedenti. Se ne deduce, dunque, che Armisael racchiuda in s\u00e9 le informazioni genetiche degli altri angeli. La sua forma, simile a un anello a doppia elica, ricorda la struttura genetica degli esseri umani o una superficie matematica non orientabile, come il nastro di M\u00f6bius o la bottiglia di Klein, in cui non \u00e8 possibile stabilire un interno o un esterno perch\u00e9 esiste un solo lato e un solo bordo. Poco prima dell'esplosione e della sconfitta del nemico l'Eva-00 assume la sagoma di Rei Ayanami, mentre Armisael si dispone sul suo capo come un'aureola di luce, attributo iconografico cristiano degli angeli o dei santi. Non viene chiarito se tale forma costituisca o meno la vera fisionomia dell'Unit\u00e0 00, o se sia invece il frutto del controllo di Armisael o una delle sue possibili evoluzioni. Armisael, confermando l'ipotesi di una comunicazione fra i vari esemplari d'angelo, memore delle esperienze dei suoi predecessori Leliel e Arael, dimostra di essere a conoscenza della psiche umana. Durante lo scontro viene scalfito dal Prog-Knife dello 01, emettendo un verso simile a un grido umano.\nTabris.\n \u00e8 il diciassettesimo angelo, l'ultimo ad apparire in \"Neon Genesis Evangelion\". Nella serie animata \u00e8 noto con il nome di Kaworu Nagisa, nuovo pilota dell'Eva-02. Dopo essere giunto a Neo Tokyo-3 si impossessa dell'unit\u00e0 nel tentativo di introdursi nella zona pi\u00f9 profonda del quartier generale della Nerv, ove crede sia custodito Adam, la cui anima \u00e8 stata impiantata nel suo corpo. Alla scoperta della vera identit\u00e0 del gigante bianco custodito nella Nerv, Lilith, egli decide di interrompere il proprio attacco e affida il suo destino all'Unit\u00e0 01 di Shinji, diretta al suo inseguimento, lasciandosi uccidere. Secondo il \"Nuctemeron\" di Apollonio di Tiana Tabris \u00e8 un demone, uno dei geni della sesta ora e angelo del libero arbitrio. Il Tabris di \"Evangelion\", riprendendo la funzione delle antiche fonti religiose, sceglie di morire per mano di Ikari, lasciando sopravvivere l'umanit\u00e0. Lo stesso \"Nuctemeron\" cita un demone della terza ora chiamato Cahor, pronunciato in giapponese, indicato come l'angelo dell'inganno, particolare che potrebbe essere collegato alle sue ingannevoli sembianze antropomorfe. Come Arael e Armisael, che hanno tentato di entrare in contatto con gli animi di Asuka e Rei, Kaworu persegue aggressivamente di toccare i pensieri di Shinji, ma tramite un pacifico scambio umano anzich\u00e9 un attacco aperto, usando parole ed espressioni per dimostrare i propri sentimenti amichevoli. Egli sostiene che gli AT Field sono \u00able mura dell'animo\u00bb che tutti possiedono, dunque egli neutralizza l'AT Field di Shinji eliminando il muro attorno al suo cuore. Seguendo gli angeli precedenti, che hanno assunto varie forme, come Sandalphon, inizialmente ritrovato sotto forma di un embrione umano, Tabris ha assunto la forma d'uomo raccogliendo informazioni dai suoi predecessori.\n\"Rebuild of Evangelion\".\nNella tetralogia cinematografica \"Rebuild of Evangelion\" vengono introdotti numerosi angeli e quelli apparsi nell'anime originale ha una numerazione differente. Nei capitoli della saga sono stati realizzati con modelli tridimensionali e in computer grafica, con l'eccezione del nono e del decimo angelo, basati su Bardiel e Zeruel. Quando gli angeli vengono uccisi compare un arcobaleno; il simbolo potrebbe fare riferimento alla Genesi, secondo la quale esso fu posto nel cielo da Dio come testimonianza del Suo patto con No\u00e8. Nel \"Rebuild\", a differenza della serie classica, non hanno nomi; secondo Masayuki i loro nomi vennero esclusi in fase di sceneggiatura perch\u00e9 fra il personale essi non venivano mai usati, ricordandoli a stento. I nuovi esseri che compaiono nei lungometraggi sono:\nAltri media.\nGli angeli appaiono nelle opere tratte da \"Neon Genesis Evangelion\", con sembianze e ruoli diversi. Ad esempio, nella trasposizione a fumetti della serie, disegnata dal \"character designer\" Yoshiyuki Sadamoto, Sandalphon, Matarael, Iruel e Leliel non compaiono e il numero degli esseri \u00e8 ridotto a soli dodici esseri. Ulteriori differenze vengono introdotte nel manga \"\", in cui sono raffigurati come delle creature che prendono possesso dei corpi di persone decedute per cercare di ottenere delle gemme chiamate \"nuclei\".\nNel videogioco \"Shin seiki Evangelion - 2nd Impression\" viene introdotto un angelo chiamato . L'angelo nel corso degli eventi si presenta in tre forme differenti. Nella prima forma il nemico presenta un corpo formato da piastre a forma di disco, dalle quali spuntano piccoli aculei simili a forbici e, sul fondo, degli arti simili a quelli di un insetto; quando viene attaccato l'Angelo originale si disperde, evitando i colpi degli Evangelion, e ritorna al proprio stato iniziale. Dopo una metamorfosi si trasforma in una pupa, per poi evolversi nella forma finale, simile a quella di un insetto volante; nella sua terza forma l'angelo riesce a dividere l'AT Field e assorbe l'energia delle unit\u00e0 Evangelion. Nel corso del videogioco viene affrontato da tutte e tre gli Eva della Nerv, infliggendo gravi danni allo 00 e allo 02. In uno degli scenari del videogioco Shinji viene quasi sconfitto in combattimento, ma l'Unit\u00e0 01 va in stato di berserk e lo affronta in combattimento. Il suo corpo, che in realt\u00e0 \u00e8 una ombra immateriale senza sostanza, gli permette di rianimarsi dopo ogni apparente sconfitta. Il suo nucleo si nasconde all'interno di una ragazza chiamata Mayumi Yamagishi. All'angelo in un altro scenario viene permesso di assorbire tutta l'energia dello 01, cos\u00ec da farlo andare in sovraccarico; in questo modo il nemico viene abbattuto definitivamente. Il suo design \u00e8 stato curato da Mahiro Maeda, che aveva gi\u00e0 fatto parte del personale della serie classica.\nNel gioco da tavolo , pubblicato dalla Kadokawa Shoten, oltre a Sachiel, Shamshel, Ramiel, Gaghiel, Israfel, Materael e Sahaquiel compaiono due angeli mai apparsi nella serie animata originale. Il primo, , ha le sembianze di un mollusco di colore viola. Sulla parte superiore del guscio presenta un motivo grafico riconducibile alla stilizzazione di un occhio. Il secondo, chiamato , ha una forma simile a quella di una sfera di colore arancio. Ulteriore nemici compaiono in un altro gioco da tavolo chiamato : , simile a una spora acquatica che spara proiettili energetici; , un angelo umanoide dotato di un cannone energetico di protoni; , simile a un dinosauro, che attacca tramite artigli, e , a forma di virus e capace di attaccare manipolando la forza di gravit\u00e0. Gli angeli sono stati usati, oltre che nei videogiochi tratti dall'opera televisiva, in altri giochi distaccati dal \"franchise\" di \"Evangelion\", come in \"MapleStory\", , pubblicato dall'azienda Square Enix, \"Monster Hunter Explore\" della Capcom e nei due prodotti videoludici e \"Summons Board\" della GunHo Online Entertainment. Nel videogame \"Divine Gate\" della stessa casa di produzione gli angeli del \"Rebuild\" vengono raffigurati in vesti antropomorfe e con nomi differenti. Un nemico simile agli angeli di \"Evangelion\" compare in un episodio cross-over dell'anime \"Shinkansen henkei robo Shinkalion\", il cui design unisce quello di diversi angeli del \"Rebuild\".\nInterpretazioni e riferimenti culturali.\nGli scrittori Patrick Drazen e Dani Cavallaro hanno analizzato la cosmologia della serie, paragonandola a quella shintoista presentata nei testi del \"Kojiki\" e del \"Nihon shoki\". Secondo Drazen la cosmogonia proposta da Anno, nonostante i riferimenti giudaico-cristiani, presenterebbe un forte impianto giapponese di fondo. Egli ha paragonato il First Impact, e pi\u00f9 in particolare la presenza della Luna Bianca degli angeli e della Luna Nera dell'umanit\u00e0, al mito giapponese sull'origine del mondo, secondo cui il cosmo sarebbe nato da un brodo primordiale caotico simile a un uovo, dal quale si sarebbero poi separati la luce e l'oscurit\u00e0. La lancia di Longinus inoltre \u00e8 stata paragonata ad , la lancia dei due \"kami\" creatori Izanagi e Izanami; secondo il mito con \"amenonuhoko\" le due divinit\u00e0 creatrici avrebbero formato la prima isola dell'arcipelago giapponese. Drazen, notando come la Luna Nera venga posta nella penisola di Izu, ha interpretato la mitopoiesi della serie come \u00abuna cosmogonia secondo la quale l'intera vita umana sulla Terra scaturisce dal Giappone\u00bb, o \u00abuna versione \"hi-tech\" del \"Kojiki\"\u00bb.\nPer gli scrittori Jonathan Clements e Helen McCarthy l'uso di simboli religiosi occidentali, come le esplosioni cruciformi generate dagli angeli, porterebbero a pensare alle credenze occidentali come a un'invasione aliena all'interno di \"Eva\", ma a loro dire i simboli affonderebbero le radici in degli approfondimenti personali di Anno sugli archetipi e la psicologia junghiana. Gli scrittori hanno inoltre interpretato \"Evangelion\" come una riproduzione della guerra del Pacifico dal punto di vista giapponese, soprattutto per quanto riguarda gli eventi apocalittici finali. Susan J. Napier, critica e scrittrice statunitense, ha invece collegato le creature mostruose di \"Evangelion\" e altri anime al trauma della bomba atomica subito dal popolo giapponese dopo Hiroshima e Nagasaki. Per il ricercatore Marcello Ghilardi essi rifletterebbero i sentimenti di una parte della giovent\u00f9 giapponese dei Novanta, un'epoca in cui la societ\u00e0 giapponese era nel pieno della crisi economica e dove \u00abla capacit\u00e0 di reazione e di fiducia nel futuro sembrava svanita\u00bb, mentre l'impossibilit\u00e0 di identificare chiaramente l'origine delle difficolt\u00e0 rendeva la societ\u00e0 paralizzata, \u00abpreda di un senso di attesa e di precariet\u00e0\u00bb.\nI critici hanno paragonato gli angeli ai \"kaij\u016b\", mostri tipici della fantascienza giapponese. I recensori di Anime Academy hanno invece collegato \"Evangelion\" ad altri prodotti \"monster of the week\" precedenti, come \"Sailor Moon\" e \"Power Rangers\", rintracciando delle influenze in \"Macross\" e nelle opere di G\u014d Nagai. Anche la rivista d'arte \"Real Time\" ha analizzato gli angeli, descrivendo il loro design come un riflesso di una serie di archetipi antichi e moderni, paragonandoli ai dipinti aztechi, ai murali di Joan Mir\u00f3 e ai cubi di Donald Judd. Ramsey Isler di IGN ha invece interpretato le battaglie contro i nemici come una metafora dei tentativi di Anno di sconfiggere i propri demoni interni e la propria depressione. La studiosa Mariana Ortega, notando come la Lilith mitologica rappresenti \"l'Altro Lato\", \u00abuna specie di mondo oscuro in cui i desideri libidici e inconsci profondi non vengono controllati\u00bb, ha interpretato \"Evangelion\" come un possibile racconto di \u00ablotte psichiche fra Io e inconscio, ombra junghiana e anima/animus\u00bb. Secondo Ortega, inoltre, lo scopo della Nerv, la Seele e gli angeli sarebbe una sorta di ritorno al grembo materno. Per Dani Cavallaro gli angeli potrebbero essere visti come delle concretizzazioni delle ansie e delle paure dei personaggi principali. Alexander Greco di Fifth Wall Renaissance in particolare li ha interpretati come una rappresentazione delle paure di Shinji. Altri studiosi li hanno descritti come una rappresentazione dell'Altro che Shinji deve affrontare per poter formare la propria identit\u00e0. La scrittrice giapponese Kotani Mari inoltre ha interpretato i nemici come una rappresentazione del concetto di abiezione formulato dalla filosofa Julia Kristeva. Susan Napier, notando come gli angeli siano \u00abesplicitamente associati\u00bb a Gend\u014d nel corso della serie, li ha descritti come delle \u00abfigure paterne\u00bb. Lo stesso Hideaki Anno ha paragonato Gend\u014d e il primo angelo Adam a delle figure paterne, dicendo di aver voluto ricalcare il complesso edipico postulato da Sigmund Freud:\nAccoglienza.\nIl design e i combattimenti degli angeli hanno ricevuto giudizi positivi da parte della critica e del pubblico di appassionati. Dopo la prima messa in onda la rivista \"Newtype\" ha chiesto ai propri lettori di scegliere il proprio angelo preferito; Kaworu si \u00e8 imposto al primo posto con un'ampia maggioranza e 195 voti, seguito da Sachiel, Ramiel e Zeruel. Nel 2017 la testata giornalistica \"Livedoor News\" ha aperto un'indagine simile; nel sondaggio Adam e Ramiel si sono posizionati rispettivamente al primo e al secondo posto. Il periodico, parlando delle possibili ragioni della popolarit\u00e0 di Ramiel, ha parlato della bellezza delle sue sembianze geometriche, dispiacendosi per la bassa posizione conquistata da Arael, apparso all'undicesimo posto. WatchMojo ha inserito gli angeli fra i mostri pi\u00f9 terrificanti dell'animazione giapponese. Nick Creamer di Anime News Network ha elogiato il primo scontro contro Sachiel, definendo la sua faccia a disco \u00abiconica\u00bb. Creamer ha espresso parole di encomio per le battaglie contro i vari angeli, descrivendole come \u00abun'accattivante combinazione di riconoscibili design inquietanti di mostri giganti, configurazioni tattiche fantasiose e bellissime e splendide animazioni dei combattimenti\u00bb.\nLa battaglia sincronizzata contro Israfel ha ricevuto un'accoglienza positiva da parte dei recensori e dei critici. Comic Book Resources ha descritto il combattimento come \u00abuna delle scene d'azione migliori dell'intera serie\u00bb. Anche lo scontro contro Bardiel e quello contro Zeruel hanno suscitato pareri positivi. La rivista statunitense \"Anime Invasion\" ha inserito la battaglia di Zeruel all'ottavo posto fra i combattimenti pi\u00f9 belli della storia dell'animazione giapponese. Stuart Nilson, recensore di Hoopla.nu, ha elogiato le modifiche introdotte in \"Evangelion 2.0\" e la \u00abgrande variet\u00e0\u00bb di sembianze degli angeli. Anche Martin Theron di Anime News Network e Nicoletta Browne di T.H.E.M. Anime Reviews hanno espresso alcuni commenti positivi in proposito al loro design, giudicandolo \u00abstupefacente\u00bb. Justin Sevakis di Anime News Network ha apprezzato l'omissione dei loro nomi nei capitoli del \"Rebuild of Evangelion\", eliminando cos\u00ec i riferimenti giudaico-cristiani della serie originale, giudicati \u00abconfusionari\u00bb.\nInfluenza culturale e \"merchandising\".\nL'immagine degli angeli \u00e8 stata sfruttata per produrre degli articoli di \"merchandising\", come \"action figure\", magliette, fermacarte, borse, abbigliamento intimo, modellini collezionabili e prodotti culinari. Nel 2005, per celebrare il decimo anniversario della prima messa in onda della serie, il \"mangaka\" Mine Yoshizaki l'ha omaggiata progettando diverse \"action figure\" degli angeli in sembianze antropomorfe per una linea intitolata Angel XX; fra i vari modelli ha ideato dei pupazzetti di Lilith e Sachiel ispirati al \"character design\" di Rei Ayanami. Il sito web Evastore, distributore ufficiale di articoli e beni di consumo ispirati a \"Neon Genesis Evangelion\", ha adottato come propria mascotte un angelo chiamato Yuru-Shito, poi usato per dei prodotti e per un gioco di ruolo ufficiale sulla serie.\nSecondo Guido Tavassi, studioso e critico di animazione giapponese, il \u00abrivoluzionario\u00bb aspetto degli angeli pu\u00f2 essere annoverato fra le innovazioni stilistiche introdotte dall'anime, \u00ab[che] propone una completa astrazione delle forme dei nemici, [...] con una scelta che avr\u00e0 un impatto enorme sul design delle serie del genere [mecha] successive\u00bb. Il design di Matarael ha ispirato Nobuhiro Watsuki per la creazione del costume con occhi di Usui Uonuma, uno dei personaggi del manga \"Kenshin - Samurai vagabondo\". Una parodia di Matarael \u00e8 presente in \"FLCL\", una serie OAV prodotta dallo studio Gainax. Leliel invece ha ispirato Y\u016bichir\u014d Oguro per la creazione dei nemici di \"Gekiganger 3\", cio\u00e8 gli alieni dell'Impero Kyo'akk, provenienti da una dimensione chiamata \"Oscuro universo delle stringhe\". Anche i creatori di \"Avatar - La leggenda di Aang\" hanno preso ispirazione dagli angeli di \"Evangelion\" per il design del panda Hei Bei. Jonathan Clements e Helen McCarthy hanno rintracciato una possibile influenza di \"Evangelion\" sui Dolem, principali antagonisti di \"RahXephon\". Per Tasha Robinson di \"Sci Fi Weekly\" anche gli Angeli delle Tenebre di \"Aquarion\" sarebbero stati influenzati dagli angeli di \"Eva\". Jemima Sebastian di IGN ha paragonato una scena di \"Godzilla vs. Kong\", in cui King Kong su una nave subisce un attacco sottomarino di Godzilla, al combattimento fra Gaghiel e Eva-02 presente nell'ottavo episodio della serie."}
{"id": "130070", "revid": "1008732", "url": "https://it.wikipedia.org/wiki?curid=130070", "title": "25 Phocaea", "text": "25 Phocaea (\"fo-see'-a\", in italiano 25 Focea) \u00e8 un asteroide della Fascia principale.\nPhocaea fu scoperto da Jean Chacornac il 6 aprile 1853 all'osservatorio astronomico di Marsiglia (Francia), dove lavorava come assistente. Fu il primo dei sei pianetini da lui individuati. Phocaea fu battezzato cos\u00ec in onore di Focea, citt\u00e0 greca dell'antichit\u00e0 (l'attuale Fo\u00e7a in Turchia; il suo nome deriva dalla \"foca\", l'animale simbolo della citt\u00e0, raffigurato anche sulle monete) dalla quale, circa 2.600 anni fa, partirono i fondatori di Marsiglia.\nIl pianetino \u00e8 anche il membro rappresentativo degli asteroidi Focea, che hanno un semiasse maggiore compreso fra 2.25 e 2.5\u00a0AU, un'eccentricit\u00e0 maggiore di 0.1, e un'inclinazione compresa fra 18\u00b0 e 32\u00b0.\nOsservazione dalla Terra.\nIl 13 maggio 1998 Phocaea ha occultato la stella SAO 139602 di magnitudine 8.3 (osservazioni in Arizona hanno permesso di raccogliere alcune informazioni sulla forma dell'asteroide).\nIl 22 gennaio 2004 alle 14:21 UTC ha occultato la stella 2UCAC30798950 di magnitudine 11.9 (occultazione osservata in Giappone e Russia)."}
{"id": "130071", "revid": "709565", "url": "https://it.wikipedia.org/wiki?curid=130071", "title": "AGIL", "text": "Il paradigma sociologico indicato dall'acronimo AGIL \u00e8 stato introdotto da Talcott Parsons come strumento di analisi di una societ\u00e0 e pi\u00f9 in generale di un qualsiasi sistema sociale.\nL'assunto base del paradigma dal quale muove il sociologo statunitense, nell'ambito della sua lettura in chiave funzionalista dei sistemi sociali, \u00e8 che ogni sistema per sopravvivere e svilupparsi deve saper risolvere quattro classi di problemi funzionali richiamate dalle quattro lettere dell'acronimo: \nIl paradigma.\nIn questa sezione viene brevemente analizzato il significato dei problemi funzionali sopra menzionati in riferimento ad una qualsiasi societ\u00e0 (tradizionale o moderna; semplice o complessa).\nLa funzione adattiva riguarda l'adattamento al contesto esterno (sia naturale sia sociale) ed il suo controllo in modo da avere la garanzia che al sistema vengano assicurate le risorse necessarie. La funzione adattiva ci porta dunque ad indagare il sottosistema economico, cio\u00e8 il funzionamento delle strutture che concorrono alla produzione delle risorse intese in senso lato (beni materiali, tecnologie, capitali, informazioni, conoscenze, etc.) e la divisione del lavoro che lo caratterizza. \nSi deve anche osservare che la risposta alle sfide poste dai cambiamenti del contesto esterno possono sollecitare processi di cambiamento delle strutture sociali, creando situazioni di crisi e di tensioni non facili da risolvere.\nLa funzione del raggiungimento dei fini (\"goal attainment\") pone, come la precedente, il sistema in rapporto al suo contesto esterno, ma riguarda la distribuzione e l'impiego delle risorse in riferimento ai fini prioritari che vengono perseguiti. In tal senso possiamo dire che la funzione del raggiungimento dei fini d\u00e0 il sottosistema politico. Nelle societ\u00e0 semplici (poco differenziate) tale sottosistema fa riferimento al capo riconosciuto, al gruppo degli anziani e cos\u00ec via; nelle societ\u00e0 complesse essa chiama in causa le strutture di governo, i partiti politici, i gruppi di pressione ed altro ancora.\nLa funzione integrativa riguarda il raccordo e la necessaria coerenza e armonizzazioni delle decisioni e delle azioni che hanno luogo nelle strutture nelle quali la societ\u00e0 si articola (sottosistemi, collettivit\u00e0, ruoli, etc). Essa riguarda dunque l'ordine, la certezza di funzionamento delle strutture sociali, il rispetto delle aspettative reciproche, ma anche l'utilizzo razionale delle risorse. Concorrono a tale risultato le strutture che presiedono alla formulazione delle norme, che ne controllano il rispetto da parte dei sottosistemi e dei membri della societ\u00e0, e che ne sanciscono negativamente la violazione.\nLa funzione del mantenimento del modello latente \u00e8 il sistema attraverso cui si trasmettono i valori (i modelli culturali) nella societ\u00e0, garantendo che essi siano interiorizzati dai membri della societ\u00e0. Parsons impiega la parola \"socializzazione\" come sinonimo del processo che consente ad un nuovo membro (adolescente, straniero, etc) di \"entrare a far parte della societ\u00e0\", acquisendo orientamenti comportamentali corrispondenti ai valori che la societ\u00e0 custodisce. \nLe strutture che concorrono alla socializzazione dei giovani sono la famiglia (socializzazione primaria), la scuola, le istituzioni di carattere etico-religioso, le strutture di apprendistato lavorativo. \nLa funzione dei modelli culturali \u00e8 quella della creazione di sistemi generali di senso che conferiscono una identit\u00e0 condivisa al sistema sociale e che contribuiscono al controllo delle tensioni. \nNelle societ\u00e0 semplici la trasmissione del modello latente \u00e8 fatta attraverso eventi religiosi, di carattere rituale che servono a rinnovare i legami di appartenenza ed i processi di socializzazione sono affidati ai riti di passaggio.\nApplicazioni del paradigma.\nIl paradigma AGIL pu\u00f2 essere impiegato nell'analisi di un qualsiasi sistema sociale. Lo si pu\u00f2 utilizzare, ad es., nell'ambito della Sociologia delle organizzazioni per studiare organizzazioni formali (aziende, amministrazioni pubbliche, agenzie formative, ecc), ma anche nell'ambito delle componenti elementari della societ\u00e0 (quali la famiglia, i gruppi di interesse, etc). Dobbiamo allo stesso Talcott Parsons molte di tali analisi.\nLe risposte che un sistema sociale riesce a dare alle quattro esigenze funzionali sono evidentemente tra loro interconnesse; le ragioni per considerarle analiticamente disgiunte stanno nella possibili tensioni sociali che si vengono a creare tra tali risposte. Ad esempio, si pu\u00f2 osservare che se le funzioni A e G enfatizzano le esigenze di cambiamento del sistema, le funzioni I e L pongono al centro dell'attenzione le esigenze di conservazione. Si pu\u00f2 inoltre osservare che le esigenze di controllo sociale si affidano in larga misura ai processi di interiorizzazione dei valori (funzione L), ma quando la cultura del sistema entra in crisi occorre investire maggiormente in strumenti di tipo normativo ed in attivit\u00e0 di controllo della loro applicazione (funzione I). In presenza di forti cambiamenti del contesto esterno occorre attivare risposte adattive (A) che possono mettere in crisi le tradizionali modalit\u00e0 di rispondere alla esigenza funzionale del raggiungimento dei fini (G). \nIl paradigma AGIL non \u00e8 dunque solo utile per descrivere il funzionamento di un sistema sociale. L'esame delle modalit\u00e0 con le quali il sistema sociale risponde ai quattro imperativi funzionali e le incoerenze che si creano tra tali risposte pu\u00f2 aiutare a mettere in luce una serie di aspetti problematici. \nIn particolare, come avverte lo stesso Parsons \"[il paradigma], concepito ed utilizzato in maniera appropriata [..] non implica la predominanza empirica della stabilit\u00e0 rispetto al cambiamento\". Esso tende piuttosto ad offrire strumenti concettuali appropriati per comprendere, nella loro diversa connotazione teorica, il problema della stabilit\u00e0 e quello del cambiamento."}
{"id": "130074", "revid": "697352", "url": "https://it.wikipedia.org/wiki?curid=130074", "title": "Impugnazione", "text": "Il termine impugnazione (dal latino \"in pugnare\", 'combattere contro'), nel diritto, designa tanto l'atto giuridico con il quale un soggetto chiede al giudice di eliminare o modificare un determinato atto giuridico, quanto il procedimento che in tal modo viene avviato. \nL'impugnazione pu\u00f2 avere ad oggetto atti giuridici di varia natura, come atti di diritto privato o atti amministrativi, ma l'uso pi\u00f9 frequente del termine \u00e8 riferito alla richiesta di eliminare o modificare un provvedimento giurisdizionale rivolta ad un giudice diverso da quello che l'ha pronunciato o, talvolta, allo stesso giudice. \nI singoli mezzi d'impugnazione previsti dal diritto positivo sono variamente denominati - ad esempio, \"appello\", \"riesame\", \"opposizione\", \"reclamo\", \"ricorso\", ecc. - secondo una terminologia che pu\u00f2 variare da un ordinamento all'altro.\nImpugnazione della sentenza.\nL'esempio pi\u00f9 tipico e frequente di impugnazione \u00e8 nell'ambito di un processo, dove \u00e8 data facolt\u00e0 alla parti (ed eccezionalmente a terzi) di impugnare la sentenza pronunciata in esito allo stesso, consci dell'inevitabile possibilit\u00e0 che sia errata o, comunque, ingiusta. L'impugnazione della sentenza apre una nuova fase del processo o, come si suole dire, un nuovo \"grado di giudizio\", che si svolge innanzi ad un giudice diverso (\"giudice dell'impugnazione\").\nGli ordinamenti, per conciliare l'esigenza di giustizia con quella di certezza del diritto, pongono un limite al numero di gradi di giudizio esperibili, di solito tre, e stabiliscono un termine perentorio entro il quale l'impugnazione deve essere proposta. La mancata impugnazione entro tale termine o l'esaurimento dei gradi di giudizio disponibili determina il \"passaggio in giudicato\" della sentenza: da questo momento la sentenza non \u00e8 pi\u00f9 attaccabile con impugnazioni, per lo meno con quelle \"ordinarie\", giacch\u00e9 l'ordinamento pu\u00f2 prevedere impugnazioni \"straordinarie\" esperibili, in casi eccezionali, contro sentenze passate in giudicato.\nI mezzi di impugnazione delle sentenze sono solo quelli previsti dall'ordinamento, ossia sono \"tipici\". Negli ordinamenti di common law, a differenza di quelli di civil law, il ricorso a certi mezzi d'impugnazione \u00e8 subordinato alla previa autorizzazione discrezionale del giudice adito e/o di quello che ha pronunciato la sentenza impugnata (un mezzo d'impugnazione di questo tipo \u00e8 detto \"appeal by leave\" o \"by permission\", in contrapposizione all\"'appeal as of right\"). Il diritto di impugnare \u00e8 di regola riconosciuto a tutte le parti del processo, tuttavia certi ordinamenti (soprattutto di common law) escludono o quantomeno limitano la possibilit\u00e0 del pubblico ministero di impugnare le sentenze di assoluzione pronunciate dal giudice penale.\nImpugnazioni in senso stretto e gravami.\nIn dottrina si distingue tra impugnazione in senso stretto e gravame. Con la prima vengono contestati vizi specifici della sentenza, che la rendono invalida come atto giuridico. Il \"gravame\", invece, mira al completo riesame della controversia, in modo da giungere ad un nuovo giudizio in sostituzione di quello contenuto nella sentenza impugnata, ritenuto ingiusto. Il gravame, in altri termini, fa s\u00ec che il giudice adito riesamini la controversia in tutti i suoi aspetti e con gli stessi poteri del giudice che ha pronunciato la sentenza impugnata, senza necessit\u00e0 di un preventivo giudizio sulla validit\u00e0 di quest'ultima (cosiddetto \"effetto devolutivo\") mentre nelle impugnazioni in senso stretto il giudizio d'impugnazione, nettamente separato dal giudizio precedente, si articola, almeno sul piano concettuale, in due fasi, una volta all'annullamento della sentenza impugnata (\"giudizio rescindente\") e l'altra - che si pu\u00f2 svolgere anche innanzi ad un diverso giudice - volta ad ottenere una nuova sentenza in sostituzione di quella annullata (\"giudizio rescissorio\").\nNella pratica, la distinzione non \u00e8 sempre cos\u00ec netta, giacch\u00e9 elementi dei due tipi si possono trovare frammisti nei mezzi d'impugnazione previsti dal diritto positivo; pur con queste commistioni, vengono portati quali esempi di gravame e di impugnazione in senso stretto, rispettivamente, l\"'appello\" negli ordinamenti di civil law e il \"ricorso per cassazione\" in quegli ordinamenti di \"civil law\" che, come l'Italia, hanno una corte di cassazione ispirata al modello francese. Negli ordinamenti di common law il giudice dell'impugnazione ha limitate possibilit\u00e0 di rivedere le questioni di fatto decise con la pronuncia impugnata, sicch\u00e9 l'\"appeal\" anglosassone non coincide con l'appello dei sistemi continentali. L'URSS aveva abolito l'appello, ereditato dal previgente ordinamento di civil law, ritenendolo incompatibile con l'idea che giudici sono rappresentanti del popolo, in quanto eletti dalle assemblee popolari o direttamente dai cittadini; le impugnazioni consentivano, quindi, un controllo di sola legittimit\u00e0 sulle sentenze; questo sfavore verso l'appello \u00e8 stato poi imitato da altri stati comunisti anche se, con il tempo, alcuni lo hanno attenuato; caduto il regime comunista, in Russia e negli altri paesi dell'Europa orientale \u00e8 stato ripristinato l'appello secondo la tradizione di \"civil law\".\nLe sentenze suicide.\nNei sistemi di \"civil law\", dove le sentenze devono essere motivate e su questa motivazione si costruiscono i motivi di impugnazione, si pu\u00f2 verificare un \"corto circuito\". La \"sentenza suicida\" si verifica quando la composizione dell'organo giudicante risponde, invece, a criteri di \"common law\", come la presenza di giudici non professionali: \"quando i giurati popolari decidevano la condanna contro il parere del magistrato (presidente della corte straordinaria), costui, incaricato di stendere materialmente il giudizio, v\u2019inseriva argomentazioni contraddittorie che avrebbero permesso alla Cassazione l\u2019annullamento per vizio di forma. In simili casi, tutt\u2019altro che rari, la partecipazione popolare all\u2019amministrazione della giustizia risultava una turlupinatura\".\nIn realt\u00e0, per\u00f2, il fenomeno nasceva ancora prima, sempre in Italia: \"la storia delle sentenze suicide \u00e8 la storia dei consiglieri di Corte d\u2019appello che, durante il ventennio, sfuggivano ai rigori del \"diktat\" del segretario locale del fascio condannando con sentenze dai dispositivi proni e dalle motivazioni contraddittorie, cos\u00ec da ottenere dalla Cassazione \u201cliberale\u201d l\u2019assoluzione per inadeguatezza di motivazione che a Roma (sede di maggiore autorevolezza e credibilit\u00e0) i supremi giudici riuscivano ad emettere resistendo pi\u00f9 decisamente ai mille gerarchi di provincia del duce\"."}
{"id": "130075", "revid": "188116", "url": "https://it.wikipedia.org/wiki?curid=130075", "title": "Ifriqiya", "text": "Ifr\u012bqiya () \u00e8 il nome che gli Arabi dettero alla Provincia Africa, istituita da Roma e mantenuta dai Bizantini.\nCoincidente con tutta l'attuale Tunisia, pi\u00f9 le propaggini pi\u00f9 orientali dell'Algeria e dell'occidentale Cirenaica (chiamata Barqa dagli Arabi), la \"Provincia Africa\" era un paese che produceva pregiato grano e non meno rinomate viti (si ricordi che un cospicuo insediamento fu riservato da Gaio Mario ai veterani delle sue legioni che con lui avevano combattuto in numerose occasioni nel corso dei suoi sette consolati).\nL'intera zona conserv\u00f2 anche negli anni della decadenza un ottimo sistema di canalizzazione delle acque che rendevano fertile e produttivo il suolo anche quando sopraggiunse l'ondata germanica dei Vandali provenienti dalla Penisola Iberica.\nL'Ifr\u012bqiya divenne con l'Islam sede di wil\u0101ya (Governatorato) fin dal VII secolo e il campo fortificato di Qayraw\u0101n ne fu capitale, presto trasformatasi in uno dei pi\u00f9 importanti centri urbani dell'intero Nordafrica islamico, secondo alla sola egiziana al-Fus\u1e6d\u0101\u1e6d. La Sicilia musulmana era parte dell'Ifr\u012bqiya.\nDal \"w\u0101l\u012b\" di Qayraw\u0101n dipese, fino alla sua indipendenza, il sotto-governatorato di al-Andalus, con capitale sub-governatorale a Cordova."}
{"id": "130078", "revid": "117517544", "url": "https://it.wikipedia.org/wiki?curid=130078", "title": "Al-Qayrawan", "text": "al-Qayrawan (, ) \u00e8 l'odierna citt\u00e0 della Tunisia che, nel periodo califfale islamico, fu la capitale del governatorato (\"wil\u0101ya\") dell'Ifr\u012bqiya.\nStoria.\nOriginariamente fu fondata dalla Trib\u00f9 berbera dei Jlass (Zlass in berbero) poi nel 670 venne conquistata dagli arabi musulmani e prese il nome di al-Qayraw\u0101n.\nLa citt\u00e0 perse proprio in periodo aghlabide il suo ruolo di capitale, a vantaggio di Raqq\u0101da, fin quando l'Ifr\u012bqiya fu conquistata all'inizio del X secolo dai Fatimidi.\nGi\u00e0 nel corso del dominio fatimide la regione ifriqiyana fu governata dalla dinastia ziride, inizialmente vassalli dei Fatimidi e che, quando si resero di fatto indipendenti, dovettero subire le devastanti incursioni dei nomadi arabi Ban\u016b Hil\u0101l e Ban\u016b Sulaym, mandati in segno di rappresaglia dai Fatimidi.\nNel 1988 l'UNESCO ha inserito la citt\u00e0 tra i patrimoni dell'umanit\u00e0.\nGrande Moschea di Qayrawan.\nLa citt\u00e0 \u00e8 considerata particolarmente venerabile dai musulmani per la presenza della pi\u00f9 antica moschea del Maghreb, la Grande moschea di Qayrawan, eretta nel VII secolo (I secolo del calendario islamico) dal conquistatore arabo \u02bfUqba ibn N\u0101fi\u02bf (\"S\u012bd\u012b \u02bfOqba\", lett. \"Signor mio (Sayyid\u012b) \u02bfOqba [b. N\u0101fi']\") e per la Moschea del Barbiere del profeta Muhammad (\"S\u012bd\u012b \u1e62a\u1e25b\u012b\", lett. \"Signor mio Compagno [del Profeta]\").\nOpere idrauliche.\nQayraw\u0101n conserva anche due grandi invasi idrici (i cosiddetti \"bacini aghlabidi\"), allestiti per l'appunto nel periodo in cui l'Ifr\u012bqiya fu governatorato ereditario della dinastia aghlabide, la stessa che organizz\u00f2 la conquista islamica della Sicilia nell'827 d.C.\nCuriosit\u00e0.\nL'area di al-Qayraw\u0101n \u00e8 stata utilizzata come set nelle scene di alcuni film, tra cui \"I predatori dell'arca perduta\" per simulare Il Cairo."}
{"id": "130079", "revid": "838137", "url": "https://it.wikipedia.org/wiki?curid=130079", "title": "Sante Veronese", "text": "Biografia.\nLaureato dottore \"in utroque iure\" all'Universit\u00e0 di Padova.\nFu nominato vescovo di Padova l'11 settembre 1758 dopo che il precedente vescovo, Carlo della Torre Rezzonico, era stato eletto papa.\nIl 24 settembre 1759 papa Clemente XIII lo cre\u00f2 cardinale, ma non ricevette mai la berretta cardinalizia e il titolo.\n\u00c8 sepolto nella cattedrale di Padova nella cappella dedicata a san Gregorio Barbarigo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "130091", "revid": "6923", "url": "https://it.wikipedia.org/wiki?curid=130091", "title": "Discovery Channel Pro Cycling Team", "text": "La Discovery Channel Pro Cycling Team, nota in precedenza come Subaru, Montgomery Bell e US Postal Service, era una squadra maschile statunitense di ciclismo su strada, attiva nel professionismo dal 1990 al 2007.\nI pi\u00f9 importanti successi per la squadra arrivarono grazie a Lance Armstrong: sotto la guida sportiva di Johan Bruyneel, il ciclista statunitense fu capace di aggiudicarsi per sette volte consecutive, dal 1999 al 2005, la corsa pi\u00f9 importante del mondo, il Tour de France; i titoli gli saranno poi revocati per doping nell'ottobre 2012. Ulteriori successi giunsero con Paolo Savoldelli al Giro d'Italia 2005 e con Alberto Contador al Tour de France 2007.\nDal 1996 al 2004 sponsor principale del team fu United States Postal Service, agenzia governativa responsabile del servizio di posta negli Stati Uniti, mentre dal 2005 al 2007 fu Discovery Channel, rete televisiva internazionale tematica. Dal 1998 fino alla dismissione l'azienda statunitense Trek forn\u00ec le biciclette alla squadra.\nStoria.\n1988-1993: da Montgomery a Subaru.\nNel 1988 Eddie Borysewicz, gi\u00e0 commissario tecnico della Nazionale statunitense di ciclismo, lasci\u00f2 la Federciclismo USA per fondare una nuova squadra dilettantistica, sponsorizzata per quell'anno da Sunkyong, societ\u00e0 coreana del settore elettronico. Concluso il contratto con Sunkyong, per il 1989 Borysewicz contatt\u00f2 Thom Weisel, presidente e direttore generale della Montgomery Securities, per chiedergli di finanziare la squadra. Weisel, appassionato di ciclismo e corridore nella categoria master, sognava di avere una squadra che partecipasse al Tour de France e accett\u00f2: nacque la squadra Montgomery-Avenir.\nNel 1990 si aggiunse un nuovo sponsor, la casa automobilistica Subaru. Il budget sal\u00ec a 600\u00a0000 dollari, e l'organico venne ampliato a quindici corridori, tra cui il campione olimpico di inseguimento del 1984 Steve Hegg, il campione statunitense Bart Bowen e il giovane Lance Armstrong. La squadra approd\u00f2 al professionismo nel 1991, salvo Armstrong che preparava la prova dei Giochi olimpici del 1992, riservata ai dilettanti. Eccetto qualche corsa in Europa in aprile ed agosto, il calendario era costituito da competizioni americane. Nel 1992 il budget sal\u00ec a un milione di dollari. La squadra venne profondamente rinnovata per disputare le corse europee (e raccogliere punti per la classifica FICP), con l'arrivo di atleti europei come Heinz Imboden, Jaanus Kuum e Denis Roux. Bart Bowen vinse lo Herald Sun Tour e il titolo di campione nazionale.\nNel 1993 il budget di Subaru venne raddoppiato, con l'obiettivo di partecipare al Tour de France; l'effettivo conobbe nuovi importanti cambiamenti, con l'arrivo in squadra dei fratelli Marc e Yvon Madiot. La squadra Subaru-Montgomery sal\u00ec al ventunesimo posto della classifica FICP, che le permise di partecipare alle prove della Coppa del mondo e di poter beneficiare di un invito al Tour. Tra maggio e giugno arrivarono buoni risultati: Wiebren Veenstra ottenne due vittorie di tappa e la classifica degli sprint al Tour DuPont, e nella stessa gara Atle Kv\u00e5lsvoll termin\u00f2 al terzo posto della classifica generale; Miguel Arroyo fu quarto alla Classique des Alpes e nono al Crit\u00e9rium du Dauphin\u00e9 Lib\u00e9r\u00e9, mentre Cezary Zamana, dopo un terzo posto al Tour d'Armorique, vinse una tappa al Crit\u00e9rium du Dauphin\u00e9 Lib\u00e9r\u00e9 e concluse nono al Grand Prix du Midi Libre. Gli organizzatori del Tour proposero alla Subaru-Montgomery di partecipare alla loro corsa con una squadra mista con la francese Chazal-Vetta-MBK; la direzione della Subaru-Montgomery declin\u00f2 per\u00f2 l'offerta e la squadra non partecip\u00f2 alla corsa. In agosto Bo Andr\u00e9 Namtvedt si classific\u00f2 terzo al Tour of Britain e sesto alla Cl\u00e1sica San Sebasti\u00e1n, gara di Coppa del mondo. Alla fine della stagione, la Subaru decise di terminare la sponsorizzazione.\n1994-1997: dalla Montgomery alla US Postal.\nPer la stagione 1994 la squadra non venne costituita. Weisel conserv\u00f2 tuttavia le sue ambizioni e grazie a un investimento personale (dell'ordine di mezzo milione di dollari) lanci\u00f2 una nuova formazione, il team Montgomery Bell, attivo tra i professionisti a partire da inizio 1995. Solo due corridori della precedente Subaru, Darren Baker e Nate Reiss, figuravano nella nuova rosa di undici elementi, perlopi\u00f9 giovani, costruita da Borysewicz. Il principale risultato stagionale per Weisel fu per\u00f2 l'acquisizione di Mark Gorski, gi\u00e0 dirigente per la Federciclismo statunitense, nello staff della squadra.\nMentre Borysewicz dirigeva la squadra nelle competizioni americane, Gorski assisteva Dan Osipow nella ricerca di un nuovo sponsor per il 1996: durante l'estate 1995 arriv\u00f2 la firma di United States Postal Service. L'agenzia postale statunitense si impegnava per tre anni non solo a supportare la squadra, ma intendeva aumentare il budget per la seconda e terza stagione con l'obiettivo di diventare presenza fissa nelle corse europee fino a partecipare al Tour de France 1998. La stagione 1996 doveva permettere di formare e far progredire il gruppo di giovani corridori che formavano la squadra. L'effettivo comprendeva Tyler Hamilton, Marty Jemison e diversi altri elementi confermati dalla Montgomery Bell, ma anche alcuni nuovi arrivi: il lituano Remigius Lupeikis, il tedesco Sven Teutenberg, i polacchi Dariusz Baranowski e Tomasz Brozyna, e il vincitore del Giro d'Italia 1988 Andrew Hampsten. La presenza in squadra di Hampsten, all'ultima stagione da \"pro\", facilit\u00f2 l'invito della US Postal alle corse europee. In aprile nei Paesi Bassi arriv\u00f2 il successo di Hamilton nella classifica finale del Teleflex Tour: in quella corsa Hamilton e Teutenberg vinsero ciascuno una frazione. Poche settimane dopo al Tour DuPont lo stesso Teutenberg fece sua una tappa, Hamilton termin\u00f2 terzo e Hampsten sesto; in giugno Eddy Gragus divenne invece campione degli Stati Uniti.\nAlla fine del 1996 Borysewicz lasci\u00f2 la squadra: fu rimpiazzato per la nuova stagione dal danese Johnny Weltz, gi\u00e0 direttore sportivo all'appena dismessa Motorola. Il russo Vja\u010deslav Ekimov divent\u00f2 il leader della squadra, rimpiazzando Hampsten; altri corridori reclutati furono George Hincapie, Adriano Baffi e Jean-Cyril Robin. Ekimov si classific\u00f2 quarto alla Parigi-Nizza, vincendo la cronometro finale, terzo alla Setmana Catalana, in cui vinse una tappa, e decimo al Giro delle Fiandre. Le successive prestazioni al Crit\u00e9rium du Dauphin\u00e9 Lib\u00e9r\u00e9 dello stesso Ekimov \u2014 ottavo dopo aver vinto due tappe ed essere stato leader della corsa per quattro giorni \u2014 e di Robin, terzo nella graduatoria finale della corsa, assicurarono alla squadra un invito per il Tour de France 1997. In quella \"Grande Boucle\" Robin si classific\u00f2 quindicesimo e Baffi per tre volte tra i primi dieci di tappa. Tutti i nove corridori della US Postal giunsero al termine della corsa.\n1998-2004: le vittorie con Armstrong al Tour de France.\nNell'ottobre del 1997 Weisel mise sotto contratto il campione del mondo 1993 Lance Armstrong: da poco guarito da un cancro dopo aver perso tutta la stagione 1997, aveva appena ripreso l'attivit\u00e0. Armstrong rientr\u00f2 alle corse nella primavera 1998, ma senza risultati di rilievo. Torn\u00f2 ad alti livelli a partire da giugno: dopo il secondo posto alla CoreStates Invitational, vinta dal compagno di squadra Frankie Andreu, si aggiudic\u00f2 una tappa e la classifica finale del Tour de Luxembourg e il Rheinland-Pfalz-Rundfahrt, e concluse quarto alla Vuelta a Espa\u00f1a. Nel 1999, su richiesta di Armstrong, l'ex professionista belga Johan Bruyneel divenne il nuovo direttore sportivo della squadra al posto di Weltz; la squadra non fu particolarmente rinforzata, al contrario alcuni gregari per le salite, come Ekimov, Baranowski e Robin, lasciarono il team. In quella stagione Lance Armstrong, dopo il secondo posto all'Amstel Gold Race, si aggudic\u00f2 a sorpresa ben quattro tappe del prestigioso Tour de France, fra cui le tre cronometro in programma, ottenendo il successo nella classifica generale della corsa. US Postal Service divenne la prima squadra statunitense a portare un proprio ciclista sul podio pi\u00f9 alto del Tour.\nArmstrong rivinse la corsa nei sei anni seguenti (2000, 2001, 2002, 2003, 2004, 2005), venendo accompagnato ogni anno da una formazione di alto livello. Nel 2000 arrivarono a supportarlo Levi Leipheimer, C\u00e9dric Vasseur e, dopo solo un anno all'Amica Chips, Vja\u010deslav Ekimov, mentre per la stagione successiva giunsero in rosa Roberto Heras, V\u00edctor Hugo Pe\u00f1a e Jos\u00e9 Luis Rubiera. Nel 2002 Hamilton, Leipheimer e Vasseur lasciarono la squadra, mentre arrivarono Floyd Landis, Pavel Padrnos e il giovane belga Tom Boonen; nel 2003 si aggiunse Manuel Beltr\u00e1n, mentre nel 2004, con l'addio di Heras, si unirono al team Jos\u00e9 Azevedo e un giovane Jurgen Van Den Broeck. Tra questi, alcuni ottennero importanti risultati individuali in maglia US Postal Service: Boonen termin\u00f2 al terzo posto la Parigi-Roubaix 2002 (lasciando la squadra dopo solo un anno) mentre Heras vinse la Vuelta a Espa\u00f1a 2003.\n2005-2007: l'arrivo di Discovery Channel e la chiusura.\nNel 2005 il team cambi\u00f2 nuovamente sponsor: a US Postal subentr\u00f2 il network televisivo Discovery Channel. La rinnovata squadra entr\u00f2 a far parte del nuovo circuito mondiale UCI ProTour, assumendo una delle venti licenze disponibili. Nel nuovo team americano arrivarono Jaroslav Popovy\u010d e Paolo Savoldelli: quest'ultimo vinse il Giro d'Italia, con un successo di tappa e otto giorni in maglia rosa; nello stesso anno Lance Armstrong vinse il suo settimo Tour de France consecutivo, ritirandosi poi dalle corse al termine della stagione. La stagione 2006 vide la squadra affidarsi a Savoldelli e Azevedo per i Grandi Giri: il bergamasco vinse la cronometro di apertura al Giro d'Italia e concluse quinto in classifica generale, mentre il portoghese si piazz\u00f2 solo diciottesimo al Tour de France (corsa in cui Popovy\u010d vinse una frazione). Nelle classiche del nord i capitani George Hincapie e Leif Hoste salirono entrambi sul podio del Giro delle Fiandre, vinto dall'ex Tom Boonen.\nNel novembre 2006 Ivan Basso, malgrado l'implicazione nell'Operaci\u00f3n Puerto, venne ingaggiato come nuovo leader della squadra per la stagione seguente, con l'obiettivo di ottenere piazzamenti di rilievo nei Grandi Giri. Proprio a causa dell'ingaggio di Basso, l'8 dicembre 2006 le squadre del ProTour annunciarono la volont\u00e0 di bandire la Discovery Channel dal circuito, salvo poi annullare la decisione; il 30 aprile seguente, due giorni prima di comparire davanti al Comitato olimpico italiano, Ivan Basso rescisse il contratto con la squadra. Protagonista della stagione fu il nuovo arrivato Alberto Contador: dopo aver vinto la Parigi-Nizza e la Vuelta a Castilla y Le\u00f3n, in luglio il ventiquattrenne spagnolo si aggiudic\u00f2 il Tour de France, facendo sua anche una tappa e la classifica dei giovani; in quella stessa corsa il capitano designato Levi Leipheimer, anch'egli vincitore di una frazione, concluse terzo.\nNel febbraio 2007 Discovery Channel aveva intanto annunciato la volont\u00e0 di ritirare la sponsorizzazione a fine stagione. Nonostante i successi ottenuti, il 10 agosto 2007 Johan Bruyneel preannunci\u00f2 la dissoluzione della squadra al termine dell'anno, non essendo riuscito a trovare nuovi finanziatori in grado di assicurare la continuazione dell'attivit\u00e0.\n2012: l'inchiesta dell'USADA sulle pratiche dopanti e le squalifiche.\nIl 24 agosto 2012 l'USADA (\"United States Anti-Doping Agency\") ufficializz\u00f2 la decisione di squalificare a vita Lance Armstrong, accusandolo di aver fatto sistematico uso di sostanze dopanti durante la sua carriera, e privandolo di tutti i successi in maglia US Postal Service/Discovery Channel a partire dal 1\u00ba agosto 1998, inclusi i sette titoli al Tour de France. Il 10 ottobre 2012 la stessa USADA pubblic\u00f2 un report di oltre 1000 pagine in cui definiva quello in vigore alla US Postal Service come \"il doping di squadra pi\u00f9 sofisticato, professionale e riuscito mai visto nella storia dello sport\". Il report conteneva testimonianze di 26 persone, tra cui undici ex ciclisti del team (Frankie Andreu, Michael Barry, Tom Danielson, Tyler Hamilton, George Hincapie, Floyd Landis, Levi Leipheimer, Stephen Swart, Christian Vande Velde, Jonathan Vaughters e David Zabriskie) che descrivevano il ricorso a pratiche dopanti organizzate, quali uso di eritropoietina, testosterone e trasfusioni, in seno alla squadra durante i Tour de France vinti da Amrstrong. Venivano riportate anche prove dirette (pagamenti, e-mail, risultati dei test di laboratorio) che dimostravano l'utilizzo di tali pratiche.\nGi\u00e0 il 22 ottobre 2012, in seguito all'inchiesta dell'USADA, la federazione internazionale competente, l'Unione Ciclistica Internazionale, annunci\u00f2 l'intenzione di non appellarsi al Tribunale Arbitrale dello Sport di Losanna, confermando la squalifica ad Armstrong posta in essere dall'USADA e il relativo impianto accusatorio. Sospensioni, squalifiche e revoche dei risultati ottenuti colpirono anche i ciclisti US Postal Service ancora in attivit\u00e0 nel 2012, ovverosia Leipheimer, Hincapie, Zabriskie, Danielson, Barry e Vande Velde, colpevoli anch'essi di ricorso a pratiche dopanti."}
{"id": "130092", "revid": "201394", "url": "https://it.wikipedia.org/wiki?curid=130092", "title": "Vanadium", "text": "I Vanadium sono stati un gruppo musicale formatosi a Milano nel 1980 e attivo per tutto il decennio successivo nell'heavy metal, genere nel quale fu tra i precursori in Italia e del quale fu ritenuto tra i gruppi pi\u00f9 rappresentativi.\nNei dieci anni d'attivit\u00e0 continuativa (esclusa una breve r\u00e9union a met\u00e0 anni novanta) il gruppo vendette pi\u00f9 di dischi.\nStoria del gruppo.\n1979-1980: le origini dei Vanadium ed i primi concerti.\nIl gruppo fu fondato a Milano nel 1979 dai chitarristi Giorgio Occhipinti e Adriano Nava, ai quali si aggiunsero, dopo alcune ricerche, il bassista Gianfranco Ghislotti, il batterista Franco Avella e il cantante Rino Squillace. Il nome della band fu scelto da Pepe Nicola nel marzo del 1979 che in quel momento suonava le tastiere nel gruppo due punti con Giorgio Occhipinti e Rino Squillace dato che lavorava in un'azienda metalmeccanica e sulle chiavi inglesi erano marcate cromo vanadium. Dopo alcune prove, Nava fu allontanato dalla band che inizi\u00f2 le ricerche per un nuovo chitarrista. Ben presto, il quartetto si imbatt\u00e9 nel giovane Stefano Tessarin, ex membro dei Kaos Rock, il quale era appena tornato da un tour con Alberto Camerini, e decise di ingaggiarlo. La band inizi\u00f2 a suonare in piccoli concerti locali, arrivando anche a suonare al 1\u00ba Festival Rock Italiano tenutosi a Roma nel 1980 e nello stesso anno al PalaLido Rock, un festival patrocinato dal Comune di Milano che li vedeva in compagnia di band come Kaos Rock, Gaznevada e Kandeggina Gang, per poi registrare una demo con pezzi in italiano.\nNel periodo successivo a questa primissima fase, sia Occhipinti che Ghislotti partirono per il servizio di leva, abbandonarono il gruppo e formarono pi\u00f9 tardi gli Athena. Al loro posto entrarono nei Vanadium rispettivamente da Giovanni Jimpel e Fortunato Sacc\u00e0, provenienti da una band di cover southern rock. Nella primavera del 1980 i Vanadium aprirono poi il concerto di Joe Jackson al Palalido di Milano in un evento che diede molta risonanza al gruppo.\n1980-1982: I primi successi.\nDopo poco tempo, alcuni avvicendamenti portarono all'uscita dal gruppo di Squillace, Avella e Jimpel. i due componenti rimasti ricrearono velocemente una nuova formazione reclutando il cantante Antonio Lutri ed il batterista Renzo \"Tommy\" Minazzi, proveniente dai Decibel. Con questa formazione, i Vanadium si esibirono ad un concerto che li vedeva assieme ad altre band tra cui i Pulsar, band in cui militavano il cantante Pino Scotto e il tastierista Ruggero Zanolini che qualche anno prima avevano pubblicato un 7\" con la Phonosound Dischi intitolato \"A Man On The Road/Dream\". Tessarin, impressionato dalle capacit\u00e0 di Zanolini, gli chiese di entrare a far parte dei Vanadium, e il tastierista accett\u00f2. Nel frattempo, Lutri aveva abbandonato il gruppo, cosicch\u00e9 Zanolini port\u00f2 con s\u00e9 dai Pulsar anche Pino Scotto, cantante noto per il suo gran carisma e la sua voce graffiante. Poco dopo il gruppo reclut\u00f2 il nuovo batterista Americo Costantino. La band fu allora notata da Vincenzo Reitano, fratello del cantante Mino, che decise di prendere il gruppo sotto contratto dalla sua etichetta, la Mister Records. La band inizi\u00f2 quindi a registrare un primo 45 giri, che prese il titolo di \"We Want Live with Rock 'n' Roll\", pubblicato nel 1981 con la formazione composta da Steve Tessarin, Pino Scotto, Ruggero Zanolini, Fortunato Sacc\u00e0 e Americo Costantino.\nNello stesso anno Tessarin fu per\u00f2 costretto ad abbandonare il gruppo a causa del servizio militare obbligatorio, venendo sostituito da Claudio Asquini; poco dopo, anche Sacc\u00e0 e Costantino decisero di andarsene. Nel frattempo, Pino si rec\u00f2 ad un concerto di un gruppo chiamato New Age. Propose quindi a Domenico \"Mimmo\" Prantera e a Emilio Vettor, rispettivamente bassista e chitarrista della band, di unirsi ai Vanadium. Come nuovo batterista subentr\u00f2 quindi il giovane Lio Mascheroni.\nLa rinnovata band, ottenuto un contratto con la Durium, inizi\u00f2 a registrare il suo primo album, che fu intitolato \"Metal Rock\" e pubblicato nel 1982. L'album, che vendette 8000 copie, presentava un sound fortemente ispirato all'hard rock degli anni '70 con sonorit\u00e0 decisamente pi\u00f9 \"heavy\" ed ispitrate al NWOBHM. All'album, che si apriva con il brano \"We Want Live with Rock 'n' Roll\" gi\u00e0 presentato nel 7\" precedente, segu\u00ec poi un tour con Alvin Lee, durante il quale Asquini abbandon\u00f2 la band per essere sostituito dal chitarrista dei New Age Luigi D'Ermes e la partecipazione al programma televisivo Fresco fresco in cui eseguirono proprio il brano apripista dell'album.\n1983-1986: da \"A Race with the Devil\" a \"Born to Fight\".\nNel 1982, finito il servizio militare, Tessarin riprese il suo posto nel gruppo, e cos\u00ec Vettor e D'Ermes se ne andarono. I Vanadium, che a questo punto vedevano la band composta da Domenico Prantera, Lio Mascheroni, Pino Scotto, Ruggero Zanolini e Stefano Tessarin, rimasero da qui in poi piuttosto compatti, con una formazione che non vide modifiche per molti anni.\nI Vanadium registrarono e pubblicarono su Durium \"A Race with the Devil\" nel 1983, che fu pubblicato anche su Music-Box per la Grecia e Mausoleum Records per il Belgio. L'album, che continuando nella linea del precedente riproponeva in modo personalissimo strutture tipiche dell'hard rock anni '70 in salsa \"hard &amp; heavy\", port\u00f2 la band fuori dall'underground con apparizioni in alcuni show della Rai dell'epoca, consacrandone i successi anche all'estero, tanto che Tony Jasper dedic\u00f2 loro una voce ricca di elogi nella sua \"The International Encyclopedia of Hard Rock &amp; Heavy Metal\" del 1985. Nell'ambito televisivo, un loro brano ripreso da concerto fu inserito nel \"Processo all'HM\", una puntata tematica di Mister Fantasy di Raiuno incentrata proprio sull'heavy metal e che vedeva Beppe Riva, giornalista della rivista Rockerilla con la sua rubrica \"Hard &amp; Heavy\", nel ruolo della difesa.\nNel 1984 venne pubblicato il terzo album della band, \"Game Over\", che vendette 54.000 copie solo in Italia. Il disco vedeva sonorit\u00e0 pi\u00f9 mature, con inserimenti di melodie pi\u00f9 diversificate che si inserivano nella loro tipica struttura hard rock. Il disco divenne poi il manifesto di apertura della trasmissione \"Heavy con Kleever\" prodotta dal canale televisivo musicale italiano videomusic, che consacr\u00f2 cos\u00ec la band al suo apice di popolarit\u00e0. Il tour che ne segu\u00ec li vide come gruppo di punta nel festival metal Italian Massacre di Mantova e nella data del Rolling Stone di Milano la band fece il tutto esaurito. Fu in questo momento di grande popolarit\u00e0 della band che arriv\u00f2 anche il tour che li vide di spalla ai Mot\u00f6rhead e Twisted Sister, prima di pubblicare l'album dal vivo, \"On Streets of Danger\" (Durium, 1985), un documento che ancora oggi ne testimonia la grande energia concertistica e performativa. L'album conteneva poi l'inedito \"You Can't Stop the Music\", del quale fu girato un video musicale.\nNel 1986, ormai raggiunta una fama enorme, la band si rec\u00f2 in Inghilterra, a Londra, dove, sotto la supervisione del noto produttore Lou Astin (che aveva gi\u00e0 lavorato con gruppi del calibro di Judas Priest, Deep Purple, Thin Lizzy e Queen), registr\u00f2 e pubblic\u00f2 \"Born to Fight\" (Durium, 1986).\n1987-1990: Lo scioglimento.\nNel 1987 il gruppo pubblic\u00f2 \"Corruption of Innocence\", prodotto da Jim Faraci, dove il sound si spost\u00f2 molto di pi\u00f9 su sonorit\u00e0 simili al pop metal di stampo americano di quel periodo. L'album comunque ebbe un buon successo e vendette numerose copie anche all'estero. Sempre nel 1987 segu\u00ec la storica compilazione di metal italiano prodotta dalla Durium ed intitolata \"Metalmaniac\", che li vedeva con il brano \"Run Too Fast\" al fianco di band come Gow, Halloween, Angelkillers, Sabotage, Skanners, Danger Zone, Strana Officina e Nuclear Simphony. Poco dopo, tuttavia, la Durium, storica etichetta della band, fu costretta a chiudere. La band perse allora il proprio punto di riferimento e firm\u00f2 un contratto con un'etichetta minore, la Green Line. Nel 1989 la band pubblic\u00f2 il nuovo album \"Seventheaven\", dal suono fortemente commerciale, prodotto da Guy Bidmead.\nIl gruppo, per evitare di commercializzarsi eccessivamente o di cadere nella ripetitivit\u00e0, decise allora di sciogliersi.\n1995-1996: La reunion.\nNel 1995 Scotto e Tessarin decisero di riformare i Vanadium con la formazione storica, e la band incise un nuovo album, \"Nel Cuore del Caos\", connotato da un sound fortemente hard rock cantato in italiano (con testi di Norman Zoia). La band allora si esib\u00ec in un piccolo tour d'addio fino all'anno successivo, il 1996, quando i membri decisero all'unanimit\u00e0 di sciogliere definitivamente il gruppo dopo un ultimo concerto. Dopo lo scioglimento, Pino Scotto e Lio Mascheroni fondarono i Fire Trails, mentre i restanti membri crearono un nuovo gruppo chiamato Diumvana.\nDiumvana.\nDalle ceneri dei Vanadium nascono i Diumvana (anagramma di Vanadium), formati da due terzi del gruppo precedente: Stefano Tessarin, Ruggero Zanolini e Domenico Prantera, con l'aggiunta di Andrea dal Santo (Mitzi) alla voce e Fabrizio Uccellini alla batteria. Nel settembre 2003 Marcello Suzzani subentra a Domenico Prantera. I cinque si esibiscono in vari locali e club del Nord Italia riscuotendo molto successo da parte del pubblico. Il gruppo per\u00f2 si scioglie il 26 gennaio 2008.\nDal collaudato gruppo nascono in seguito diverse band: \"Bobby Trap\", formati da Andrea dal Santo, Fabrizio Uccellini, Marcello Suzzani, che propongono un ampio repertorio di cover sulle orme (e non solo) dei Diumvana, i \"Rock School\", formati da Andrea dal Santo, Fabrizio Uccellini, Marcello Suzzani, che ispirandosi al noto film \"School of Rock\" con Jack Black, che ripercorrono la storia del rock attraverso uno spettacolo originale e di grande effetto, i \"Noize Machine\", band con progetto originale che vede (Andrea Dal Santo) alla voce solista, Gli Wheels of Fire, band con progetto originale che vede Fabrizio Uccellini alla batteria e Marcello Suzzani al basso e back voice, ed i Rustless, che \u00e8 un progetto originale di Stefano Tessarin, Ruggero Zanolini e Lio Mascheroni.\nIl libro.\nL'11 maggio 2014 esce il libro \"Vanadium - la biografia ufficiale\" (Crac Edizioni) scritto dal giornalista Luca Fassina (Hard!, Classic Rock, Metal Maniac, Rolling Stones Online): in 242 pagine la storia raccontata di ottanta persone intervistate, dai Vanadium ai molti musicisti, amici e addetti ai lavori che hanno gravitato attorno a loro. Completano la biografia oltre 300 fotografie storiche, la discografia completa, un albero genealogico di tutte le band coinvolte e oltre tre ore di contenuti multimediali grazie ai codici QR.\nFormazione.\nLa formazione dei Vanadium non ha subito alcuna variazione dopo l'esordio discografico.\nTimeline.\n&lt;onlyinclude&gt;\n&lt;/onlyinclude&gt;"}
{"id": "130094", "revid": "181699", "url": "https://it.wikipedia.org/wiki?curid=130094", "title": "Soccombenza", "text": "La soccombenza viene generalmente definita dalla dottrina un presupposto dell'azione di impugnativa. Comprende in s\u00e9 quello che si chiama interesse ad impugnare.\nPer individuare la soccombenza in un processo (e quindi accertare l'esistenza dell'interesse a impugnare necessario per impugnare una sentenza) si distingue generalmente tra \"soccombenza formale\" e \"soccombenza sostanziale\". Si ha la prima quando una domanda o un capo di domanda o un'eccezione non viene accolta o viene accolta solo in parte o \u00e8 stata accolta una domanda della controparte. La definizione materiale della soccombenza si fonda invece sugli effetti della decisione pronunciata e sulla loro attitudine a pregiudicare la parte. La giurisprudenza \u00e8 costante nell'affermare che la soccombenza si deve considerare in senso pratico, ossia in relazione a un pregiudizio concreto ed attuale, e non teorico.\nSecondo la Cassazione 18 agosto 1998, n\u00b0 8148: \u00ab\"La soccombenza che determina l'interesse ad impugnare deve essere valutata non soltanto alla stregua del dispositivo della sentenza, ma anche tenendo conto delle enunciazioni contenute nella motivazione che siano suscettibili di passare in giudicato in quanto presupposti logici necessari della decisione\"\u00bb.\nIn un processo pu\u00f2 capitare che la soccombenza sia dubbia. Il caso pi\u00f9 tipico \u00e8 quello della motivazione sfavorevole al vincitore.\nAltro caso in cui il giudice decide la compensazione delle spese fra le parti \u00e8 dovuto alla particolare complessit\u00e0 della materia del contendere, ravvisabile da alcuni elementi oggettivi, quali il rinvio pregiudiziale ad altre Corti (Corte Costituzionale, Corte di Giustizia UE, ecc.), ovvero l'esistenza di un contrasto giurisprudenziale con un precedente pronunciamento della Corte di Cassazione, o il dirimersi di questo con una sentenza delle Sezione Unite.\nIl principio della soccombenza afferma che il giudice, con la sentenza che chiude il processo davanti a lui, condanna la parte soccombente al rimborso delle spese a favore dell'altra parte e ne liquida l'ammontare insieme con gli onorari di difesa. \nLa parte soccombente \u00e8 tenuta anche a pagare allo Stato le spese processuali, calcolate in termini di ore lavorate dal giudice, costo delle perizie di parte del pubblico ministero e del giudice, di una quota fissa relativa all'utilizzo della struttura.\nTaluni ritengono che la soccombenza e il ribaltamento di una quota maggiore delle spese processuali sui ricorrenti possano essere uno strumento deflativo del contenzioso civile e un disincentivo al \"moral hazard\", la pratica di tentare una causa per ottenere un risarcimento, essendo, a vantaggio di chi propone ricorso e soccombe, prassi frequente la compensazione delle spese legali fra le singoli parti, e minime le spese processuali a carico dei ricorrenti. Maggiori costi contribuirebbero a ridurre drasticamente liti e resistenze temerarie, e numero e durata media delle cause civili.\nFra gli svantaggi, viene annoverato il rischio di privare completamente molti cittadini del diritto di difesa e alla giustizia civile. Altro argomento deriva dal vantaggio economico in termini di un maggiore risarcimento rispetto a quello riconoscibile preventivamente in sede di conciliazione e arbitrato, che la parte vincitrice trarrebbe dal protrarsi della causa: tale vantaggio potrebbe tradursi in un contributo alle spese processuali non limitato alla parte soccombente.\nNon sempre l'addebito degli oneri alla parte soccombente \u00e8 un deterrente al protrarsi del contenzioso, ad esempio qualora il proponente ricorso ottenesse in appello un risarcimento simile a quello di primo grado, ovvero in uno dei due gradi di giudizio un risarcimento pari a quanto determinato in sede di conciliazione e arbitrato, casi in cui di contro la legge permetterebbe al giudice di penalizzare la parte ricorrente.\nIn presenza di una concentrazione medio-alta delle spese processuali e legali complessive ovvero dei ritardi, oltre la media e in relazione ad un limitato numero di cause (es. 80-20: 80% delle spese processuali o dei ritardi determinati dal 20% delle cause civili), sarebbe fattibile un altro tipo di intervento selettivo di aumento delle spese processuali a carico della parte soccombente, solamente laddove queste siano sensibilmente superiori alla media."}
{"id": "130096", "revid": "6923", "url": "https://it.wikipedia.org/wiki?curid=130096", "title": "Uroboro", "text": "Luroboro (chiamato anche uroburo o uroboros o ancora ouroboros) \u00e8 un simbolo rappresentante un serpente o un drago che si morde la coda, formando un cerchio senza inizio n\u00e9 fine.\nSimbolo molto antico, presente in molti popoli e in diverse epoche apparentemente immobile, ma in eterno movimento, rappresenta il potere che divora e rigenera se stesso, l'energia universale che si consuma e si rinnova di continuo, la natura ciclica delle cose, che ricominciano dall'inizio dopo aver raggiunto la propria fine. Simboleggia quindi l'unit\u00e0, la totalit\u00e0 del mondo, l'infinito, l'eternit\u00e0, il tempo ciclico, l'eterno ritorno, l'immortalit\u00e0 e la perfezione.\nSignificato simbolico nella tradizione occidentale.\nOrigine del nome.\n\"Uroboro\" deriva dal greco , \"ourob\u00f3ros\" / \"our\u0113b\u00f3ros\" (\"\u00f3phis\") composto di \u03bf\u1f50\u03c1\u03ac (coda) e del suffisso -\u03b2\u03cc\u03c1\u03bf\u03c2, corrispondente al latino \"-voro\"; dunque \"(serpente) che si morde la coda\". Un'etimologia \u00abermetica\u00bb legata alla tradizione alchimistica, frutto di libere associazioni non fondate su basi linguistiche, farebbe risalire l\"'ouroboro\" a un \u00abre serpente\u00bb: \u00abIn lingua copta \"Ouro\" significa \"re\", mentre \"ob\", in ebraico, significa \"serpente\"\u00bb. Alexander Roob la mette in relazione ad alcune illustrazioni del serpente \"ouroboro\", che si trovano nell'opera \"Donum dei\" dell'alchimista Abraham Eleazar, pubblicata a Erfurt nel 1735.\nAntico Egitto.\nLa pi\u00f9 antica rappresentazione di un \"uroboro\" si trova in un antico testo funerario egizio, chiamato \"The Enigmatic Book of the Netherworld\", ritrovato nella tomba (KV62) del Faraone Tutankhamon della XVIII Dinastia.\nNell'immagine, incisa all'interno del secondo scrigno, che conteneva il Sarcofago del Re, sono rappresentati due serpenti che si mordono la coda e circondano la testa e i piedi di una figura divina mummiforme. Entrambi i serpenti sono manifestazioni della divinit\u00e0 Mehen, il benefico Dio serpente che protegge la Barca solare di Ra e il cui nome significa \"colui che \u00e8 arrotolato\".\nUn'altra famosa immagine \u00e8 quella che si trova nel \"Papiro di Dama-Heroub\", della XXI dinastia, nella quale si trova Horus bambino, all'interno del Disco Solare, sostenuto dal Leone Akhet (simbolo dell'orizzonte dove il sole sorge e tramonta) e circondato dal dio serpente Mehen, ancora una volta nella forma di un uroboro.\nUn capitolo a parte va riservato all'interpretazione della figura geroglifica dell'uroboro fatta da Orapollo, scrittore egiziano di Nilopoli, autore di \"Hieroglyphik\u00e1\", un'opera in due libri in lingua copta sui geroglifici, non anteriore al sec. IV d.C., scoperta nel 1422 dal viaggiatore Cristoforo Buondelmonti e portata alla corte di Cosimo de' Medici. Quest'opera, concepita probabilmente in un ambiente di eruditi che cercavano di recuperare la misteriosa scrittura egizia, di cui ormai si erano perse le tracce, ebbe un'amplissima diffusione nel Rinascimento e nei secoli successivi. Fino, infatti, alla scoperta del reale significato dei geroglifici egizi compiuta da Champollion, si ritenne che il libro di Orapollo fosse in grado di rivelare i significati morali e religiosi dei misteriosi geroglifici egizi.\nNel \"Libro Primo\", \"Capitolo Secondo\" non viene nominato l'uroboro, ma viene descritto un Serpente che si divora la coda quale simbolo usato dagli antichi Egizi per descrivere il Mondo, l'Universo e l'Unit\u00e0 di Tutte le cose:\n Inoltre, al capitolo LXXXVII del Libro dei Morti, viene descritto un serpente che sembra rimandare all'uroboro:\nGnosticismo.\nLo gnosticismo fu un movimento si svilupp\u00f2 in ambiente ellenistico-romano (soprattutto ad Alessandria d'Egitto) nel II-III secolo e suddiviso in numerose scuole, che interess\u00f2 anche il cristianesimo delle origini . Il serpente era il principale animale simbolico delle correnti degli Ofiti (dal greco , \"ofis\", \"serpente\") e dei Naasseni (dall'ebraico \"n\u00e2h\u00e2sh\", \"serpente\"), che gli attribuivano facolt\u00e0 demiurgiche e talvolta lo associavano al Cristo. Anche il dio gnostico Abraxas era un ibrido umano-animale, con la testa di gallo e il corpo di serpente e diffusissimi erano i suoi talismani con scritte magiche incorniciate dal serpente \"uroboro\", quale simbolo del dio Aion, espressione gnostica della totalit\u00e0 del tempo, dello spazio e dell'oceano primordiale che separava il regno superiore dello pneuma, dalle tenebrose acque del mondo inferiore.\nMitologia norrena.\nNella mitologia norrena, l'uroboro appare come il serpente J\u00f6rmungandr, uno dei tre figli di Loki e Angrboda, che divenne cos\u00ec grande da poter circondare il mondo e afferrare la coda tra i denti. Nelle leggende di Ragnar Lodbrok, in particolare nel \"Ragnarssona \u00fe\u00e1ttr\", il re \"Geatish Herraud\" regala un piccolo lindworm a sua figlia \u00de\u00f3ra Town-Hart. Il lindworm diventa quindi un grande serpente che circonda la camera da letto della ragazza, imprigionandola in un anello in cui si morde la coda. Ragnar Lodbrok combatte contro la creatura e dopo averla uccisa sposa \u00de\u00f3ra. Ragnar in seguito ha un figlio con un'altra donna di nome Kr\u00e1ka e questo figlio nasce con l'immagine di un serpente bianco in un occhio. Questo serpente circond\u00f2 l'iride e si morse la coda, e il figlio fu chiamato \"Sigurd Serpente nell'Occhio\".\nTradizione alchemica.\nNella tradizione alchemica l'uroboro \u00e8 un simbolo palingenetico (dal greco , \"palin\", \"di nuovo\" e , \"g\u00e9nesis\", \"creazione, nascita\", ovvero \"che nasce di nuovo\") che rappresenta il processo alchemico, il ciclico susseguirsi di distillazioni e condensazioni necessarie a purificare e portare a perfezione la \"Materia Prima\". Durante la trasmutazione la Materia Prima si divide nei suoi principi costitutivi, per questo motivo l'uroboro alchemico viene spesso rappresentato anche nella forma di due serpenti che si rincorrono le code. Quello superiore, alato, coronato e provvisto di zampe rappresenta la Materia Prima in forma volatile, quello sottostante il residuo fisso, dalla loro ri-unione in un unico uroboro con le zampe e incoronato (quindi vincitore), si ottiene la pietra filosofale, il \"grande elisir\" o \"quintessenza\".\nLa pi\u00f9 antica rappresentazione di un \"uroboro\" collegato all'alchimia si trova in una raccolta di scritti greci dell'XI secolo che illustra un trattato sulla \"produzione dell'oro\" scritto da un'alchimista chiamata \"Cleopatra\" vissuta ad Alessandria d'Egitto nel tardo IV secolo d.C.\nLa \"Chrysopoeia di Cleopatra\" (da , \"chrys\u00f3s\", \"oro\" e , \"poie\u00een\", \"fare\"), contiene l'immagine di un \"uroboro\", met\u00e0 bianco e met\u00e0 rosso, con all'interno la scritta (\"h\u00e8n t\u00f2 P\u00e2n\"), traducibile come \"l'Uno (\u00e8) il Tutto\" oppure \u00abTutto \u00e8 Uno\u00bb.\nNella stessa pagina si trova un alambicco, alcuni simboli alchemici e un cerchio composto da tre anelli concentrici con scritte in greco che specificano ulteriormente il significato del \"serpens qui caudam devorat\". Nel cerchio centrale si riconoscono i simboli dell'argento (mezzaluna) e dell'argento aurificato (semicerchio radiante). Nel primo anello si legge: \"Uno (\u00e8) il Tutto; e per lui il Tutto e in lui il Tutto; e se non contiene il Tutto, il Tutto \u00e8 nulla\". Nel secondo anello una seconda scritta riporta la frase \"Il Serpente \u00e8 Uno, colui che ha il veleno con le due composizioni\". Questi motti ricordano la famosa espressione eraclitea \"Tutte le cose sono uno\", riadattata da Plotino nel detto \"Tutto \u00e8 ovunque e tutto \u00e8 uno e uno \u00e8 tutto\".\nAltra celebre immagine dell'uroboro, anche questa di origine alessandrina, \u00e8 quella riprodotta da Theodoros Pelecanos nel 1478 sulla base del \"Synosius\" un manoscritto andato perduto e attribuito a Sinesio di Cirene (370-413 d.C.). In questa figura si vede l'uroboro pi\u00f9 simile a un drago, con le zampe, la cresta e il corpo color rosso e verde.\nAnche nell'alchimia islamica la cosmologia e la concezione ermetica dell'Uno-Tutto si incarnano nella figura dell'uroboro come si pu\u00f2 vedere in un antico e celebre manoscritto arabo, il \"Kitab al-Aqalim\" di Abu' l-Q\u0101sim al-\u02bfIr\u0101q\u012b ispirato ai geroglifici egizi (Londra, British Library, MS Add 25724). In esso un serpente che si morde la coda racchiude i quattro elementi che danno origine al cosmo.\nAltri riferimenti storici.\n\u00c8 opinione comune tra popoli indigeni delle pianure tropicali del Sud America che le acque ai margini del disco del mondo siano circondate da un serpente, spesso un anaconda, che si morde la coda.\nL'uroboro ha alcune caratteristiche in comune con il biblico Leviathan. Secondo lo Zohar, il Leviatano \u00e8 una creatura singolare senza compagno, \"la sua coda \u00e8 posta nella sua bocca\", mentre Rashi su Baba Batra 74b lo descrive come \"contorcendosi e abbracciando il mondo intero\". L'identificazione sembra risalire ai poemi di Kalir nel VI-VII secolo.\nInfluenza nella cultura.\nEsempi di uroboro si trovano nel monumento funebre a Maria Cristina d'Austria del 1805, a Vienna, nel quale Antonio Canova pone sul vertice della piramide un medaglione col busto della defunta racchiuso in un uroboro, e nel Pantheon di Roma dove, sul monumento funebre al cardinale Consalvi, lo scultore Bertel Thorvaldsen ha raffigurato un uroboro che circonda il cristogramma.\nPer quanto riguarda l'ambito letterario, il serpente \u00e8 stato usato come allegoria della ciclicit\u00e0 del tempo anche dal filosofo tedesco Friedrich Nietzsche in \"Cos\u00ec parl\u00f2 Zarathustra\" (1883-1885), precisamente nel discorso \"La visione e l'enigma\", anche se non menziona precisamente la figura dell'Uroboro. \"Il serpente Ouroboros\" \u00e8 il titolo di un romanzo fantasy del 1922 di Eric R\u00fccker Eddison. Nel celebre romanzo di Michael Ende \"La storia infinita\" (1979), il talismano Auryn \u00e8 basato sull'uroboro.\nNella cultura di massa il simbolo conta numerose raffigurazioni, in ambito letterario, cinematografico, televisivo, fumettistico e videoludico, specie in ambientazioni di genere fantasy o del mistero. Il simbolo \u00e8 ricorrente, ad esempio, nelle serie televisive \"Dark\", \"L'esercito delle 12 scimmie\", \"Teen Wolf\", \"Freaks!\", \"Millennium\", \"The Lost World\", \"Hemlock Grove\", \"Altered Carbon\" e \"Vikings\", cos\u00ec come nei manga e anime giapponesi \"Fullmetal Alchemist\", \"The Seven Deadly Sins\" e \"Tokyo Revengers.\"\nIn una puntata della serie televisiva \"X-Files\" la coprotagonista Dana Scully se ne fa tatuare uno sulla schiena. L'uroboro \u00e8 anche il simbolo del personaggio Hazama nel gioco '. \"Ouroboros\" \u00e8 anche il titolo dato a un episodio della quattordicesima stagione di \"Supernatural\". Anche il popolare gioco \"Fortnite Battle Royale\" presenta alcuni costumi cosmetici per il personaggio, Trina e Paradosso, con il simbolo dell'Uroboro sulle loro maglie. Nel videogioco ' appare come boss principale del Settore Eridanus."}
{"id": "130097", "revid": "125915761", "url": "https://it.wikipedia.org/wiki?curid=130097", "title": "Metropolitana di Napoli", "text": "La metropolitana di Napoli \u00e8 una rete metropolitana a servizio della citt\u00e0 di Napoli.\n\u00c8 composta da due linee: la linea 1, di tipo tradizionale o pesante, e la linea 6, una metropolitana leggera progettata inizialmente come Linea Tranviaria Rapida, entrambe gestite dall'Azienda Napoletana Mobilit\u00e0 (ANM), societ\u00e0 del comune di Napoli. La linea 6 \u00e8 attualmente senza traffico per consentire la sua estensione fino a Municipio, futuro interscambio con la linea 1.\nLa rete risulta a sua volta interconnessa al pi\u00f9 vasto servizio ferroviario metropolitano di Napoli: tale sistema \u00e8 caratterizzato da un sistema di numerazione condiviso, tariffazione integrata e vari nodi di interscambio. In particolare, la linea 1 interseca sia la linea 2 (operata da Trenitalia sul passante ferroviario), sia le linee della Circumvesuviana e la linea 11 Napoli-Giugliano-Aversa (gestite dalla holding regionale Ente Autonomo Volturno).\n\u00c8 la terza rete metropolitana pi\u00f9 estesa d'Italia, preceduta da quella di Milano e quella di Roma.\nStoria.\nProdromi: la Metropolitana FS.\nNel 1925 a Napoli fu inaugurato il primo passante ferroviario urbano d'Italia, gestito dalle Ferrovie dello Stato, e noto come \"metropolitana FS\". La linea tutt'oggi \u00e8 di fondamentale importanza per la citt\u00e0 poich\u00e9 collega la periferia ovest (Bagnoli) con quella est (San Giovanni - Barra) passando per i punti nevralgici del centro cittadino, come Fuorigrotta, Mergellina, piazza Amedeo, Montesanto, piazza Cavour e piazza Garibaldi. Dal 1997 il servizio \u00e8 denominato come linea 2 nel piano comunale trasporti.\nGli anni '60: il progetto di una metropolitana moderna.\nLa storia della linea 1 inizia negli anni sessanta, quando si inizi\u00f2 a pensare alla realizzazione di una quinta funicolare che collegasse i Colli Aminei con il centro della citt\u00e0, spingendosi fino alla zona di Capodimonte. Il progetto di funicolare fu per\u00f2 subito riconvertito in quello di metropolitana, data l'impossibilit\u00e0 di adottare un sistema a fune per un percorso cos\u00ec lungo. Essa, proprio per la sua elevata pendenza e le zone collinari attraversate, fu denominata inizialmente metropolitana collinare, ed in seguito, prima della fine degli scavi, linea 1.\nDagli anni '70 agli anni '90: i cantieri della linea 1 e della linea 6.\nGli scavi della linea 1 cominciano il 22 dicembre 1976 ma subiscono una brusca frenata per il terremoto dell'Irpinia del 1980. Con la ripresa degli scavi i lavori proseguono lentamente a causa della complessa struttura morfologica del territorio cittadino (prevalentemente collinare) ma anche per problemi di carattere prettamente economico.\nIl 28 marzo 1993 entra in funzione la prima tratta collinare Vanvitelli-Colli Aminei che collega il Vomero con la zona ospedaliera.\nIl 19 luglio 1995 viene inaugurata la tratta in viadotto Colli Aminei-Piscinola che collega la zona collinare con l'area nord di Napoli.\nIl XXI secolo e il completamento della linea 6.\nNel 2001 si raggiunge il centro della citt\u00e0 con la stazione Museo e viene inaugurato il corridoio di collegamento con la stazione di Piazza Cavour della storica Linea 2. Nel corso degli anni vengono inaugurate le stazioni Dante, Salvator Rosa e Materdei.\nNel 2007 entra in funzione anche la linea 6, una metropolitana leggera che collega il quartiere Fuorigrotta, nell'area ovest della citt\u00e0, a Mergellina. La linea \u00e8 stata costruita in parte sul tracciato della \"Linea Tranviaria Rapida\" (LTR), una linea metrotranviaria progettata negli anni ottanta che avrebbe dovuto collegare la zona di Fuorigrotta al quartiere Ponticelli, nell'area est della citt\u00e0. I lavori per\u00f2 non furono mai portati a termine e dopo una serie di lunghe vicissitudini si decise di riconvertire le opere gi\u00e0 realizzate in metropolitana. Dopo essere stata aperta con 4 stazioni, a causa della scarsa attrattiva la linea \u00e8 stata chiusa al pubblico nel 2013 per poter proseguire i lavori in modo pi\u00f9 celere. Negli ultimi anni la linea 6 ha infine raggiunto il quartiere Chiaia e termina a piazza Municipio dove trova un nodo di interscambio con la Linea 1. \nNel biennio 2011-2012 sono state inaugurate le stazioni \"Toledo\" e \"Universit\u00e0\" della Linea 1. Il 31 dicembre 2013 \u00e8 stata inaugurata l'apertura all'esercizio della stazione \"Garibaldi\" (progettata da Dominique Perrault), permettendo di collegare con un unico interscambio la Linea 2, la Circumvesuviana e la rete ferroviaria nazionale, nonch\u00e9 quella dell'alta velocit\u00e0, con la linea 1. Il 2 giugno 2015 viene messa in esercizio la stazione Municipio, mentre il 6 agosto 2021, dopo venti anni di cantieri, \u00e8 stata inaugurata ed aperta al pubblico la stazione Duomo. Stessa cosa per le stazioni Centro Direzionale, Tribunale e Poggioreale.\nDagli anni 2000 in poi, la costruzione delle nuove opere relative alla metropolitana di Napoli ha visto un importante contributo economico dell'Unione europea, tramite i fondi FESR e PON Metro.\nRete.\nLa rete metropolitana si compone di due linee:\nAd agosto 2021, data dell'ultimo ampliamento, l'estensione della rete risultava pari a . Il numero totale delle stazioni \u00e8 23, di cui attualmente attive le 19 della linea 1.\nLe linee.\nLinea 1.\nLa linea 1 \u00e8 stata la prima metropolitana su tracciato riservato della citt\u00e0: chiamata anche \"Collinare\" in quanto presenta diversi tratti in pendenza e un tratto di galleria \"a spirale\", unisce il centro cittadino con la zona collinare del Vomero, la zona ospedaliera fino ad arrivare a Piscinola. Inaugurata nel 1993, nel corso degli anni sono state aggiunte numerose stazioni fino ad arrivare al numero di 19. Sono in costruzione e in progetto ulteriori prolungamenti: la linea in base ai lavori e ai progetti diventer\u00e0 un vero e proprio anello ferroviario.\nLa linea 1 \u00e8 anche chiamata \u00ablinea gialla\u00bb per via del colore con cui \u00e8 disegnata nelle mappe, oltrech\u00e9 per distinguerla dalle altre 3 linee metropolitane (2, 6, 11). Il giallo \u00e8 anche il colore principale utilizzato nella decorazione delle stazioni e dei treni.\nEssa serve quindi complessivamente 19 stazioni, raggiungendo una pendenza massima di 55\u2030; per il trasporto all'interno delle stazioni, sono presenti 52 ascensori e 108 strumenti quali scale mobili, marciapiedi mobili, piattaforme elevatrici e montascale.\nEffettua ogni giorno circa 242 corse dalle 6:00 alle 23:00, con una frequenza pari a 8 minuti nella maggior parte della giornata e con una velocit\u00e0 media di 32 km orari.\nIn media, il servizio viene utilizzato ogni giorno da viaggiatori nei giorni feriali e da viaggiatori nei giorni festivi.\nLinea 6.\nLa linea 6 \u00e8 stata inaugurata l'11 gennaio 2007 ed \u00e8 gestita da ANM. \u00c8 una metropolitana leggera, che collega il quartiere di Fuorigrotta con Mergellina, nei pressi dell'omonima fermata ferroviaria della linea 2: la linea \u00e8 composta da solo 4 stazioni, Mostra (dove avviene un altro interscambio con la linea 2), Augusto, Lala e Mergellina. Sono in fase di realizzazioni i lavori per il prolungamento da Mergellina a Municipio, nodo di interscambio con la Linea 1, con l'aggiunta di altre 4 fermate.\nTutte le fermate fanno parte del circuito delle stazioni dell'arte. Ha una capacit\u00e0 di trasporto di circa passeggeri per ora con una frequenza di circa 5 minuti. Dal 2013 la linea \u00e8 chiusa al pubblico, a causa dei lavori di estensione. \u00c8 prevista la sua riapertura entro il 2022.\nComplessivamente, la linea \u00e8 dotata di 25 impianti di risalita di cui 11 sono ascensori e 14 scale mobili.\nMateriale rotabile.\nParco veicoli.\nAl 2022, il materiale rotabile risulta composto da due tipi diversi di convogli:\nI rotabili della linea 1 hanno una velocit\u00e0 massima di 80 km/h; normalmente sono composti da due unit\u00e0 di trazione agganciate l'una all'altra, ogni unit\u00e0 di trazione \u00e8 composta da due motrici (in testa e in coda) unite tra loro, ogni motrice ha 30 posti a sedere e circa 200 posti in piedi, per un totale di circa 400 posti per ogni Udt. Quindi, i posti totali di ogni treno (2 unit\u00e0 di trazione, cio\u00e8 4 motrici totali) sono poco pi\u00f9 di 800, di cui 120 a sedere. Inizialmente i convogli erano composti da sei motrici (3 unit\u00e0 di trazione) ed occupavano tutta la lunghezza delle banchine alle stazioni, ma successivamente, a causa dell'ampliamento della linea e della scarsit\u00e0 dei convogli a disposizione, per mantenere una buona frequenza delle corse, sono stati accorciati, e per questo, si creano anche dei pericolosi spazi vuoti in banchina ogni volta.\nI convogli utilizzati sulla linea 6 sono le Elettromotrici MN L.6 001-006, che vennero ordinate per essere impiegate lungo una tranvia, nota come Linea Tranviaria Rapida la quale doveva originariamente correre da piazzale Tecchio fino a Ponticelli passando per piazza Municipio.\nSono giunti a Napoli i primi cinque dei 24 nuovi convogli in costruzione presso gli stabilimenti della societ\u00e0 basca CAF (Construcciones y Auxiliar de Ferrocarriles) che andranno ad operare, dopo una fase di collaudo, lungo la Linea 1; Le nuove vetture sono composte da 6 carrozze, tutte collegate tra loro, per una lunghezza totale di 108 metri e sono dotate di impianto di condizionamento, Wi-Fi e sistemi per la riduzione del rumore, e trasporteranno contemporaneamente fino a quattro carrozzelle per diversamente abili e circa 1.200 persone, di cui 130 sedute. La circolazione di questi convogli, \u00e8 prevista nel 2022.\nRimessaggio e manutenzione.\nOgnuna delle due linee dispone di un deposito, ovvero di un luogo deputato per il rimessaggio e la manutenzione dei convogli.\nIl deposito della linea 1, detto \u00abdi Piscinola\u00bb (in quanto situato in loco), occupa una superficie di m\u00b2 e comprende le seguenti aree:\nLe attrezzature tecnologiche dell'officina comprendono:\nLa linea 6, invece, \u00e8 dotata di un'officina provvisoria (situata poco dopo la stazione Mostra), costruita per permettere la manutenzione dei pochi convogli che correvano lungo la linea.\nQuando verr\u00e0 attuato il prolungamento fino a piazza del Municipio, si provveder\u00e0 alla costruzione del \u00abdeposito di Arsenale\u00bb, di maggiori dimensioni e dotato di maggiori attrezzature.\nLe stazioni dell'arte.\nCon la costruzione e il potenziamento delle varie linee \u00e8 stato promosso dal comune di Napoli il progetto \"Stazioni dell'arte\" (\"Piano delle 100 stazioni\") che consiste nell'affidare la progettazione delle stazioni a noti artisti ed architetti contemporanei. Successivamente la regione Campania ha emanato una delibera (deliberazione del 19/05/2006 n. 637) sulle linee guida per la progettazione e realizzazione delle stazioni della rete ferroviaria regionale.\nL'obiettivo perseguito dalle amministrazioni \u00e8 quello di costruire stazioni che siano sia funzionali sia contemporaneamente centri di aggregazione belli e confortevoli; contestualmente l'obiettivo \u00e8 quello di riqualificare urbanisticamente le zone circostanti.\nPer il resto, le stazioni dell'arte sono distribuite lungo le linee 1 e 6 e contengono pi\u00f9 di 180 opere d'arte contemporanea pensate appositamente per le stazioni e prodotte da artisti di fama internazionale oppure da giovani architetti locali, e sono state premiate come le stazioni pi\u00f9 belle d'Europa.\nI reperti archeologici.\nDurante gli scavi della metropolitana sono stati rinvenuti numerosi reperti archeologici.\nQuesti ultimi, attribuibili all'epoca preistorica, greca, romana, bizantina, medievale e aragonese, offrono un'ottima testimonianza della Napoli antica e sono oggi esposti nella Stazione Neapolis, un piccolo ambiente museale facente parte del pi\u00f9 grande complesso del Museo archeologico nazionale napoletano.\nLe cinque stazioni dove sono stati portati alla luce pi\u00f9 reperti, tutte situate nella tratta bassa della linea 1, sono:\nProgetti.\nProlungamenti.\nLinea 1.\nIl completamento della linea 1 prevede la realizzazione di un \u00abanello strategico\u00bb che si chiuder\u00e0 a Piscinola passando per piazza Garibaldi, il Centro Direzionale e l'aeroporto di Capodichino: in questo modo verr\u00e0 ampliata notevolmente la lunghezza della linea, che da 18 km diventer\u00e0 di 25 km.\nIl completamento della linea \u00e8 previsto in due fasi:\nLa stazione del Centro Direzionale verr\u00e0 aperta nel 2022.\nAttualmente la frequenza minima garantita dei treni \u00e8 di 7-8 minuti. La frequenza minima in estate \u00e8, invece, di 10 minuti.\nL'azienda ha acquistato 20 nuovi treni per rinnovare il parco rotabile e aumentare la frequenza delle corse. Il primo dovrebbe essere messo in esercizio nel 2022.\nLinea 6.\nLa linea 6 si estender\u00e0 verso est e verso ovest. Attualmente \u00e8 in costruzione il prolungamento verso est, che vedr\u00e0 un interscambio con la linea 1 a piazza Municipio e quattro nuove stazioni (Arco Mirelli, San Pasquale, Chiaia - Monte di Dio e Municipio), tutte situate nei quartieri di Chiaia e San Ferdinando. La riapertura della linea 6, questa volta da Mostra fino a Municipio, \u00e8 prevista per il 2024, con l'apertura della piazza e del passaggio fino al Porto.\nIl prolungamento verso ovest, invece, \u00e8 ancora in fase di progettazione e prolungher\u00e0 la linea da piazzale Tecchio fino a Citt\u00e0 della Scienza, nel quartiere di Bagnoli.\nIpotesi nuove linee.\nNel 2020 \u00e8 stato presentato il progetto LAN (Linea Afragola-Napoli): noto anche come \"Linea 10\", l'infrastruttura metropolitana collegherebbe il centro della citt\u00e0 con la linea dell'Alta Velocit\u00e0 presso la stazione di Afragola . Il progetto prevede l'utilizzo di una metropolitana leggera automatica (fermate funzionali, banchine corte da 60 metri) con un tracciato lungo 13 km e 13 stazioni, di cui 6 all'interno del comune di Napoli e la restante parte nei comuni di Casavatore, Casoria e Afragola: Cavour (interscambio con linee 1 e 2), Foria, Carlo III, Ottocalli, Leonardo Bianchi, Di Vittorio (interscambio con la linea 1), Casavatore-San Pietro, Casoria-Casavatore, Casavatore centro, Casoria-Afragola, Afragola-Garibaldi, Afragola centro e Afragola-AV. \u00c8 inoltre inclusa una bretella aggiuntiva per collegare la linea al comune di Arzano.\nNel 2021 viene presentato il progetto di una linea (sia urbana che extraurbana) per servire la zona nord di Napoli, che colleghi la stazione Chiaiano della linea 1 alla stazione Licola della ferrovia Circumflegrea, utilizzando in parte il sedime della vecchia e dismessa ferrovia Alifana, attraversando i comuni di Giugliano, Qualiano, Villaricca, Calvizzano, Marano e Mugnano, con una biforcazione per raggiungere il Litorale Domizio."}
{"id": "130098", "revid": "1522738", "url": "https://it.wikipedia.org/wiki?curid=130098", "title": "Episodi di Ken il guerriero", "text": "Questa \u00e8 la lista degli episodi di \"Ken il guerriero\", serie televisiva anime realizzata da Toei Animation e basata sul manga omonimo scritto da Buronson e disegnato da Tetsuo Hara. L'anime \u00e8 composto da due serie intitolate \"Ken il guerriero\" e \"Ken il guerriero 2\", composte in totale da 152 episodi e trasmesse in Giappone su Fuji TV dal 1984 al 1988. L'edizione italiana \u00e8 stata mandata in onda per la prima volta su televisioni locali nel corso del 1987 e del 1988.\nPrima serie.\nLa prima serie comprende 109 episodi e copre gli eventi della prima parte del manga fino allo scontro finale tra Kenshiro e Raoul."}
{"id": "130099", "revid": "262957", "url": "https://it.wikipedia.org/wiki?curid=130099", "title": "Opera incerta", "text": "L'opera incerta (\"opus incertum\") \u00e8 una tecnica edilizia romana che riguarda il modo in cui viene realizzato il paramento di un muro in opera cementizia. Venivano utilizzate pietre di misura diseguale poste con le facce combacianti tra loro, dando come risultato un disegno irregolare e casuale.\nA Roma e nei dintorni fu utilizzata soprattutto dagli inizi del II secolo a.C. fin poco dopo la met\u00e0 del I secolo a.C., ma pu\u00f2 essere presente anche in epoca successiva in costruzioni private di non grande impegno e per i terrazzamenti.\nInizialmente consisteva in una disposizione pi\u00f9 accurata sulla superficie a vista del muro dei \"caementa\" (schegge di pietra e sassi mescolati alla malta nel cementizio romano), facendo in modo che la loro superficie visibile fosse il pi\u00f9 possibile piana. Successivamente la tecnica si \u00e8 sviluppata, tendendo a livellare la superficie del muro, a ridurre lo strato di malta tra i conci e a scegliere pietre di forma e dimensioni pi\u00f9 regolari, arrivando a spianarne la superficie a vista.\nQuando la forma dei conci viene regolarizzata in modo da poter essere maggiormente accostati, con l'ulteriore diminuzione degli strati di malta interposti, si tende a parlare di \"opera quasi reticolata\"."}
{"id": "130100", "revid": "767487", "url": "https://it.wikipedia.org/wiki?curid=130100", "title": "Toto (album)", "text": "Toto \u00e8 il primo album in studio del gruppo musicale statunitense Toto, pubblicato il 15 ottobre 1978 dalla Columbia Records. L'album \u00e8 stato accompagnato dai singoli di successo \"Hold the Line\", \"I'll Supply the Love\" e \"Georgy Porgy\", tutti e tre entrati nella top 50 della Billboard Hot 100 negli Stati Uniti. \"Hold the Line\" in particolare arriv\u00f2 fino al sesto posto in classifica.\nAnche se all'inizio fu accolto in maniera tiepida dalla critica specializzata, l'album ottenne rapidamente un grande successo commerciale e rese famoso il gruppo per il suo stile caratteristico, mescolando vari generi musicali diversi tra loro. Nel 1979 i Toto ottennero la nomination per il Grammy Award nella categoria \"Best New Artist\".\nRiscontro di critica e pubblico.\nLa rivista \"Rolling Stone\" giudic\u00f2 negativamente l'album e sottoline\u00f2 come il tentativo di passare da turnisti a musicisti in carriera era del tutto fallimentare, aggiungendo inoltre che le canzoni di David Paich altro non erano che \"scuse per assoli e parti strumentali\" e che fra lui, Steve Lukather, Bobby Kimball e Steve Porcaro, nessuno dei quattro era vocalmente eccezionale.\nUn giudizio retrospettivo sul portale AllMusic ha sostenuto che l'album al suo tempo ricevette una reazione negativa da parte della critica solo perch\u00e9 gli esperti musicali si sentivano minacciati dalla capacit\u00e0 dimostrata dai Toto di comporre canzoni di qualsiasi genere; al tempo infatti era difficile che un singolo artista potesse tentare di allargarsi su pi\u00f9 generi come i Toto avevano fatto. Sempre AllMusic ha ironizzato sui critici di allora, riguardo alla storia dei generi, in quanto fu proprio questa diversit\u00e0 che ha reso l'album cos\u00ec ben voluto dagli ascoltatori del tempo. Infatti se da una parte ci fu la negativit\u00e0 della critica, dall'altra ci fu un'ottima risposta di pubblico, permettendo all'album di ottenere due dischi di platino sia in patria che in Canada e il disco d'oro in Germania.\nCopertina.\nL'artista Philip Garris, meglio noto per aver realizzato diverse copertine dei Grateful Dead, ide\u00f2 l'emblema dell'album dopo aver ascoltato un verso del brano \"Manuela Run\" (\"You better watch that sword that's hanging over you\" - \"Faresti meglio a guardare quella spada che \u00e8 appesa sopra di te\") facente riferimento alla Spada di Damocle. La spada rappresenta anche il potente sound della band e la loro capacit\u00e0 di cimentarsi con vari generi. Garris disegn\u00f2 la spada a doppio taglio proprio per indicare questa versatilit\u00e0 musicale. I nastri intorno all'anello di ferro indicavano invece l'Anno internazionale del bambino che cadeva il 1979.\nTracce.\nChild's Anthem.\nPrimo brano dell'album, si tratta di uno strumentale eseguito in quasi tutti i tour della band. Divenne il lato B di alcuni dei singoli estratti.\nI'll Supply the Love.\nSecondo singolo estratto dall'album, arriv\u00f2 al 45\u00ba posto della Billboard Hot 100, dove rimase per cinque mesi. La stilistica del brano \u00e8 molto diversa da quella dei soliti pezzi della band a volte aggressivi altre volte molto leggeri, questa canzone \u00e8 fortemente influenzata dalla disco music, forse il genere musicale pi\u00f9 in voga in quel periodo. Il brano fu eseguito in tutti i tour tranne nel \"Fahrenheit World Tour\" e nel \"Seventh One World Tour\".\nGeorgy Porgy.\nTerzo singolo estratto dall'album, arriv\u00f2 al 48\u00ba posto della Billboard Hot 100. Il brano segue molto la scia del precedente \"I'll Supply the Love\", infatti anche questo risente molto delle influenze della disco music. Nelle registrazioni compare anche la cantante Cheryl Lynn, che interpreta la parte della voce principale nel ritornello del brano. \u00c8 stato eseguito in tutti i tour della band fino a quello del venticinquesimo anniversario.\nManuela Run.\nUno dei brani pi\u00f9 rock dell'album, fu eseguito durante il \"Toto Tour\", il \"Tambu World Tour\" e nel Summer tour del 2012.\nYou Are the Flower.\nBrano dalle forti influenze disco. Fu la canzone che Bobby Kimball scrisse e che port\u00f2 alle audizioni che i Toto stavano facendo per trovare un cantante. Il pezzo piacque cos\u00ec tanto che fu inserito nel primo album. Il solo di Steve Lukather presente in questo brano \u00e8 probabilmente uno dei pi\u00f9 belli mai scritti dal chitarrista. Fu utilizzato come lato B del singolo \"I'll Supply the Love\". Il gruppo esegu\u00ec questo brano dal vivo solo nei medley durante il \"Reunion 99 World Tour\" del 1999 e nel successivo \"Summer Festival Tour\" del 2000.\nGirl Goodbye.\nAltro brano rock, anche questo caratterizzato da un altro dei pi\u00f9 bei soli di Steve Lukather. Fu il pezzo con cui la band apr\u00ec i propri concerti nei primi tour. Durante la met\u00e0 degli anni ottanta, il brano in scaletta compariva tra gli ultimi. Fu eseguito in tutti i tour della band. Joseph Williams, cantante del gruppo dal 1986 al 1989, dichiar\u00f2 che \"Girl Goodbye\" era il suo brano preferito dei Toto.\nTakin' It Back.\nBrano soft rock che rispecchia di pi\u00f9 il background musicale della band durante gli anni 70. \u00c8 uno dei pochi del gruppo scritto e cantato da Steve Porcaro, non fu mai eseguito dal vivo. Fu inoltre il lato B del singolo \"Hold the Line\".\nRockmaker.\nQuarto ed ultimo singolo estratto dall'album, fu distribuito soltanto nei Paesi Bassi. Il testo \u00e8 riferito alla vita della rockstar che, dopo aver tanto lottato, diventa una celebrit\u00e0 e non ci crede, un po' come era successo alla band stessa. Il brano fu eseguito solo nel \"Toto Tour\" e nell\"'Hydra World Tour\".\nHold the Line.\nUno dei brani pi\u00f9 famosi della band. Primo singolo del gruppo, arriv\u00f2 al quinto posto della Billboard Hot 100. Eseguito in tutti i tour della band ed \u00e8 inoltre stato inserito nella colonna sonora di vari videogiochi e film.\nAngela.\nRispetto agli altri brani dell'album, questo segue pi\u00f9 uno stile di ballata classica. Brano cantato da Steve Lukather, fu eseguito solo durante l\"'Hydra World Tour\" e durante il \"Kingdom Of Desire World Tour\"."}
{"id": "130101", "revid": "4506", "url": "https://it.wikipedia.org/wiki?curid=130101", "title": "Opus incertum", "text": ""}
{"id": "130102", "revid": "1263156", "url": "https://it.wikipedia.org/wiki?curid=130102", "title": "1440 (numero)", "text": "Millequattrocentoquaranta (1440) \u00e8 il numero naturale dopo il 1439 e prima del 1441."}
{"id": "130105", "revid": "767487", "url": "https://it.wikipedia.org/wiki?curid=130105", "title": "Hydra (Toto)", "text": "Hydra \u00e8 il secondo album in studio del gruppo musicale statunitense Toto, pubblicato nell'ottobre del 1979 dalla Columbia Records. L'album non \u00e8 riuscito a replicare le vendite del debutto, producendo come unico singolo di successo \"99\", che entr\u00f2 nella top 30 della Billboard Hot 100 negli Stati Uniti, mentre \"St. George and the Dragon\" e \"All Us Boys\" fallirono l'accesso in classifica.\nRiscontro di critica e pubblico.\nIl portale AllMusic ha ipotizzato che il minor successo ottenuto dal secondo album rispetto al primo era dato dalla mancanza di un sound riconoscibile in entrambi i lavori, che avrebbe consentito agli ascoltatori di identificare immediatamente la proposta sonora dei Toto. Quest'album infatti presenta un sound maggiormente hard rock e meno vario rispetto a quello adottato nel debutto l'anno precedente. AllMusic ha inoltre suggerito che la maggior parte del pubblico non aveva familiarit\u00e0 con il film \"THX 1138\", su cui si basava l'idea dietro \"99\", per cui ha indotto la gente a trovare i testi irrimediabilmente astrusi, impedendo alla canzone di diventare un grande successo come avrebbe potuto essere.\nTracce.\nHydra.\nIl brano \u00e8 uno dei pi\u00f9 conosciuti, anche se non fu estratto come singolo ne venne girato un videoclip molto simile a quello di \"St. George and the Dragon\". Per anni \u00e8 stato il pezzo pi\u00f9 lungo registrato dalla band, con i suoi 7 minuti e mezzo, prima che la lunghezza fosse superata nel 1999 da \"High Price Of Hate\" con i suoi 9 minuti. Con questa canzone il gruppo usava aprire i concerti dell'omonimo tour; nel 1982 era brano di met\u00e0 scaletta, venne poi riproposto nel 1992 per il \"Kingdom Of Desire World Tour\". Dopo questi tour la canzone \u00e8 stata usata nei concerti dalla band durante gli ultimi anni solo come parte di vari medley. Nel tour estivo del 2012, il pezzo \u00e8 tornato nella sua versione intera in scaletta tra i primi brani in esecuzione.\nSt. George and the Dragon.\nLa canzone fu scritta da David Paich, estratta come secondo singolo dell'album non ebbe per\u00f2 molto successo. Il brano fu eseguito soltanto nell\"'Hydra World Tour\". Per il suo testo \u00e8 collegabile al precedente brano \"Hydra\", tramite alcuni riferimenti che portano a pensare al paragone tra la storia di San Giorgio contro il drago e quella tra Ercole e l'Hydra. Anche questo brano \u00e8 tornato nella scaletta del tour estivo del 2012, eseguito proprio dopo \"Hydra\".\n99.\nSingolo trainante dell'album, il testo scritto da David Paich \u00e8 ispirato al noto film \"THX 1138\" di George Lucas. Nel film, a ogni persona corrisponde un numero anzich\u00e9 un nome e un cognome. Il brano parla di una storia d'amore finita. Il singolo arriv\u00f2 al 26\u00ba posto della Billboard Hot 100. Il brano \u00e8 stato quasi sempre eseguito dalla band durante i tour, anche se Steve Lukather ha dichiarato che questo \u00e8 il pezzo dei Toto che meno ama.\nLorraine.\nBrano scritto da David Paich e dedicato a sua moglie Lorraine Paich, che David spos\u00f2 quell'anno. Musicalmente anche questo brano, come \"Angela\" dall'album precedente, segue influenze pi\u00f9 vicine alla musica classica con un ritornello invece pi\u00f9 vicino al sound westcoast. Questo brano non \u00e8 mai stato eseguito dal vivo dalla band.\nAll Us Boys.\nIl terzo e ultimo singolo tratto dall'album non ebbe particolare successo. Si tratta dell'unico brano di questo disco eseguito anche durante il primo tour della band. Il testo simboleggia un inno giovanile al divertimento.\nMama.\nBrano scritto da David Paich e dedicato a sua madre morta quell'anno. A proposito della canzone, Paich disse che in quel periodo scoraggiato dalla perdita della madre, la quale aveva sempre creduto in lui e nella band e aveva inoltre dato anche un contributo economico per il primo album del gruppo, decise di dedicarle questo brano ispirato da \"Money\" dei Pink Floyd. Il pezzo \u00e8 quasi uno di quelli simbolo della band, eseguito regolarmente fino al \"Fahrenheit World Tour\", nei tour di fine anni novanta e inizio anni 2000 fu usato nei medley.\nWhite Sister.\nIl brano con sonorit\u00e0 pi\u00f9 rock di tutto l'album, contiene due tra i pi\u00f9 bei soli di Lukather, anche questo altro brano \u00e8 stato eseguito con molta regolarit\u00e0 nei successivi tour, tranne in quelli degli anni novanta fino al 1999, solitamente nell'ultima parte di scaletta.\nA Secret Love.\nBrano scritto da Steve Porcaro, secondo Paich dedicato alla allora fidanzata di Steve Rosanna Arquette. Si tratta del brano pi\u00f9 sperimentale nella carriera della band, si apre con un intro di sintetizzatore il quale ricopre il primo minuto di canzone e finisce sfumando, poi si trasforma in un brano con solo pianoforte e voce, in cui Bobby Kimball offre dimostrazione delle sue doti vocali. La canzone non \u00e8 mai stata eseguita dal vivo."}
{"id": "130107", "revid": "124283278", "url": "https://it.wikipedia.org/wiki?curid=130107", "title": "Margherita Granbassi", "text": "Vanta due bronzi olimpici vinti ai Giochi del 2008 sia nell'individuale che a squadre. Dal 2008 ha intrapreso anche la carriera televisiva, esordendo come co-conduttrice nella trasmissione giornalistica di Michele Santoro \"Annozero\".\nBiografia.\nNasce a Trieste, quarta di quattro fratelli, da Gianfranco Granbassi, pubblicitario e docente universitario e da Giuseppina B\u00f6hm. Inizia a fare scherma seguendo le orme dei fratelli pi\u00f9 grandi, iniziando con il maestro Dario Codarin a San Giorgio, dove si allena per due anni. \nNel 2020 si \u00e8 laureata in economia aziendale presso la Link Campus University a Roma.\nScherma.\nPassa poi all'Associazione Sportiva Udinese, sotto la guida di Andrea Magro; dal 2004 \u00e8 invece in forza nel gruppo sportivo dei Carabinieri, allenata da Giulio Tomassini, sino al 31 gennaio 2009, giorno del suo debutto ufficiale come atleta del Circolo della Scherma Terni.\nNelle categorie giovanili ha vinto nel 1991 il suo primo titolo italiano. Nel 1994 viene convocata per le gare internazionali cadette e giovani con la Nazionale italiana. Da \"cadetta\" vince i campionati italiani under-17 e under-20, nonch\u00e9 la medaglia d'argento ai campionati del mondo di Parigi. Da \"giovane\" vince altri due titoli nazionali under-20, due coppe del mondo e un argento ai campionati del mondo di Keszthely, in Ungheria. Nell'ultimo anno tra i \"giovani\" conquista un podio e addirittura due finali in Coppa del mondo assoluta.\nApprodata tra gli \"assoluti\", nel 2001 conquista il titolo europeo a squadre e il pass per i campionati del mondo di N\u00eemes. A una settimana dalla gara per\u00f2, si infortuna al ginocchio e per 7 mesi \u00e8 costretta ad abbandonare la pedana. Nel frattempo si trasferisce a Frascati e poi a Narni, e inizia a lavorare con Giulio Tommasini. Nel 2004 vince i mondiali a squadre a New York e si qualifica per le Olimpiadi di Atene. Nel 2005 vince la Coppa del Mondo.\nNel 2006 il traguardo pi\u00f9 grande: ai campionato mondiale di scherma 2006 svoltisi a Torino si laurea campionessa del mondo di fioretto individuale vincendo la medaglia di oro e precedendo le altre 2 campionesse azzurre la Vezzali e la Trillini in un podio per tre quarti italiano (ai mondiali - anche gli europei - nelle prove individuali si assegnano due medaglie di bronzo agli sconfitti nelle semifinali). L'anno dopo arriva il bronzo europeo individuale a Gent, mentre ai mondiali di San Pietroburgo \u00e8 seconda dietro Valentina Vezzali in un podio anche qui per tre quarti italiano, con Giovanna Trillini ancora terza.\nCostretta a una nuova operazione al ginocchio, rientra nel 2008. Dopo aver conquistato un argento europeo, l'11 agosto 2008 si \u00e8 qualificata per le semifinali di fioretto individuale dei Giochi della XXIX Olimpiade; dove viene sconfitta dalla Vezzali, ma nella stessa gara riesce a conquistare subito dopo la sua prima medaglia olimpica individuale: il bronzo nella finale vinta per il terzo posto sconfiggendo per 15-12 l'altra italiana Giovanna Trillini. Il 16 agosto, sempre nell'ambito di Pechino 2008, vince il bronzo anche nella gara a squadre insieme alle altre fiorettiste Giovanna Trillini, Valentina Vezzali, Ilaria Salvatori. Nel 2009 vince l'oro a squadre ai mondiali di Antalia sempre nel fioretto.\nDopo l'esperienza televisiva ad \"AnnoZero\", ottiene tre podi in Coppa, prima di infortunarsi gravemente al dito indice. Dovendo rinunciare agli europei, partecipa ai mondiali dove conquista comunque un oro a squadre. In seguito ad un altro periodo di convalescenza, conquista un podio nella tappa di Coppa svoltasi a L'Avana. Nel periodo che precede le Olimpiadi di Londra non riesce ad ottenere un posto nella nazionale, a causa dei numerosi infortuni al ginocchio e alle cartilagini.\nFerma dall'attivit\u00e0 agonistica per infortunio fino a dicembre 2012, riprende l'attivit\u00e0 vincendo la Coppa Lazio, gara di qualificazione regionale che le garantisce l'accesso alla Coppa Italia, ultima chance per guadagnarsi il pass per i Campionati Italiani Assoluti nella sua citt\u00e0 natale, Trieste. Si allena presso il Club Scherma Roma; il suo maestro \u00e8 il campione cubano Elvis Gregory.\nDopo il grave infortunio e la conseguente operazione al ginocchio (la settima della carriera) con spostamento della rotula e trapianto di menisco, nel marzo 2014 torna in pedana in una prova di Coppa del Mondo. Ma nel primo assalto dell'eliminazione diretta (21 marzo), l'atleta si procura un nuovo grave infortunio al ginocchio. Pochi giorni dopo \u00e8 la stessa Granbassi ad annunciare il suo ritiro dall'attivit\u00e0 agonistica a 34 anni a causa dei numerosi infortuni al ginocchio sinistro.\nTelevisione.\nNell'autunno del 2008, \"ex abrupto\", intraprende la carriera giornalistica, entrando a far parte dell'edizione 2008-2009 della trasmissione \"Annozero\" su Rai 2 al fianco di Michele Santoro, prendendo il posto di Beatrice Borromeo come coconduttrice e intervistatrice dei giovani. A seguito di questa partecipazione e a causa del fatto che i Carabinieri non le concedono l'aspettativa fino a giugno 2009 da lei richiesta, il 15 ottobre 2008 la Granbassi ufficializza il congedo dall'Arma.\nDal 2010 conduce su Sportitalia 1 \"Sport Science\". Il programma \u00e8 andato in onda nella seconda serata del canale sportivo dal luned\u00ec al venerd\u00ec, per un totale di 12 puntate di un'ora ciascuna.\nDurante il periodo di convalescenza per l'infortunio al dito, nel 2010 accetta l'invito di Milly Carlucci e partecipa alla sesta edizione di \"Ballando con le stelle\" su Rai 1 come concorrente in coppia con il ballerino professionista Stefano Di Filippo.\nDal 9 febbraio al 15 marzo 2012 ha condotto su Rai 3, in seconda serata, \"Sirene\", programma dedicato all'operato delle Forze dell'Ordine.\nIn occasione dei Giochi olimpici di Londra 2012 entra ufficialmente nella squadra di \"Buonanotte Londra\", la trasmissione di Rai 2 sulle Olimpiadi, condotta da Jacopo Volpi insieme con Simona Rolandi.\nDa settembre 2012 a febbraio 2013 conduce \"Super 8\" su Rai Sport 1.\nNel 2018 partecipa a \"Celebrity Master Chef\", classificandosi al 5\u00ba posto.\nDal 10 novembre 2018 conduce su Italia 1 il programma \"Drive Up\".\nAttivit\u00e0 nel sociale.\nNel 2009 \u00e8 stata testimonial per la campagna \"Altol\u00e0\" per l'ospedale infantile Burlo Garofolo di Trieste e per l'Associazione italiana contro le leucemie-linfomi e mieloma. Nel 2010 e nel 2011 \u00e8 testimonial dell'AIRC. Nel 2012 \u00e8 madrina dei progetti \"Samsung Hope Relay\" e \"Women like you\". Per quest'ultimo progetto \u00e8 nuovamente madrina nel 2013."}
{"id": "130108", "revid": "599013", "url": "https://it.wikipedia.org/wiki?curid=130108", "title": "Uhf", "text": ""}
{"id": "130109", "revid": "73843", "url": "https://it.wikipedia.org/wiki?curid=130109", "title": "Southern rock", "text": "Il Southern rock (letteralmente rock del Sud) \u00e8 un sottogenere della musica rock, nato e sviluppato verso la fine degli anni sessanta negli stati meridionali degli Stati Uniti.\nStoria.\nIl Southern rock, a volte chiamato \"the Sound of the South\" (il suono del Sud), fu tra i maggiori fenomeni musicali commerciali degli anni settanta. Esso miscelava le musiche di quei territori, tra cui blues, rhythm and blues, country, e gospel, in particolare attingeva influenze dal pesante blues rock dei tardi anni sessanta, dall'honky tonk e dal country di Bakersfield, creando una fusione particolare e distintiva. Essenzialmente il Southern rock rappresent\u00f2 la reazione agli ibridi del rock progressivo che emersero nelle citt\u00e0 del nord degli Stati Uniti durante i tardi anni sessanta (San Francisco Sound e Latin rock).\nNei primi anni settanta le band southern rock formavano gran parte della scena hard rock statunitense. Le tematiche affrontate erano a volte concentrate sulla composizione multiculturale delle stesse band, riflettevano i valori del \"Nuovo Sud\"; l'orgoglio delle radici, il richiamo ai tratti \"dixie\" (del Sud) e l'armonia razziale. Per riuscire a conquistare una buona fetta di pubblico, diversi gruppi southern rock dovettero costantemente suonare in tour, piuttosto che costruirsi la popolarit\u00e0 con qualche hit di successo. I gruppi senza una grande schiera di sostenitori, e quindi con continui bisogni economici, dovettero trovare nuovi spunti musicali.\nNel frattempo, continuarono a emergere nuovi esponenti, molti dei quali importarono delle innovazioni rispetto ai vecchi schemi, come le formazioni provviste di due, se non tre e persino quattro o cinque chitarristi solisti, improvvisazioni bluegrass-rock, e altre influenze provenienti dalle sonorit\u00e0 locali. Il primo gruppo southern rock fu la the Allman Brothers Band, che si concentr\u00f2 sulle tendenze all'improvvisazione e la potenza sonora dei Cream e the Grateful Dead, rimanendo tuttavia ancorati alle radici blues e country del rock &amp; roll.\nGli Allman Brothers ricevettero molti elogi dalla critica e vendettero milioni di dischi, tuttavia Duane Allman, chitarrista solista del gruppo, mor\u00ec in un incidente motociclistico nel 1971.\nQuesti furono seguiti poco dopo dai Lynyrd Skynyrd, che suonavano uno stile pi\u00f9 pesante e potente dei the Allman Brothers.\nNel processo, i Lynyrd Skynyrd posero le basi per tutte le southern rock band che seguirono. Gli Skynyrd erano formati da ben tre chitarristi solisti, e ci\u00f2 port\u00f2 naturalmente il gruppo a culminare in lunghe jam session. Il gruppo era anche dotato di un acuto compositore, il cantante Ronnie Van Zant, che si rivel\u00f2 abile nel coniugare la musica tradizionale con il rock &amp; roll contemporaneo, ma era anche dotato nel comporre testi percettivi. Van Zant fu il leader del gruppo fino alla sua morte nel 1977 in un incidente aereo insieme ad altri due componenti della band. Gli Skynyrd, pur non pi\u00f9 nella formazione originale, ripresero la loro attivit\u00e0 nel 1987.\nI gruppi che si ispirarono agli Skynyrd spesso mancavano di un compositore del calibro di Van Zant, ma erano comunque abili nel riprodurre i tratti caratteristici del gruppo, fatti di un pesante boogie rock e lunghe jam session.\nDiversi gruppi accentuarono ulteriormente le radici country o blues, mentre altri, come the Dixie Dregs, enfatizzarono la tecnica d'improvvisazione dando luogo a una sorta di fusion sudista. Lo stile dominante del southern rock era composto dalla fusione di diversi generi classici e il gusto per il boogie e le jam.\nIl marchio discografico pi\u00f9 famoso del southern rock \u00e8 quello della Capricorn Records, fondata nel 1969 .\nBand come Molly Hatchet, Outlaws, Blackfoot, Black Oak Arkansas, the Marshall Tucker Band e 38 Special ottennero successo con alcune hit di stampo AOR.\nIl genere declin\u00f2 dalla met\u00e0 degli anni ottanta, ma lo spirito \"southern\" continu\u00f2 a rivivere con alcuni gruppi degli anni novanta tra cui the Black Crowes, Widespread Panic, Government Mule, Storyville e Bruce Hampton.\nDagli anni 2000 negli Stati Uniti sono sorte nuove band come Blackberry Smoke, Sister Hazel, North Mississippi All Stars e la Tedeschi Trucks Band nata dalla fusione di due gruppi, la Derek Trucks Band e la Susan Tedeschi Band, a seguito del matrimonio dei due leader Derek Trucks e Susan Tedeschi."}
{"id": "130110", "revid": "101260", "url": "https://it.wikipedia.org/wiki?curid=130110", "title": "VHF", "text": ""}
{"id": "130112", "revid": "124818106", "url": "https://it.wikipedia.org/wiki?curid=130112", "title": "Giro d'Italia 1992", "text": "Il Giro d'Italia 1992, settantacinquesima edizione della \"Corsa Rosa\", si svolse in ventidue tappe dal 24 maggio al 14 giugno 1992, per un percorso totale di 3\u00a0830 km. La vittoria fu appannaggio dello spagnolo Miguel Indurain, che complet\u00f2 il percorso in 103h36'08\", alla media di 37,092 km/h, precedendo gli italiani Claudio Chiappucci e Franco Chioccioli.\nIl francese Thierry Marie indoss\u00f2 la maglia rosa nelle prime due tappe della corsa; quindi nella terza tappa Indurain conquist\u00f2 la vetta della classifica generale, mantenendola poi sino al traguardo finale di Milano.\nSi mise in evidenza un giovane corridore, Pavel Tonkov, che chiuse in settima posizione il Giro e vinse la classifica riservata agli Under-25; la classifica scalatori and\u00f2 a Claudio Chiappucci, giunto secondo in generale alle spalle dell'iberico Indurain, la classifica a punti fu appannaggio di Mario Cipollini, mentre la classifica intergiro venne conquistata dallo stesso Indurain.\nVenne trasmesso in tv da Raidue e in radio da Rai Radio1."}
{"id": "130114", "revid": "1762097", "url": "https://it.wikipedia.org/wiki?curid=130114", "title": "VHF Omnidirectional Range", "text": "Il Very High Frequency Omnidirectional Range, pi\u00f9 comunemente conosciuto come VOR, \u00e8 un sistema di radionavigazione per aeromobili; dal 1949 l'ICAO lo ha definito come standard per le navigazioni a corto e medio raggio, sostituendo i radiosentieri a quattro braccia funzionanti in bassa frequenza. \nDescrizione.\nUna stazione di terra VOR, chiamata anche radiofaro, trasmette onde radio in VHF che vengono captate da un ricevitore a bordo che le elabora e fornisce informazioni utili al pilota per capire la sua posizione rispetto al radiofaro.\nIl segnale inviato indica sia l'identificativo della stazione (in codice Morse) sia la posizione dell'aereo relativa a quest'ultima in riferimento al polo nord magnetico, indicando quindi al pilota il suo rilevamento rispetto alla stazione emittente. Utilizzando il sistema radiale + distanza, si pu\u00f2 ottenere la posizione sulla radiale rispetto al VOR del velivolo. Molte stazioni di terra sono anche dotate del DME (Distance Measuring Equipment) che consente al ricevitore di misurare la sua distanza dall'emittente.\nIl VOR divenne il principale sistema di radionavigazione negli anni sessanta: il vantaggio di questo sistema rispetto ai vecchi NDB (Non-Directional Beacon) \u00e8 che il segnale radio indica anche se si sta viaggiando verso (\"To\") o dalla (\"From\") stazione emittente, permettendo al pilota di seguire pi\u00f9 facilmente una linea immaginaria tracciata nel cielo.\nLe rotte aree tra cui le \"aerovie\", sono disegnate collegando idealmente VOR o altre radioassistenze ad aeroporti.\nI VOR forniscono indicazioni molto pi\u00f9 accurate e sono pi\u00f9 affidabili degli NDB grazie alle frequenze utilizzate e ai componenti con cui sono costruiti, ma queste stesse componenti rendono sia le stazioni di terra sia i ricevitori a bordo pi\u00f9 costosi nella manutenzione e nell'installazione.\nFunzionamento.\nI VOR operano su radiofrequenze assegnate tra i 108,0 megahertz (MHz) e i 117,95\u00a0MHz, che sono compresi nella banda riservata ai segnali VHF, mentre l'ampiezza del canale \u00e8 di 50\u00a0kHz. Le onde VHF, essendo onde a propagazione diretta, hanno il vantaggio di non essere soggette a errori di rifrazione. I sistemi VOR utilizzano la relazione di fase tra due segnali di 30\u00a0Hz per codificare la direzione. La portante principale \u00e8 un semplice segnale audio in AM che trasmette l'identificativo della stazione in codice Morse. Il secondo segnale di 30\u00a0Hz \u00e8 in FM modulato su una sottoportante di 9\u00a0960\u00a0Hz. Il segnale cos\u00ec miscelato \u00e8 poi passato a una cortina di quattro antenne omnidirezionali, che ruotano il segnale 30 volte al secondo. Si noti che le antenne non devono necessariamente essere ruotate fisicamente, come avveniva nei primi strumenti di questo tipo, a oggi i trasmettitori VOR utilizzano due antenne a telaio tra di loro ortogonali, una con un diagramma di radiazione pari a formula_1, l'altra con diagramma di radiazione pari a formula_2, alimentate rispettivamente con il segnale formula_3 e con il segnale formula_4, dove \u03b1 \u00e8 l'angolo formato dalla congiungente velivolo stazione e la direzione del polo nord magnetico, mentre formula_5 \u00e8 la frequenza della portante, in modo che l'aeroplano possa ricevere un segnale dipendente dalla sua direzione di volo senza la complicazione di ruotare l'antenna al suolo. \nQuando il segnale viene ricevuto dall'aereo, il segnale FM viene decodificato dalla sottoportante e la frequenza viene estratta. I due segnali a 30\u00a0Hz vengono poi confrontati per desumere la differenza di fase. La differenza di fase cos\u00ec calcolata corrisponde all'angolo dell'antenna al momento della trasmissione del segnale per mezzo del quale si codifica la direzione della stazione nel momento in cui il fascio pi\u00f9 stretto raggiunge il ricevitore.\nLa differenza di fase viene poi miscelata con una fase costante prodotta localmente. Questo ha l'effetto di cambiare l'angolo. Il risultato viene quindi mandato a un amplificatore, l'uscita del quale pilota i puntatori degli strumenti. Cambiando la fase locale, utilizzando la manopola conosciuta come Omni-Bearing Selector o OBS, il pilota pu\u00f2 azzerare l'angolo di una stazione. Per esempio, se il pilota desidera volare a 90 gradi rispetto a una stazione, l'OBS miscela \u221290 gradi di fase per mezzo dei quali l'ago dell'indicatore segni zero (centrato) quando il velivolo sta volando a 90 gradi rispetto alla stazione.\nIn molte stazioni VOR \u00e8 presente un altro aiuto alla navigazione chiamato DME (\"Distance Measuring Equipment\"). La combinazione di queste due assistenze viene chiamata VOR-DME o VORTAC, in base all'ente che li gestisce; un VORTAC \u00e8 un VOR civile collocato insieme a un TACAN, il sistema di navigazione per aeromobili militari. Il VOR-DME e il TACAN condividono lo stesso DME.\nIl DME fornisce ai piloti la distanza \"obliqua\" dalla stazione di terra, non la distanza al suolo. Questo implica che a basse altitudini o a distanze molto elevate la differenza pu\u00f2 essere trascurabile: quindi conoscendo la radiale dalle stazione e la distanza si pu\u00f2 tracciare la posizione dell'aereo su una mappa aeronautica.\nAlcune stazioni hanno bassa potenza per una navigazione a livello regionale, mentre altre dispongono di una potenza maggiore per la navigazione ad alta quota.\nUtilizzo.\nIl classico strumento VOR \u00e8 formato da un disco a bussola (solitamente chiamato compass card) a cui viene sovrapposto un ago verticale chiamato Course Deviation indicator (CDI) e da un indicatore cosiddetto To/From (a/da).\nAll'esterno del disco c'\u00e8 una manopola chiamata Omni Bearing Selector (OBS) che ruota il disco e serve a selezionare la radiale rispetto a cui si vogliono ottenere le indicazioni.\nTutti gli angoli rilevati dai VOR sono riferiti al polo nord magnetico (che differisce dal polo nord geografico per l'angolo di declinazione magnetica) per permettere un facile confronto tra le indicazioni dello strumento e quelle della bussola. Per la navigazione, quando bisogna riportare le radiali rilevate sulle carte, occorre tenere quindi conto della declinazione magnetica. Per questo motivo sulle carte VFR, le rose graduate intorno alle stazioni VOR vengono orientate rispetto al polo nord magnetico mentre, sulle carte utilizzate nel volo IFR, tutte le rotte sono misurate rispetto al polo nord magnetico, a meno che non sia espressamente indicato con la lettera \u00b0T, che sono riferite al polo nord geografico. I criteri con cui devono essere rappresentate le rotte e aggiornati i dati relativi alla declinazione magnetica sulle carte aeronautiche sono stabiliti dall'Annesso 4 ICAO. \nL'utilizzo del VOR \u00e8 molto pi\u00f9 semplice di quello dell'NDB in quanto, se usato nella maniera corretta, centrando il CDI, si pu\u00f2 leggere direttamente il valore della radiale su cui si trova l'aeromobile, senza dover fare conteggi. Lo strumento, inoltre, indicher\u00e0 l'eventuale scostamento a destra o sinistra rispetto alla radiale selezionata. Ad esempio se un aereo sta volando con prua 180\u00b0 verso la stazione, con il CDI centrato su 18 TO (radiale 360\u00b0 inbound) e viene spostato dal vento a destra della radiale, il CDI si sposter\u00e0 a sinistra. A quel punto il pilota, per rientrare in rotta, non dovr\u00e0 fare altro che virare verso sinistra (ad esempio per prua 170\u00b0) fino a quando il CDI non torner\u00e0 nuovamente al centro. \nIn volo, lo strumento si utilizza principalmente per due scopi\u02d0\nLe cose da tenere a mente e che sono fondamentali per l'utilizzo corretto dello strumento, sono che\u02d0\nPer determinare un fix utilizzando due VOR occorre sintonizzare le due stazioni su due apparati differenti, girare i pomelli dell'OBS fino a quando i CDI sono allineati al centro con l'indicazione \"from\" e tracciare i due rilevamenti sulla carta. Il punto in cui si incrociano le due semirette rappresenter\u00e0 la posizione (pi\u00f9 o meno gli eventuali errori di accuratezza) dell'aeromobile. Se a bordo non sono disponibili due apparati, occorrer\u00e0 inserire prima una stazione e poi l'altra per determinare il fix; in questo caso per\u00f2, non avendo i due rilevamenti in contemporanea, la posizione rilevata sar\u00e0 meno precisa.\nQuando l'aereo sorvola una stazione VOR entra nel \"cono di confusione\", un cono immaginario dove non \u00e8 possibile identificare correttamente la radiale. Una volta che l'aereo ha attraversato quest'area l'indicazione passer\u00e0 da TO a FROM e le indicazioni del CDI continueranno a essere \"istintive\".\nCopertura.\nLa portata di un VOR \u00e8 determinata dalla potenza di trasmissione, dall'eventuale presenza di ostacoli (ad esempio montagne o costruzioni) che impediscano la propagazione del segnale e dalla quota a cui si trovano antenna trasmittente e ricevente. I VOR con potenza di emissione di 200 watt possono essere ricevuti anche a 200 miglia nautiche dalla stazione. L'elenco delle radioassistenze italiane \u00e8 pubblicato nella sezione ENR 4.1.1 dell'AIP Italia e riporta le limitazioni, nel caso una stazione non raggiunga il Service Standard Volume minimo richiesto dall'Annesso 10 ICAO.\nLe coperture minime che devono garantire i VOR sono le seguenti: \nLa portata del VOR, utilizzando onde dirette, dipende anche dalla curvatura terrestre. A bassa quota pu\u00f2 capitare di non essere a portata visiva perch\u00e9 la stazione trasmittente si trova sotto la linea dell'orizzonte. Per calcolare la distanza massima a cui si pu\u00f2 ricevere un segnale VHF in base alla quota la formula \u00e8 la seguente: formula_6 dove h1 \u00e8 l'altezza dell'antenna trasmittente in piedi, h2 \u00e8 l'altezza dell'antenna ricevente in piedi. Il risultato ottenuto \u00e8 in miglia nautiche. \nI VOR e le rotte aeree.\nLe stazioni VOR sono usate come intersezioni lungo le aerovie. Una tipica aerovia \u00e8 costituita da linee rette che collegano fra loro diverse stazioni VOR. Durante un volo, l'aereo viaggia in linea retta e ogni tanto effettua delle virate: queste virate avvengono quando nella rotta viene cambiato il VOR di riferimento. Altri riferimenti per la navigazione aerea sono costituiti da punti generati dall'intersezione di due radiali provenienti da stazioni diverse; non \u00e8 detto per\u00f2 che queste intersezioni vengano segnalate nelle mappe delle aerovie.\nAlcuni velivoli utilizzano due ricevitori di bordo: questo perch\u00e9 oltre a fornire uno strumento di riserva, il pilota pu\u00f2 seguire pi\u00f9 facilmente una radiale verso una stazione mentre controlla sul secondo apparato quando oltrepassa una certa radiale proveniente da un'altra stazione VOR.\nAccuratezza.\nL'accuratezza prevedibile di un VOR \u00e8 di \u00b11,4\u00ba; comunque i dati indicano che nel 99,94% dei casi l'errore \u00e8 meno di \u00b10,35\u00ba. Le stazioni hanno dei sistemi di controllo che automaticamente segnalano o rendono inoperativo l'impianto nel caso l'errore sia maggiore di \u00b11\u00ba.\nLe stazioni VOR sono in ogni caso dotate di apparecchiature di controllo che automaticamente intervengono a segnalare, ed eventualmente rendere inoperativo, l'impianto che dovesse manifestare uno scostamento dalle tolleranze previste dall'Annesso 10 ICAO.\nAi fini delle procedure di volo, l'accuratezza di un VOR in rotta viene valutata tramite RSS degli errori, che porta ai valori:\nL'area di protezione associata a una radiale, utilizzata per i segmenti finali o di mancato avvicinamento, o per una partenza, \u00e8 di 1 NM da entrambi i lati, con un margine ben definito di 7,8\u00ba.\nIl futuro.\nL\u2019evoluzione tecnologica degli ultimi anni ha modificato radicalmente la navigazione strumentale, che, a partire dal 2022, si baser\u00e0 unicamente sulla Performance Based Navigation PBN. \nLe stazioni VOR saranno mantenute soltanto per avere un backup in caso di emergenza. Programmi come il VOR MON dell\u2019FAA prevedono di dismettere nei prossimi anni tra il 30% e il 50% dei VOR esistenti sul loro territorio. Anche l\u2019ENAV prevede una riduzione delle stazioni a terra, a seguito dell\u2019implementazione dei programmi SESAR ed EGNOS."}
{"id": "130115", "revid": "6392", "url": "https://it.wikipedia.org/wiki?curid=130115", "title": "Shortwave", "text": ""}
{"id": "130116", "revid": "599013", "url": "https://it.wikipedia.org/wiki?curid=130116", "title": "Jenny Barazza", "text": "Carriera.\nClub.\nLa carriera di Jenny Barazza comincia nel 1996, esordendo in Serie C1 con il , squadra del suo paese natale. La stagione successiva invece fa il suo esordio nel volley professionistico con il in Serie A2, passando quindi nel 1998 alla formazione federale del .\nNella stagione 1999-00 gioca il suo primo campionato di Serie A1 ingaggiata dal , mentre nelle due annate successive gioca per la di Firenze, prima di fare la propria prima esperienza all'estero nella stagione 2002-03, quando si trasferisce nella Superliga Femenina de Voleibol spagnola giocando per l'.\nNella stagione 2003-04 rientra in Italia, iniziando un lungo sodalizio con il che durer\u00e0 per sei annate. Questo periodo \u00e8 ricco di vittorie: vince infatti due scudetti, due Coppe Italia, una Supercoppa italiana e tre Champions League.\nNell'annata 2009-10 viene ingaggiata dall', ma la stagione \u00e8 alquanto fallimentare, chiudendo il campionato nella parte bassa della classifica ed ottenendo un quarto posto in Champions League.\nNell'estate 2010 firma un contratto con la squadra dell', militante nel massimo campionato turco, ma poco prima del campionato mondiale 2010 abbandona momentaneamente l'attivit\u00e0 agonistica a causa della sua gravidanza; torna a giocare nella stagione 2011-12 con l', ma nel gennaio 2013, a causa del fallimento della societ\u00e0, passa all' per terminare la stagione 2012-13, vincendo, nella stagione 2015-16, il suo terzo scudetto, la Supercoppa italiana 2016 e la Coppa Italia 2016-17.\nPer la stagione 2017-18 si accasa alla di Olbia, in Serie A2: al termine del campionato 2020-21 si ritira dall'attivit\u00e0 agonistica.\nNazionale.\nCon la nazionale italiana Under-19, nell'estate 1998 vince la medaglia d'oro al campionato europeo di categoria.\nIl 7 gennaio 1999 gioca la prima partita con la nazionale maggiore, contro , partecipando ad un torneo amichevole a Brema, in Germania. Con la selezione italiana, durante la gestione Bonitta vince due argenti, uno al World Grand Prix 2004 e uno al campionato europeo 2005, seppur non utilizzata spesso come titolare; con il cambio di allenatore e l'arrivo di Massimo Barbolini, diventa, a partire dal 2007, una delle giocatrici chiave della squadra, vincendo due medaglie d'oro al campionato europeo 2007 e 2009, un oro alla Coppa del Mondo 2007, un oro alla Grand Champions Cup 2009 e tre bronzi al World Grand Prix. Partecipa inoltre alle Olimpiadi di Pechino, chiuse al quinto posto."}
{"id": "130120", "revid": "52953", "url": "https://it.wikipedia.org/wiki?curid=130120", "title": "VORTAC", "text": "Il VORTAC \u00e8 un sistema di radionavigazione per aeromobili militari statunitensi e di alcune nazioni della NATO. Consiste in un radiofaro che unisce le caratteristiche di un VOR insieme a quelle di un TACAN. L'acronimo \u00e8 formato appunto da VOR e da \"TACtical Air Navigation\", sistema tattico di navigazione aerea."}
{"id": "130121", "revid": "599013", "url": "https://it.wikipedia.org/wiki?curid=130121", "title": "Hidetoshi Nakata", "text": "Centrocampista centrale con propensione offensiva, ottenne successo in Italia specie con le maglie di , e .\nTra i pi\u00f9 talentuosi calciatori asiatici di tutti i tempi, \u00e8 stato eletto per due volte Calciatore asiatico dell'anno (1997 e 1998).\n\u00c8 stato candidato al Pallone d'oro e al FIFA World Player nel 1998, 1999, 2001 e 2002, e nel 2004 \u00e8 stato inserito da Pel\u00e9 nel FIFA 100, la lista dei pi\u00f9 grandi calciatori della storia ancora viventi stilata dal campione brasiliano.\nCaratteristiche tecniche.\nCentrocampista dal tocco di palla raffinato, era dotato di un'ottima visione di gioco e di un buon senso del gol.\nCarriera.\nClub.\nBellmare Hiratsuka.\nDal 1994 al settembre 1998 milit\u00f2 nella J. League, la massima serie del campionato di calcio giapponese, nelle file del , scendendo in campo complessivamente 88 volte e segnando 16 reti, tra cui quella del decisivo 2-1 nella finale della Coppa delle Coppe dell'AFC 1995-1996.\nPerugia.\nA portarlo in Italia fu il di Luciano Gaucci, che lo acquist\u00f2 per la cifra di tre milioni e mezzo di dollari. Sbarcato in Serie A tra varie perplessit\u00e0 dell'ambiente, il centrocampista esord\u00ec con una doppietta alla nella partita persa dagli umbri per 3-4, e in pochi mesi si afferm\u00f2 tra le rivelazioni del campionato, tanto da diventare un fenomeno mediatico in tutto il mondo. Nella sua prima stagione coi grifoni gioc\u00f2 32 partite condite da un buon bottino di 10 centri, raggiungendo la salvezza col club biancorosso. L'anno successivo divise la sua militanza tra Perugia e Roma; nella prima parte di campionato, disputata con gli umbri, gioc\u00f2 15 partite segnando 2 gol.\nRoma.\nDurante la sessione invernale di calciomercato pass\u00f2 alla per circa 30 miliardi di lire (pi\u00f9 il cartellino di Dmitrij Aleni\u010dev); in maglia giallorossa mise assieme altri 15 incontri con 3 reti realizzate. Nakata vi rimase anche nell'annata 2000-2001, pur trovandosi spesso chiuso nel suo ruolo da Francesco Totti. Per tale motivo, a livello personale non ebbe molte occasioni di distinguersi nella capitale, tuttavia fu protagonista nella sfida-scudetto Juventus-Roma terminata 2-2: gli ospiti erano sotto di due reti quando il giapponese entr\u00f2 in sostituzione proprio di un poco ispirato Totti; qualche minuto dopo trov\u00f2 subito il gol mentre, poco pi\u00f9 tardi, da un altro suo tiro nacque il \"tap-in\" vincente di Vincenzo Montella. Per la Roma, quel pareggio fu fondamentale per la vittoria del titolo italiano e, con la sua prestazione, Nakata si guadagn\u00f2 un posto di rilievo nei ricordi dei tifosi giallorossi.\nParma.\nNell'estate 2001 arriv\u00f2 al per 60 miliardi di lire, squadra in cui milit\u00f2 sino al gennaio 2004. Nel campionato 2001-2002 segn\u00f2 il gol della vittoria contro il e, soprattutto, risult\u00f2 decisivo nel trionfo dei ducali in Coppa Italia: qui and\u00f2 in rete dapprima in semifinale, ancora contro le rondinelle, e successivamente si ripet\u00e9 nella finale d'andata con un gol alla Juventus.\nBologna, Fiorentina, Bolton.\nLa terza stagione del giapponese al Parma fu interrotta dal trasferimento al durante la sessione di gennaio del mercato. L'allenatore dei rossobl\u00f9 Carlo Mazzone gli diede la possibilit\u00e0 di scendere in campo 17 volte, con Nakata capace di segnare 2 volte. La stagione 2004-2005 fu opaca per il giapponese, che coi nuovi colori viola della non brill\u00f2 n\u00e9 segn\u00f2, finendo spesso relegato in panchina.\nNell'estate 2005 venne quindi girato al , squadra di Premier League. Al termine del successivo annunci\u00f2 la fine dell'attivit\u00e0 agonistica, a soli 29 anni. Il 7 giugno 2008, a Yokohama, si \u00e8 disputata davanti a sessantatremila spettatori la sua partita di addio al calcio, che ha visto come avversari una selezione di giocatori giapponesi e una di \"all star\" internazionali guidata da Jos\u00e9 Mourinho.\nNazionale.\nLe buone prestazioni nella J League gli valsero la prima convocazione nel . Con tale selezione disput\u00f2 il torneo olimpico di .\nNel maggio 1997 esord\u00ec con la maglia del contro la . Il suo apporto nel corso delle qualificazioni al in Francia fu decisivo. Fu convocato anche in vista del torneo olimpico di Sydney 2000 e partecip\u00f2 poi al disputato proprio in Giappone, andando in rete nella gara vinta dai padroni di casa per 2-0 contro la . Con il in Germania partecip\u00f2 alla sua terza e ultima rassegna iridata.\nStatistiche.\nPresenze e reti nei club.\n\"Statistiche aggiornate al 7 maggio 2006.\""}
{"id": "130122", "revid": "339392", "url": "https://it.wikipedia.org/wiki?curid=130122", "title": "Evgeni Berzin", "text": ""}
{"id": "130124", "revid": "125167175", "url": "https://it.wikipedia.org/wiki?curid=130124", "title": "Scatman John", "text": "Gravemente balbuziente, riusc\u00ec ad applicare la sua disfluenza alla musica, inventando un genere musicale unico che univa lo scat al jazz e all'europop. Le sue principali influenze artistiche furono Ella Fitzgerald, Charlie Parker, e John Coltrane. Nella sua carriera ha venduto 52 milioni di album e ha vinto 14 dischi d'oro e 18 dischi di platino. Le sue hit, \"Scatman (Ski Ba Bop Ba Dop Bop)\" e \"Scatman's World\", sono state in cima alle classifiche mondiali tra il 1994 e il 1996.\n\u00c8 deceduto nel dicembre 1999 all'et\u00e0 di 57 anni a causa di un carcinoma polmonare.\nBiografia.\nInfanzia.\nNato a El Monte, in California, fu caratterizzato da una importante forma di balbuzie fin da quando inizi\u00f2 a parlare; questo fatto influenz\u00f2 profondamente la sua infanzia, ricca di traumi emotivi che la resero particolarmente dura per il giovane John. La balbuzie non miglior\u00f2 affatto negli anni tanto che, nel 1995, all'apice della sua carriera, i giornalisti scrivevano che durante le interviste \"difficilmente riusciva a finire una frase senza doversi ripetere sette volte\". A dodici anni inizi\u00f2 a imparare a suonare il pianoforte, mentre due anni pi\u00f9 tardi, l'ascolto di Ella Fitzgerald e di Louis Armstrong gli fecero nascere l'interesse per la musica scat. Grazie alla musica, Larkin riusciva a esprimersi in un modo che non gli era permesso con il linguaggio e questo miglior\u00f2 notevolmente la sua situazione psicoemotiva. In un'intervista risalente al 1996, lo stesso Larkin dichiar\u00f2 che \"suonare il pianoforte mi dava modo di parlare, mi nascondevo dietro il pianoforte per la paura di parlare.\"\nGli esordi artistici e i problemi di dipendenza.\nLarkin divenne pianista jazz tra gli anni Settanta e gli Ottanta, suonando in diversi club di Los Angeles. Nel 1986 usc\u00ec l'album omonimo \"John Larkin\", prodotto dall'etichetta Transition Records; quest'ultimo vendette assai poco, tanto che, tempo dopo, lo stesso autore asser\u00ec di aver \"centinaia (di copie) sparse in un ripostiglio di casa sua\". Cos\u00ec Larkin cominci\u00f2 a fare pesante uso di alcol e di droghe. Nel 1986 con la morte dell'amico e compagno di lavoro Joe Farrell, Larkin decise di cambiare il suo modo di vivere.\nLa nascita di \"Scatman John\".\nNel 1990 si trasfer\u00ec a Berlino proseguendo la sua carriera suonando in locali jazz, sulle navi da crociera, nei bar e in vari club di tutta la Germania. Durante queste esperienze matur\u00f2 la decisione di aggiungere stabilmente il canto ai suoi spettacoli, cosa che aveva fatto solo parzialmente; un contributo fondamentale a questa decisione fu dato da un'ovazione che Larkin ricevette per l'interpretazione della canzone \"On the Sunny Side of the Street\" che aveva eseguito al termine di una delle sue performance strumentali. Fu proprio di questi tempi che il suo agente Manfred Zahringer gli sugger\u00ec di combinare il suo canto in stile scat con la moderna dance music e con i suoni dell'hip hop.\nDal momento che la maggiore paura di Larkin sul suo nuovo modo di fare musica era che la gente si accorgesse della sua balbuzie, fu la moglie Judy che gli sugger\u00ec di parlarne direttamente nelle canzoni, per esorcizzare la sua paura. Con la collaborazione dei produttori dance Ingo Kays e Tony Catania, Larkin registr\u00f2 il suo primo singolo, \"Scatman (Ski Ba Bop Ba Dop Bop)\", una canzone che aveva l'obiettivo di convincere i bambini balbuzienti a superare la loro difficolt\u00e0 di relazione con gli altri. Con l'uscita del suo singolo Larkin adott\u00f2 il nome d'arte di Scatman John.\n\"Scatman\" e il successo mondiale.\nIl suo primo singolo, \"Scatman (Ski Ba Bop Ba Dop Bop)\" fu concepito mentre stava lavorando presso l'albergo Alexandra con il cantante danese Markus Pe in Norvegia, nell'agosto 1994. Fu registrato nel settembre 1994 e pubblicato in Germania nel dicembre dello stesso anno. Questa canzone divenne ben presto il trampolino di lancio per Scatman che divenne un fenomeno mondiale: 52 milioni di album e 21 milioni di singoli furono venduti in tutto il globo. Cos\u00ec nel 1995, a 53 anni, Larkin divenne una star internazionale. Nonostante le vendite di \"Scatman\" inizialmente furono piuttosto modeste, la canzone pian piano cominci\u00f2 ad essere diffusa in tutta Europa. Raggiunse la posizione numero 1 in molti dei paesi in cui fu distribuita e vendette oltre sei milioni di copie. \"Scatman (Ski Ba Bop Ba Dop Bop)\" rimase la sua canzone pi\u00f9 celebre e quella con il maggior numero di vendite rimanendo nella Official Singles Chart per molte settimane. Durante quell'anno partecip\u00f2 al Festivalbar.\nDopo il successo di questi due singoli, Larkin fece uscire il suo album da esordiente intitolato \"Scatman's World\". Il disco vendette tre milioni di copie e fece registrare il nuovo record mondiale per il maggior numero di paesi in cui era stato venduto. Pi\u00f9 tardi part\u00ec un tour di concerti promozionali in Europa e in Asia. \"Una volta, in Spagna, sono salito sul palco e i ragazzi del pubblico hanno continuato a urlare per cinque minuti, non lasciandomi iniziare a cantare\", raccont\u00f2 una volta Larkin. Durante una delle interviste per promuovere l'album accadde un fatto curioso: un giornalista, sorpreso da come filavano normalmente le parole dell'intervistato, domand\u00f2 se la balbuzie di cui si parlava non fosse altro che un ulteriore modo per fare pi\u00f9 notizia. Larkin fu scioccato di trovarsi, per la prima volta, imbarazzato per la sua eloquenza piuttosto che per la sua balbuzie.\nNella sua carriera Scatman John ha ricevuto un totale di 14 dischi d'oro e 18 di platino per i suoi album e singoli.\nIl dopo-\"Scatman's World\".\nIl secondo album di Scatman, \"Everybody Jam!\" fu pubblicato nel 1996. Nonostante in nessun paese quest'album si sia avvicinato al successo di quello del debutto, i singoli e l'album stesso conobbero forti vendite in Giappone, la nazione in cui Larkin ebbe pi\u00f9 successo che in ogni altro paese del mondo. In Giappone Scatman John era cos\u00ec celebre che i negozi di giocattoli vendevano bamboline con le sue fattezze e la sua immagine appariva in molte schede telefoniche e sulle lattine di Coca-Cola. La versione giapponese di \"Everybody Jam!\" includeva ben cinque bonus tracks, incluse \"Su Su Su Super Kirei\" e \"Pripri Scat\" che erano state commissionate da alcune aziende locali.\nGli ultimi anni.\nNel 1999 Scatman John fece uscire il suo terzo e ultimo album, \"Take Your Time\". Solo pi\u00f9 tardi si venne a sapere che gi\u00e0 dal tardo 1998 era in lotta con la malattia che lo avrebbe portato alla morte: un cancro al polmone che lo costrinse presto a un trattamento intensivo, sebbene Larkin continu\u00f2 a lavorare nonostante gli fosse stato pi\u00f9 volte consigliato di ridurre il carico di impegni. Durante il periodo della malattia mantenne un atteggiamento positivo, arrivando a dichiarare che \"Qualunque cosa Dio voglia per me, va bene. Ho avuto una bella vita. Ho provato la bellezza\".\nJohn Paul Larkin mor\u00ec nel tardo pomeriggio del 3 dicembre 1999 nella sua casa di Los Angeles. Il suo corpo venne cremato e le sue ceneri, come da suo desiderio, vennero disperse nel Pacifico al largo di Malib\u00f9. Il funerale, su un panfilo accompagnato da tanti amici e da un'orchestrina, avvenne circa due anni dopo la sua morte."}
{"id": "130125", "revid": "1428919", "url": "https://it.wikipedia.org/wiki?curid=130125", "title": "Materia granulare", "text": "La materia granulare (o granulata) \u00e8 un insieme di particelle solide, di dimensioni sufficientemente grandi tali da non renderle soggette a fluttuazioni o moti termici. Il limite inferiore di dimensioni di queste particelle \u00e8 quindi di circa 1 \u00b5m, al di sotto del quale le particelle avrebbero caratteristiche colloidali.\nIl limite superiore non \u00e8 ben definito: anche i blocchi di ghiaccio degli iceberg possono considerarsi inclusi nella categoria, dato che le leggi che ne governano il moto sono assimilabili. La polvere, essendo un insieme di particelle solide di diametro inferiore ai 500\u00a0\u00b5m pu\u00f2 in parte essere considerata nella categoria di materia granulata, cos\u00ec come la sabbia; altri esempi possono essere il carbone, il riso, il caff\u00e8, i fertilizzanti, le sfere di un cuscinetto e la neve.\nI materiali granulati sono importanti in numerose applicazioni industriali, come nell'industria farmaceutica, in agricoltura, nella produzione di energia e nell'edilizia. \nLe ricerche nel campo della materia granulata risalgono a Charles-Augustin de Coulomb, che formul\u00f2 la sua legge sull'attrito sulla base di studi su particelle solide granulari.\nDescrizione.\nIl comportamento che un materiale solido ha quando \u00e8 suddiviso in granelli pi\u00f9 o meno fini \u00e8 assai diverso dallo stesso materiale allo stato di solido, di liquido o di gas.\nIn sintesi i materiali granulati mostrano caratteristiche simili ai fluidi newtoniani ma dissipano la loro energia molto rapidamente, e mostrano, a seconda della loro energia, caratteristiche di solidi, liquidi o gas.\nAd esempio quando l'energia di un insieme di granuli \u00e8 bassa questi sono immobili e il loro insieme si comporta come un solido. Acquisendo energia (ad esempio agitando il contenitore) i granuli cominceranno a scorrere fra di loro come un liquido; ma questo moto cesser\u00e0 immediatamente se si cessa di fornire energia.\nUn liquido tende a non avere una forma propria, ma acquisisce la forma del contenitore in cui si trova. Un materiale in polvere acquisisce solo in parte e in talune condizioni la forma del contenitore. Se ad esempio un recipiente viene riempito con una polvere, inclinato di un certo angolo e riportato alla posizione di equilibrio, questa potr\u00e0 assumere alla superficie una forma che dipender\u00e0 strettamente dall'angolo di inclinazione e dalla velocit\u00e0 con cui il recipiente viene riportato allo stato iniziale. Questo comportamento \u00e8 nettamente diverso da quello di un liquido che invece tender\u00e0 ad assumere una conformazione superficiale uniforme e orizzontale. \nContrariamente a un liquido, nel contenitore la pressione che esercita a varie profondit\u00e0 non segue l'andamento lineare di un liquido, perch\u00e9 parte della spinta si scarica sulle pareti stesse del contenitore.\nQuesto fenomeno pu\u00f2 per esempio determinare cedimenti strutturali di silos che erano stati progettati senza tener presente questo fenomeno.\nDiverso \u00e8 anche il comportamento di una polvere a un'azione di miscelamento, rispetto a un solido o a un liquido.\nUna polvere pu\u00f2 demiscelarsi col procedere dell'agitazione (segregazione), processo assai temuto in campo alimentare, farmaceutico, chimico. Particolare \u00e8 l'effetto noto come \"Brazil Nut Effect\": particelle in un contenitore posto in agitazione segregano in modo che le particelle pi\u00f9 grandi si concentrano verso l'alto quando il contenitore \u00e8 di forma cilindrica, verso il basso quando la forma \u00e8 conica.\nIn sintesi le caratteristiche dei materiali granulati includono:\nFattori che ne influenzano il comportamento.\nDiversi sono i parametri che agiscono sul comportamento della materia granulare .\nTra quelli intrinseci delle particelle possiamo ricordare:\nTra quelli esterni abbiamo: \nEssi hanno una grande influenza sulla fluidit\u00e0, ovvero la capacit\u00e0 della polvere di scorrere sotto l'azione di una forza esterna. Essa \u00e8 elevata quando il materiale non richiede molta energia per fluire.\nMisura della fluidit\u00e0.\nEsistono diverse tecniche per misurare la scorrevolezza di materiali in polvere:\nAngolo di riposo.\nIl campione viene caricato all'interno di un imbuto e fatto defluire, con opportuni accorgimenti, su una superficie piana. Si calcola successivamente l'angolo del cono rispetto alla superficie piana.\nLa determinazione si basa sulla considerazione che, in seguito alla formazione di un cono con il materiale analizzato, questo presenter\u00e0 un angolo alla base tanto maggiore quanto minore \u00e8 la sua fluidit\u00e0.\nAR=( ALFA 1+ ALFA 2) /2\nFlusso attraverso un orifizio.\nLa misura si basa sul passaggio della polvere attraverso un foro circolare di diametro noto.\nSi possono distinguere 3 varianti della misura:\nIn tutti i casi abbiamo un cono che dispone nella parte bassa di un foro circolare.\nIndice di compressibilit\u00e0.\nIl campione viene versato in un cilindro graduato del volume di 250-500ml. Si misura il volume del materiale (Vi) prima di qualunque compattazione. La polvere viene poi ridotta di volume per scuotimento del cilindro, con una procedura dall'alto in basso. Quando non si ha pi\u00f9 compattazione si determina il nuovo volume (Vf) del campione. L'indice di compressibilit\u00e0 viene calcolato come variazione percentuale del volume occupato dal materiale prima e dopo compattazione.\nMaggiore \u00e8 il valore di IC, minore \u00e8 la fluidit\u00e0.\nRapporto di Hausner.\nUna quantit\u00e0 nota di campione viene versata in un cilindro graduato del volume di 250-500ml. Si misura il volume del materiale (formula_2) prima di qualunque compattazione. La polvere viene poi ridotta di volume per scuotimento del cilindro, con una procedura dall'alto in basso. Quando non si ha pi\u00f9 compattazione si determina il nuovo volume (formula_3) del campione. Vengono cos\u00ec calcolate la densit\u00e0 apparente (formula_4) e la densit\u00e0 \"tapped\" (formula_5) Il rapporto di Hausner viene calcolato come rapporto tra la densit\u00e0 finale e la densit\u00e0 iniziale.\nMaggiore \u00e8 il valore di HR, minore \u00e8 la fluidit\u00e0."}
{"id": "130126", "revid": "125276028", "url": "https://it.wikipedia.org/wiki?curid=130126", "title": "Turn Back (Toto)", "text": "Turn Back \u00e8 il terzo album in studio del gruppo musicale statunitense Toto, pubblicato nel gennaio del 1981 dalla Columbia Records. L'album si rivel\u00f2 un clamoroso insuccesso commerciale, non riuscendo a piazzare alcun singolo nella principale classifica statunitense, la Billboard Hot 100. Tuttavia ha ottenuto un buon riscontro in Giappone e ha venduto all'incirca 900.000 copie globalmente.\nRiscontro di critica e pubblico.\nIl portale AllMusic ha sottolineato come in questo disco risulti evidente l'incapacit\u00e0 del gruppo di amalgamare le abilit\u00e0 dei musicisti in un singolo sound. Ancora oggi \u00e8 considerato come il maggior passo falso nella carriera del gruppo. Tale insuccesso port\u00f2 addirittura i Toto a rischiare la rescissione del contratto con la Columbia Records. Tuttavia l'anno successivo verr\u00e0 pubblicato \"Toto IV\", che si riveler\u00e0 il maggior successo del gruppo e salver\u00e0 la posizione contrattuale della band.\nTracce.\nGift with a Golden Gun.\nUn brano che per lo stile ricorda pezzi veloci dei Queen come \"Don't Stop Me Now\", fu eseguito dal vivo durante il \"Turn Back World Tour\" e il \"Toto IV World Tour\", per poi ritornare in scaletta nel tour del venticinquesimo anniversario.\nEnglish Eyes.\nBrano complesso, caratterizzato da una parte centrale in cui Steve Lukather e David Paich duettano, per poi sfociare nella strofa tramite uno stacco di batteria di Jeff Porcaro, tra i pi\u00f9 complessi registrati dal batterista, e un acuto di Bobby Kimball. Il brano fu eseguito con frequenza dal \"Turn Back World Tour\" fino all\"'Isolation World Tour\". Tornato in scaletta nel \"Planet Earth Tour\" del 1990, caratterizzava un grande momento negli show di quel tour, anche se eseguito direttamente dalla parte centrale. Sempre eseguito dalla parte centrale venne poi utilizzato nei medley del tour del venticinquesimo anniversario.\nLive for Today.\nTerzo singolo estratto dall'album, cantato da Lukather. La canzone segue la scia hard rock unita al sound AOR che in quegli anni faceva molto successo. Il brano fu eseguito solo durante il \"Toto IV World Tour\" e raramente da Lukather in versione solista.\nA Million Miles Away.\nIl brano pi\u00f9 soft rock dell'album, oltre che quello pi\u00f9 eseguito nei successivi tour, fu infatti suonato nel \"Turn Back World Tour\" e nel \"Toto IV World Tour\", ma anche durante il \"Tambu World Tour\" (1995 - 1996), e in occasione del \"Reunion 99 World Tour\" e il successivo \"Summer Tour\" (1999 - 2000). Durante il \"Tambu World Tour\" il brano venne cantato da Lukather anzich\u00e9 dai coristi.\nGoodbye Elenore.\nPrimo singolo estratto dall'album, non ebbe il successo sperato. Il brano fu eseguito nel \"Turn Back World Tour\" e nel \"Toto IV World Tour\". Ritorn\u00f2 in scaletta durante il tour del venticinquesimo anniversario sotto forma di medley insieme a \"Girl Goodbye\", \"Child's Anthem\" e \"I'll Supply the Love\".\nI Think I Could Stand You Forever.\nBrano cantato da Lukather e scritto da Paich, si tratta di un pezzo che dalla strofa, che approccia ad una ballad, sfocia invece poi in un pesante ritmo hard rock durante il ritornello. Il brano non \u00e8 mai stato eseguito dal vivo dalla band.\nTurn Back.\nBrano in cui prevalgono atmosfere molto cupe, come \u00e8 anche possibile notare dal testo. Fu utilizzato come lato B di due dei tre singoli estratti dall'album, e nonostante \u00e8 stato pi\u00f9 volte inserito in varie raccolte della band, non \u00e8 mai stato eseguito live dal gruppo.\nIf It's the Last Night.\nSecondo singolo estratto dall'album, anche questo non fu un buon successo commerciale. Si tratta di un brano principalmente acustico cantato da Lukather. Fu eseguito dal vivo esclusivamente in versione acustica e solo nel \"Kingdom of Desire World Tour\" del 1992."}
{"id": "130127", "revid": "1534511", "url": "https://it.wikipedia.org/wiki?curid=130127", "title": "Generatore termoelettrico a radioisotopi", "text": "Un generatore termoelettrico a radioisotopi o RTG (da \"radioisotope thermoelectric generator\") \u00e8 un generatore di energia elettrica basato sul decadimento di isotopi radioattivi.\nDescrizione e funzionamento.\n\u00c8 composto da due parti: una fonte di calore e un sistema per la conversione del calore in elettricit\u00e0. La fonte di calore, il modulo General Purpose Heat Source (GPHS), contiene un radioisotopo, il plutonio 238, che si riscalda a causa del proprio decadimento radioattivo. Il calore \u00e8 trasformato in elettricit\u00e0 da un convertitore termoelettrico che sfrutta l'effetto Seebeck: una forza elettromotrice \u00e8 prodotta dalla diffusione di elettroni attraverso l'unione di due differenti materiali (metalli o semiconduttori) che formano un circuito quando i capi del convertitore si trovano a temperature differenti.\nApplicazioni.\nI generatori RTG sono usati a partire dalle missioni Apollo sulla Luna nel campo dell'esplorazione spaziale.\nNel caso della missione Cassini il generatore termoelettrico era costituito da 18 moduli separati, mentre il Multi-Mission Radioisotope Thermoelectric Generator (MMRTG), usato ad esempio per il Mars Science Laboratory, \u00e8 composto da 8 moduli e fornisce di potenza elettrica.\nI moduli sono progettati per resistere ad ogni possibile eventualit\u00e0: esplosione o incendio del veicolo di lancio, rientro in atmosfera seguito da impatto sul terreno o in acqua, e situazioni seguenti all'impatto. Uno schermo esterno in grafite provvede alla protezione contro i danni strutturali, termici e corrosivi di un potenziale rientro; inoltre, il combustibile \u00e8 in forma di diossido di plutonio 238, un materiale ceramico resistente alla rottura. In tre diverse occasioni RTG erano a bordo di satelliti nella fase di rientro, ma non hanno portato alla dispersione di materiale radioattivo.\nSicurezza.\nIn seguito all'incidente dello Space Shuttle Challenger, avvenuto il 28 gennaio 1986, venne considerata la possibilit\u00e0 di applicare uno schermo aggiuntivo al generatore; ma anche se questo potesse garantire protezione nelle vicinanze della zona di lancio, la sua notevole complessit\u00e0 aumenterebbe i rischi di una missione. In caso di avaria, uno schermo aggiuntivo potrebbe aumentare in maniera significativa le conseguenze di un impatto con il suolo.\nElenco degli RTG americani che hanno volato.\n\"(N.B. lo SNAP-27 \u00e8 stato trasportato in tutte le missioni Apollo successive alla 11, fino alla Apollo 17, per alimentare l\u2019ALSEP)\""}
{"id": "130128", "revid": "767487", "url": "https://it.wikipedia.org/wiki?curid=130128", "title": "Maria Carta", "text": " Durante la sua carriera di cantante ha ripercorso i molteplici aspetti della musica tradizionale sarda, in particolare del cantu a chiterra, del repertorio popolare dei gosos, delle ninne nanne e del canto tradizionale religioso (canti gregoriani). Ha saputo aggiornare la tradizione con arrangiamenti moderni e personali. Nel 1975 ha scritto un libro di poesie, intitolato \"Canto rituale\".\nBiografia.\nNacque a Siligo, un piccolo paese della provincia di Sassari, il 24 giugno 1934. Alla nascita le fu dato il nome di Maria Giovanna Agostina: Giovanna perch\u00e9 nacque il giorno della festa di san Giovanni e Maria Agostina per ricordare la nonna materna. All'et\u00e0 di otto anni perse il padre per una grave malattia e fu costretta, come del resto tutti i bambini della sua condizione sociale, ad affrontare le fatiche quotidiane sia in casa sia in campagna.\nNel 1957, a 23 anni, vinse il concorso di bellezza \"Miss Sardegna\" e partecip\u00f2 al concorso nazionale di Miss Italia. Prese parte come attrice al fotoromanzo \"Questo sangue sardo\", scritto e realizzato da Abramo Garau a Sardara. Intorno al 1960 si trasfer\u00ec a Roma, dove conobbe lo sceneggiatore Salvatore Laurani, che poi spos\u00f2. Frequent\u00f2 il Centro Nazionale di Studi di Musica Popolare, diretto da Diego Carpitella, presso l'Accademia Nazionale di Santa Cecilia e contemporaneamente port\u00f2 avanti un percorso di ricerca musicale ed etnografica con importanti produzioni e collaborazioni.\nNel 1971 realizz\u00f2 due album: \"Sardegna canta\" e \"Paradiso in re\", e intanto frequent\u00f2 l'etnomusicologo Gavino Gabriel. Lo stesso anno venne trasmesso dalla Rai il documentario \"Incontro con Maria Carta\" (fotografia di Franco Pinna e testi di Velia Magno), nel quale Maria cant\u00f2 e recit\u00f2 con Riccardo Cucciolla. Venne registrato anche un altro documentario (con regia di Gianni Amico su soggetto e sceneggiatura di Salvatore Laurani) dal titolo \"Maria Carta. Sardegna, una voce\".\nNel 1972 recit\u00f2 al Teatro Argentina a Roma nella Medea di Franco Enriquez. Lo stesso anno incontr\u00f2 Am\u00e1lia Rodrigues, con la quale tenne un concerto al Teatro Sistina. Nel 1973 le due artiste realizzarono una tourn\u00e9e in Sardegna. Nel 1974 partecip\u00f2 a \"Canzonissima\", interpretando il \"Deus ti salvet Maria\". Arriv\u00f2 in finale e si classific\u00f2 seconda nel girone della musica folk con il brano \"Amore disisperadu\". Nel 1975 tenne un importante concerto al Teatro Bol'\u0161oj di Mosca. Nel 1976 venne eletta, per il Partito Comunista Italiano, nel consiglio comunale di Roma e rimase in carica fino al 1981.\nNella sua carriera si ritagli\u00f2 un ruolo di protagonista in molti film e godette dell'amicizia di registi famosi come Pier Paolo Pasolini, Francis Ford Coppola e Franco Zeffirelli: suoi infatti furono i ruoli della madre di Vito Corleone ne \"Il padrino - Parte II\" (1974) di Coppola e di Marta nello sceneggiato \"Ges\u00f9 di Nazareth\" (1977) di Zeffirelli. Nel 1980 partecip\u00f2 al Festival d'Avignone, nel 1987 si esib\u00ec nella cattedrale di San Patrick a New York e nel 1988 nella cattedrale di St. Mary a San Francisco. Nel 1992 realizz\u00f2 il musical teatrale \"A piedi verso Dio\" con brani composti da Franco Simone. Maria Carta tenne il suo ultimo concerto a Tolosa, in Francia, il 30 giugno 1993. Malata da tempo di tumore, mor\u00ec nella sua casa di Roma all'et\u00e0 di 60 anni.\nLa fondazione.\nDopo la sua morte, nel 1994 fu istituita la \"Fondazione Maria Carta\", con lo scopo di promuovere la cultura e la musica della Sardegna. A partire dal 2003 la stessa Fondazione attribuisce ogni anno il \"Premio Maria Carta\", conferito a chi, in un modo o nell'altro, contribuisce a promuovere l'immagine della cultura sarda in Italia e nel mondo. Nel 2016 la fondazione \u00e8 stata promotrice del progetto \"Freemmos - Liberi di restare,\" un'iniziativa per sensibilizzare l\u2019opinione pubblica sul dramma dello spopolamento delle zone interne dell\u2019isola."}
{"id": "130130", "revid": "2080735", "url": "https://it.wikipedia.org/wiki?curid=130130", "title": "Metropolitana di San Pietroburgo", "text": "La metropolitana di San Pietroburgo \u00e8 un sistema di trasporto metropolitano che serve San Pietroburgo. \u00c8 stata la seconda metropolitana ad essere costruita nell'Unione Sovietica dopo quella di Mosca.\nSi sviluppa su 5 linee, quattro delle quali intersecantesi tra loro. L'intera rete si estende per 124,8 km disponendo di 72 stazioni . Nel 2014 trasportava 2.09 milioni di passeggeri al giorno e 763 milioni all'anno, il che la rende la 18\u00aa metropolitana pi\u00f9 frequentata del mondo.\nIl giorno 3 aprile 2017 \u00e8 stata oggetto di un attacco ad opera di un terrorista kamikaze che ha provocato nell'immediato 11 morti e alcune decine di feriti.\nCaratteristiche.\nLa maggior difficolt\u00e0 nella costruzione della metropolitana a San Pietroburgo \u00e8 la realizzazione di scavi molto profondi per permettere il transito dei binari al di sotto del fiume Neva; infatti, la stazione situata attualmente alla quota pi\u00f9 bassa \u00e8 quella di Admiraltejskaja, che si trova a 86 metri sotto il livello stradale.\nUna delle prime cose che colpisce il visitatore della citt\u00e0 che si trovi a utilizzare questo trasporto pubblico \u00e8 propriamente l'accesso dall'esterno. Spesso dopo una prima rampa di scale ci si trova in un vestibolo, di solito molto elegante e costruito in pietra, ma talvolta si accede direttamente alle sale delle biglietterie e all'accesso alle scale mobili.\nL'accesso alle piattaforma delle linee metropolitane avviene sempre con una scala mobile - di solito una o due per ogni senso di marcia - lunghissime e molto ripide, la cui regolarit\u00e0 di funzionamento \u00e8 affidata tutt'oggi ad un controllo umano da parte di personale alloggiato in una cabina apposita al termine della scala stessa.\nLe piattaforme di attesa sono di norma molto ampie e alcune di esse non consentono l'accesso diretto ai binari; per ragioni di sicurezza vengono utilizzati quelli che vengono definiti ascensori orizzontali. Nella piattaforma si aprono delle porte in acciaio che rimangono chiuse fino all'arrivo del treno e si schiudono contemporaneamente a quelle della carrozza ferroviaria una volta che quest'ultima \u00e8 in posizione corretta.\nLa metropolitana pietroburghese \u00e8 attiva dalle 5:45 del mattino a mezzanotte inoltrata, e la frequenza dei treni, segnalata da appositi pannelli apposti in ogni stazione, \u00e8 elevatissima, giungendo nelle ore di punta a un treno ogni 60/90 secondi e a una media giornaliera di un convoglio ogni 3/4 minuti.\nLe stazioni sono piuttosto distanziate l'una dall'altra, partendo da un minimo superiore al chilometro fino ad arrivare oltre i 2 km. Tutti i percorsi e le stazioni sono segnalati per mezzo di targhe e cartine bilingue con indicazioni nell'alfabeto cirillico e in inglese, sia all'interno delle stazioni sia sui convogli.\nStoria.\nI primi studi per la realizzazione di una metropolitana a San Pietroburgo furono fatti ancora nel 1899, ma lo scavo di tunnel risult\u00f2 complesso, a causa dei fiumi sotterranei e del terreno ricco di cavit\u00e0. Inoltre anche nel periodo bellico la costruzione della metropolitana si ferm\u00f2 pi\u00f9 volte, e alla fine fu Mosca la prima metropoli russa a dotarsi di una rete, che apr\u00ec nel 1935.\nLa metropolitana di San Pietroburgo (allora Leningrado) apr\u00ec il 15 novembre 1955, con una prima linea tra Avtovo e Plo\u0161\u010dad' Vosstanija, in seguito estesa fino a Prospekt Veteranov e a Devjatkino. La seconda linea apr\u00ec nel 1961, la terza nel 1967, la quarta nel 1985 e la quinta il 20 dicembre 2008.\nAttentato.\nIl 3 aprile 2017, c'\u00e8 stato un attentato terroristico importante. Nel treno, che era sulla pista tra le stazioni Sennaja Plo\u0161\u010dad' e Technologi\u010deskij institut II, una bomba esplose subito dopo la partenza dalla Sennaja Plo\u0161\u010dad' alle 14:40 circa. Di conseguenza, 11 persone sono morte sul posto, 4 in ospedale e 51 sono rimaste ferite. Pi\u00f9 tardi, alla stazione Plo\u0161\u010dad' Vosstanija, una seconda bomba \u00e8 stata trovata, camuffata da estintore. Il suo riempimento era lo stesso di quello della bomba esplosa.\nDopo l'attacco terroristico tutta la metropolitana venne chiusa e furono predisposte linee di autobus, che sostituirono momentaneamente le linee della metropolitana. Nella citt\u00e0, in cui s'\u00e8 verificato un crollo del traffico, durante il giorno dell\u2019attacco tutti i mezzi pubblici e i taxi sono stati messi a disposizione gratuitamente. Molti automobilisti si sono resi disponibili ad aiutare chi avesse avuto bisogno di tornare a casa e fosse stato sprovvisto di mezzi dando, cos\u00ec, prova di un grande senso civico e di comunit\u00e0.\nLinee.\nLinea 1.\nBench\u00e9 inaugurata nel 1955 dopo la morte di Stalin, era stata progettata precedentemente, di conseguenza le stazioni riflettono l'epoca e la filosofia staliniana, un po' in bilico tra il trionfalismo, il barocco e il realismo socialista. Le stazioni di Plo\u0161\u010dad' Vosstanija e Avtovo sono corredate di enormi lampadari e colonne che richiamano i tempi antichi mentre la stazione Kirovskij zavod \u00e8 un inno al militarismo con altorilievi a carattere guerresco, la Baltijskaja \u00e8 caratterizzata dal colore azzurro dei suoi marmi per evocare il mare che si trova nelle vicinanze, mentre Pu\u0161kinskaja ospita una statua del poeta Aleksandr Sergeevi\u010d Pu\u0161kin.\n\u00c8 identificata dal colore rosso e si interseca con la linea 2 all'altezza della stazione di Technologi\u010deskij institut I, con la linea 3 a Ploschad Vosstaniya e con la linea 4 a Vladimirskaja. Nel 1995 una sezione di tunnel sulla linea prima, tra le stazioni di Plo\u0161\u010dad' Mu\u017eestva e di Lesnaja collass\u00f2, a causa delle infiltrazioni di acqua provenienti da un lago fino ad allora congelato chimicamente, e fu necessario ricostruirlo completamente, per venire riaperto nel 2004.\nLinea 2.\nLa linea, caratterizzata dal colore blu ed inaugurata nel 1961, attraversa la citt\u00e0 da nord a sud, collegando le isole oltre la Neva fino a raggiungere le vicinanze dell'aeroporto Pulkovo. Riflettendo il periodo politico e sociale attraversato dalla Unione Sovietica in quegli anni, sotto la gestione di Nikita Chru\u0161\u010d\u00ebv, le stazioni non sono pi\u00f9 a tema come nella linea 1, bens\u00ec improntate soprattutto alla funzionalit\u00e0 e alla sicurezza. Sono infatti su questa linea i primi esempi di \"ascensore orizzontale\". L'intersecazione con la linea 1 preesistente avviene alla stazione Technologi\u010deskij institut II e una delle fermate pi\u00f9 importanti \u00e8 la Nevskij prospekt, cio\u00e8 quella che lascia il viaggiatore al centro della famosa Prospettiva Nevskij. In quest'ultima stazione avviene anche lo scambio con la linea 3 mentre, per la linea 4, l'incrocio avviene a Sennaya Ploschad'.\nLinea 3.\nInaugurata nel 1967, la linea 3, caratterizzata dal colore verde fu ultimata nel periodo di Leonid Il'i\u010d Bre\u017enev ed offre alcune stazioni a tema. Ad esempio la stazione Primorskaya del 1979 riprende il tema del mare con monumenti ad ancore incrociate e rappresentazione della rosa dei venti sui pavimenti, e la Majakovskaja \u00e8, come ovvio dal nome, un omaggio al poeta Vladimir Majakovskij. Nella stazione Proletarskaja, inaugurata nel 1983, vengono riportati dei soggetti popolari del comunismo sovietico, la falce e martello. I collegamenti con le altre linee avvengono a Majakovskaja, Gostinyj dvor e Plo\u0161\u010dad' Aleksandra Nevskogo-2 rispettivamente con la linea 1, 2 e 4.\nLinea 4.\nLa linea dal colore giallo, in funzione, per il primo tratto, dal 1985, che come massima espressione artistica offriva la stazione Sportivnaja, inaugurata nel 1997, decorata con motivi che ricordano l'Antica Grecia, nello stesso tempo \u00e8, per ora, l'unica che presenta i binari su due piani. Questa stazione, come le altre del tratto Sadovaya-Komendantskiy Prospekt \u00e8 stata trasferita in seguito alla nuova Linea 5. Le coincidenze con le altre linee avvengono, rispettivamente, in prossimit\u00e0 delle stazioni di Dostoevskaja (in onore del famoso scrittore F\u00ebdor Dostoevskij), di Spasskaja e Plo\u0161\u010dad' Aleksandra Nevskogo-2.\nLinea 5.\nLa linea 5, di colore viola \u00e8 stata aperta al traffico, per il tratto iniziale, il 20 dicembre 2008 tra Zvenigorodskaja a Komendantskij prospekt; all'inizio di marzo 2009 \u00e8 stato completato il raccordo che le consente di prolungare il suo percorso. Un buon tratto apparteneva precedentemente alla Linea 4, ora limitata alla stazione Spasskaja.\nProgetti e piani futuri.\nSono state pianificate estensioni della seconda e quarta linea per i prossimi anni."}
{"id": "130131", "revid": "120543614", "url": "https://it.wikipedia.org/wiki?curid=130131", "title": "MAX Comics", "text": "MAX Comics, abbreviata in MAX, \u00e8 un marchio editoriale della casa editrice statunitense Marvel Comics; fondato nel 2001, produce fumetti realizzati per un pubblico adulto e destinati alla distribuzione diretta: gli albi sono quindi distribuiti solamente nel circuito librario e delle fumetterie (\"comic book shops\" in originale). Sulla copertina non appare n\u00e9 il logo della Marvel Comics n\u00e9 il marchio del Comics Code Authority: questa politica editoriale serve a distinguere nettamente i fumetti MAX dai fumetti Marvel, che invece godono di una pi\u00f9 ampia diffusione e sono generalmente diretti anche a un pubblico adolescenziale. In Italia i fumetti MAX Comics vengono pubblicati nella collana \"100% Marvel MAX\" dalla Panini Comics.\nContesto e creazione.\nL'etichetta \"MAX\" nasce dall'esigenza da parte della \"Marvel Comics\" di pubblicare fumetti esplicitamente diretti ad un pubblico adulto (in questo caso di et\u00e0 superiore ai 18 anni). L'allora presidente della \"Marvel\" Bill Jemas e il redattore capo dell'epoca Joe Quesada creano quindi un \"imprint\" che nelle intenzioni originali doveva presentare delle serie a fumetti fortemente inserite in un contesto reale, con un linguaggio e delle situazioni prive di ogni tipo di censura. Lo scopo era anche quello di dare spazio a personaggi \"Marvel\" non inquadrabili nel genere supereroistico ma attingere a eroi e anti-eroi senza superpoteri e senza sgargianti costumi in calzamaglia. Non a caso il personaggio che avr\u00e0 pi\u00f9 pubblicazioni \"MAX\" \u00e8 \"Frank Castle\" il Punitore. Bisogna sottolineare che gi\u00e0 dal secondo anno di vita, l'etichetta lancia serie e miniserie che riprendono alcuni personaggi con superpoteri. La politica che non verr\u00e0 mai a mancare \u00e8 quella di creare opere per un pubblico adulto e con un livello di violenza e realismo non pubblicabili nelle serie a fumetti mainstream.\nL'obiettivo di attirare verso i fumetti dei lettori pi\u00f9 adulti \u00e8 stato perseguito dalla \"Marvel\" sin dai primi anni settanta. In quel periodo le pubblicazioni a fumetti dovevano portare tutte il timbro del Comics Code Authority (o \"Autorit\u00e0 per il codice sui fumetti\") e questo valeva soprattutto per una casa editrice i cui personaggi erano in gran parte supereroi. A partire dal 1973, la \"Marvel\" comincia per\u00f2 a pubblicare fumetti in bianco e nero che contengono storie di genere horror e che vengono denominate \"Marvel Monster Group\". Tra queste vi sono \"Dracula Lives\", \"Monster Unleashed\" e \"Vampire tales\". Il progetto ha vita breve e si esaurisce nel 1975 ma lascia intravedere la possibilit\u00e0 di realizzare fumetti dalle tematiche pi\u00f9 mature. L'eredit\u00e0 viene ripresa dal 1980 con la pubblicazione di \"Marvel Illustrated\" e la successiva creazione dell'etichetta Epic Comics. Sotto questo \"imprint\" si tornano a produrre regolarmente storie senza l'approvazione del \"Codice dei fumetti\" e lasciando agli autori ampie libert\u00e0 creative. Inoltre i diritti dei personaggi creati sotto la linea \"Epic\" rimangono agli autori. Questa volta il progetto editoriale ha successo, soprattutto grazie alla diffusuone delle fumetterie (o \"comic shops\") negli anni ottanta. La possibilit\u00e0 di avere una solida distribuzione alternativa a quella dell'edicola permette alla \"Marvel\" (e non solo) di lanciare nuove pubblicazioni dirette esplicitamente ad un pubblico pi\u00f9 maturo e allo stesso tempo di avere la garanzia di un minimo di copie vendute una volta che un albo viene distribuito. La linea \"Epic\" cessa le pubblicazioni a met\u00e0 degli anni novanta ma ormai le basi per la creazione di un'etichetta di questo tipo sono state gettate e difatti la linea \"MAX\" nasce nei primi anni duemila sfruttando gli stessi presupposti di mercato. Ogni albo \"MAX\" non presenta il timbro del \"Comics Code\" e viene venduto unicamente nelle fumetterie e nelle librerie. Inoltre non prevede ristampe e avverte i lettori che il contenuto delle storie prevede un linguaggio e azione espliciti (cio\u00e8 privi di censure).\nIl debutto avviene con \"U.S.War Machine\" di Chuck Austen a fine 2001 e le pubblicazioni dell'imprint continuano con regolarit\u00e0 fino al 2014 con una miniserie di Grant Morrison su Fantomex. A questa segue un quinquennio in cui la Marvel decide di non pubblicare materiale sotto il logo Max Comics. Nel 2019 Garth Ennis esprime la volont\u00e0 di tornare a realizzare una versione estrema e senza censure su Punisher, ovvero la versione da lui introdotta con la linea Marvel Knights e proseguita poi sotto il banner \"Max Comics\". La versione \"Max\" del Punitore ha dato origine alla serie pi\u00f9 longeva dell'imprint ed Ennis ne ha realizzato anche diversi albi unici e la miniserie prequel Born. La proposta dello scrittore irlandese viene accettata dai vertici della Marvel e prevede la realizzazione tra il 2019 e il 2020 di due miniserie: \"Punisher Soviet\" e \"Get Fury\". La prima vede ai disegni Jacen Burrows con il quale Ennis sostiene di aver realizzato alcune delle sue opere migliori quali la saga post-apocalittica \"Crossed\", \"303\", e l'irriverente e grottesca \"Woormwood\". Per \"Get Fury\" torna un altro storico collaboratore quale il disegnatore Goran Parlov. In occasione della distribuzione del primo albo di \"Punisher Soviet\" (il 16 novembre 2019) vi \u00e8 il ritorno ufficiale dell'imprint \"Max Comics\"."}
{"id": "130132", "revid": "1234826", "url": "https://it.wikipedia.org/wiki?curid=130132", "title": "Harry Potter e la camera dei segreti", "text": "Harry Potter e la camera dei segreti (titolo originale in inglese: \"Harry Potter and the Chamber of Secrets\") \u00e8 il secondo romanzo della saga high fantasy \"Harry Potter\", scritta da J. K. Rowling e ambientata principalmente nell'immaginario Mondo magico durante gli anni novanta del XX secolo.\nIdeato proprio nei primi anni novanta, \"Harry Potter e la Camera dei Segreti\" fu pubblicato poi nel 1998. Tradotto in 77 lingue, tra cui il latino e il greco antico, resta una delle pi\u00f9 popolari opere letterarie del XX secolo.\nNel 2002 ne \u00e8 stato tratto un adattamento cinematografico distribuito da Warner Bros. e diretto da Chris Columbus, che ha incassato quasi 880 milioni di dollari al botteghino mondiale.\nTrama.\nA Privet Drive, durante le vacanze estive, mentre la famiglia Dursley ha invitato a cena i coniugi Mason, due potenziali clienti della ditta di zio Vernon, Harry Potter viene relegato nella sua nuova stanza, dove si domanda perch\u00e9 i suoi amici non gli abbiano scritto durante tutta l'estate. Un elfo domestico di nome Dobby compare all'improvviso nella stanza di Harry e lo avverte di non tornare a Hogwarts, poich\u00e9 altrimenti la sua vita sarebbe in pericolo. L'elfo poi confessa di aver nascosto le lettere degli amici di Harry per fargli credere che si fossero dimenticati di lui, sperando che a seguito di ci\u00f2 il ragazzo non avrebbe pi\u00f9 voluto tornare ad Hogwarts. Nonostante tutto, Harry vuole tornare a scuola, perci\u00f2 Dobby decide di eseguire una magia, facendo cadere a terra la torta preparata da zia Petunia, per poi scomparire. Un gufo irrompe nel salotto dei Dursley, spaventando i Mason e portando a Harry una lettera ufficiale del Ministero della Magia, nella quale gli viene ricordato il divieto per i maghi minorenni di effettuare magie al di fuori della scuola e avvertendolo che, se il fatto si ripeter\u00e0, verr\u00e0 espulso. I Mason fuggono terrorizzati e zio Vernon, avendo scoperto che Harry non pu\u00f2 fare magie fuori dalla scuola, decide di non permettergli di tornare ad Hogwarts, rinchiudendolo nella sua stanza e mettendogli delle sbarre alla finestra.\nQuella stessa notte, i giovani fratelli Weasley (Ron e i gemelli Fred e George), a bordo di una vecchia Ford Anglia volante rubata al padre Arthur, liberano Harry e lo portano a casa Weasley, detta La Tana. Qui viene accolto affettuosamente dalla signora Weasley e da suo marito Arthur che lavora nell'Ufficio per l\"Uso Improprio dei Manufatti dei Babbani\", ufficio che si propone di dare la caccia ai maghi che usano la magia ai danni dei babbani. Mentre sono a tavola, i giovani maghi ricevono le lettere da Hogwarts con la prescrizione del materiale didattico per il nuovo anno scolastico che provvederanno ad acquistare, come al solito, a Diagon Alley. Ron vi viene proiettato, stando in piedi nel camino, grazie alla Polvere Volante che lancia al suolo mentre pronuncia \"Diagon Alley\". Poi \u00e8 il turno di Harry che, per\u00f2, pronuncia male il luogo e finisce con l'essere catapultato fuori dal camino di un negozio di arti oscure in un attiguo quartiere malfamato, Notturn Alley. Circondato da loschi figuri, se la cava grazie all'arrivo tempestivo di Hagrid che lo porta a Diagon Alley. Qui incontra Hermione Granger e i Weasley e presenzia alla promozione del libro autobiografico \"Magicamente Io\" di Gilderoy Allock, futuro professore di Difesa contro le Arti Oscure in sostituzione di Quirinus Raptor. Incontra anche Draco Malfoy e suo padre Lucius il quale, al pari del figlio, non perde occasione di irritare il giovane mago magnificando Voldemort, di farsi beffe di Hermione ricordando le sue origini babbane, e di deridere anche i Weasley notando che, malgrado l'incarico ricoperto da Arthur di dare la caccia ai maghi disonesti, devono accontentarsi di acquistare libri di seconda mano.\nIl primo settembre, Ron e Harry tentano invano di attraversare il binario 9 \u00be per prendere l'Espresso per Hogwarts, ma non vi riescono in quanto il passaggio tra i binari 9 e 10 sembra essersi chiuso. Perso il treno, i due amici decidono di raggiungere la scuola con l'auto volante ma, una volta arrivati nei pressi di Hogwarts, si schiantano su un albero secolare presente nel parco della scuola, il Platano Picchiatore, che colpisce ripetutamente la loro auto rompendo la bacchetta di Ron. A seguito di ci\u00f2, i due ragazzi rischiano l'espulsione anche se, alla fine, vengono graziati dal professor Silente e dalla professoressa McGranitt, che comunque \u00e8 intenzionata a punirli.\nQualche tempo dopo, durante la notte di Halloween, lungo i corridoi di Hogwarts, Harry inizia a sentire una voce fredda, perfida e sibilante che gli altri non riescono ad udire. Cercando la fonte della voce, Harry, Ron ed Hermione trovano Mrs Purr, la gatta del custode del castello, il signor Gazza, pietrificata. Vicino a lei, sul muro, c'\u00e8 una scritta che dice \u201cLa camera dei segreti \u00e8 stata aperta, temete, nemici dell'erede!\u201d.\nPochi giorni dopo, a lezione, dietro richiesta degli studenti, il professor R\u00fcf, un fantasma che insegna Storia della Magia, racconta che la scuola di Hogwarts venne fondata circa 1000 anni prima dai quattro maghi pi\u00f9 potenti dell'epoca: Godric Grifondoro, Salazar Serpeverde, Tosca Tassorosso e Priscilla Corvonero. All'inizio, i quattro maghi vivevano in armonia, ma poi nacquero dei contrasti tra Salazar Serpeverde e gli altri tre, perch\u00e9 Serpeverde non voleva ammettere ad Hogwarts i figli di babbani dotati di poteri magici. Salazar lasci\u00f2 quindi la scuola ma, prima di andarsene, secondo una leggenda, costru\u00ec una stanza nei sotterranei che sarebbe potuta essere aperta solamente da un suo erede e al cui interno si celava un mostro che, qualora liberato, avrebbe epurato Hogwarts dai figli di babbani. Harry, Ron e Hermione sospettano che l'erede sia Malfoy e decidono pertanto di usare la Pozione Polisucco, che consente di assumere l'aspetto di un'altra persona per un'ora, per estorcergli informazioni. Durante la preparazione della pozione, che richiede circa un mese, ricominciano le partite di Quidditch e, durante la prima partita di campionato, Harry viene inseguito e ferito da un Bolide incantato, che sembra voler abbattere solo lui, a tutti i costi. Costretto a passare una notte in infermeria, il ragazzo riceve una visita improvvisa di Dobby, che ammette di essere stato lui a stregare il Bolide e a bloccare il passaggio per il binario 9 \u00be, per allontanarlo da Hogwarts in modo da salvargli la vita. Quella stessa notte Colin Canon, uno studente di Grifondoro del primo anno appassionato di fotografia, viene trovato pietrificato. A seguito di ci\u00f2, il nuovo professore di Difesa contro le Arti Oscure, il vanesio Gilderoy Allock, decide di fondare il Club dei Duellanti per insegnare agli studenti a difendersi. Il primo incontro si svolge tra Harry e Malfoy: quest'ultimo fa apparire un serpente che sembra voler attaccare un ragazzo di nome Justin Finch-Fletchley e Harry, per impedirglielo, senza saper bene cosa stia facendo, inizia a parlare in Serpentese. Si scopre quindi che Harry \u00e8 un Rettilofono, rara abilit\u00e0 appartenuta anche a Salazar Serpeverde e ritenuta segno di magia oscura. Per questo motivo, alcuni studenti si convincono che Harry sia l'erede di Serpeverde ed iniziano ad evitarlo. La situazione peggiora ulteriormente quando Justin Finch-Fletchley e il fantasma Nick-Quasi-Senza-Testa, lo spettro appartenente alla Casa di Grifondoro, vengono trovati pietrificati.\nDurante le vacanze di Natale, Hermione finisce la pozione Polisucco. Harry e Ron quindi assumono le sembianze di Goyle e Tiger, si infiltrano nella sala comune di Serpeverde e scoprono che Malfoy non solo non \u00e8 l'erede di Serpeverde ma non ha nemmeno la minima idea di chi esso sia, sebbene dica loro di aver saputo da suo padre che la Camera dei Segreti era gi\u00e0 stata aperta cinquant'anni prima, con la conseguenza della morte di una studentessa nata babbana. Qualche giorno dopo, Harry e Ron trovano un vecchio diario appartenuto ad uno studente chiamato Tom Orvoloson Riddle. Le pagine del diario sono tutte bianche ma, successivamente, Harry scopre che scrivendo su di esso \u00e8 possibile comunicare con il fantasma di Riddle, il quale accetta di mostrargli degli eventi accaduti cinquant'anni prima. Harry, assistendo come uno spettatore esterno, scopre quindi che a quel tempo Hagrid era stato accusato di aver aperto la Camera dei Segreti e di aver fatto uscire il mostro che vi era rinchiuso, responsabile della morte di una studentessa nata babbana proprio come Malfoy aveva detto. All\u2019epoca si ritenne che il mostro fosse un'Acromantula di nome Aragog, trovata in possesso di Hagrid, che per\u00f2 riusc\u00ec a farla scappare nella Foresta Proibita. Harry si rende conto che \u00e8 questo il motivo per cui Hagrid era stato espulso da Hogwarts, con il divieto di praticare la magia.\nPochi giorni dopo, il diario di Riddle viene rubato dalla camera di Harry mentre il prefetto di Corvonero, Penelope Light, ed Hermione vengono ritrovate pietrificate in biblioteca. Hagrid viene quindi arrestato dal Ministro della Magia in persona, Cornelius Caramell, per poi essere condotto ad Azkaban, la prigione dei maghi, con l'accusa di aver riaperto la Camera dei Segreti. Anche Silente viene allontanato da Hogwarts per decisione di Lucius Malfoy (padre di Draco) e degli altri consiglieri della scuola, visto che non \u00e8 stato in grado di gestire la situazione. Prima di venire portato via, Hagrid consiglia a Harry e Ron di seguire i ragni fin dentro la Foresta Proibita. I due ragazzi lo fanno, seppure Ron, terrorizzato dai ragni, sia molto riluttante. Nella foresta, i due amici incontrano il gigantesco Aragog, che rivela ai ragazzi di non essere lui il mostro della Camera dei Segreti. Tornati al castello, i due amici scoprono che Hermione, prima di essere aggredita, aveva risolto il dilemma: il mostro \u00e8 un Basilisco, un enorme serpente dalle zanne velenose capace di vivere per secoli e di uccidere con lo sguardo, che si sta spostando nel castello attraverso le tubature. Il Basilisco, ovviamente, era stato messo nella Camera dei Segreti da Salazar Serpeverde circa un millennio prima. Harry, ripensando al racconto di Aragog, capisce che la ragazza nata babbana uccisa cinquant'anni prima \u00e8 Mirtilla Malcontenta, il fantasma che infesta uno dei bagni delle ragazze al terzo piano.\nA questo punto, la sorella minore di Ron, Ginny Weasley, scompare, portata dal mostro all'interno della Camera, quindi Harry e Ron si offrono di aiutare il professor Allock ad affrontare il mostro. Il professore \u00e8 per\u00f2 costretto ad ammettere di non aver mai compiuto nessuna delle gesta di cui si vanta tanto: esso \u00e8 abile solo negli incantesimi di memoria, che ha lanciato sui maghi e sulle streghe che furono i reali artefici delle imprese in modo da attribuirsene poi il merito. I due ragazzi, nonostante tutto, lo costringono a scendere con loro nella Camera dei Segreti, la cui entrata si trova nel bagno di Mirtilla Malcontenta. Harry riesce ad aprire l'ingresso parlando in Serpentese. Una volta entrati nella Camera, per\u00f2, Allock si impossessa della bacchetta di Ron e tenta di lanciare un incantesimo di memoria sui ragazzi: essendo la bacchetta di Ron rotta, l'incantesimo gli si ritorce contro, facendogli perdere la memoria. L'incantesimo provoca anche il crollo di una parete, dividendo il gruppo. Harry, rimasto solo, \u00e8 costretto a proseguire per conto suo. Entrato nella Camera, Harry trova Ginny riversa a terra, con accanto la figura del giovane Tom Riddle, uscito dal diario sotto forma di ricordo quasi evanescente. Il ricordo del ragazzo rivela ad Harry di chiamarsi per esteso Tom Orvoloson Riddle, meglio conosciuto come Lord Voldemort: \u00e8 lui l'erede di Serpeverde ed \u00e8 lui che aveva aperto la Camera dei Segreti cinquant'anni prima, facendo per\u00f2 ricadere la colpa sul povero Hagrid. A inizio anno, Ginny aveva trovato il diario e, attraverso di esso, Riddle si era impossessato di lei, obbligandola ad eseguire i suoi ordini e assorbendo la sua energia per poter tornare in vita. La ragazza a un certo punto aveva capito che il diario era malvagio e aveva tentato di disfarsene ma, una volta scoperto che Harry l'aveva trovato, glielo aveva ripreso e allora Riddle l'aveva costretta a raggiungerlo nella Camera dei Segreti per attirarvi Harry. Voldemort, ovviamente, \u00e8 ancora deciso ad uccidere Harry, quindi lo fa attaccare dal Basilisco, che solo lui pu\u00f2 controllare, in quanto vero erede di Serpeverde. Quando tutto sembra perduto, appare Fanny, la fenice del professor Silente, che acceca il Basilisco e porta ad Harry il Cappello Parlante, all'interno del quale compare la Spada di Godric Grifondoro. Harry, dopo un'estenuante battaglia, riesce ad uccidere il mostro trapassandogli le mascelle con la spada, ma nel processo, un dente del Basilisco si stacca e lo ferisce al braccio, avvelenandolo e lasciandolo in punto di morte. Fanny fa cadere sulla ferita le sue lacrime curative, salvando il ragazzo, che pugnala il diario di Riddle con una zanna del Basilisco, distruggendolo insieme al ricordo di Voldemort, che viene quindi sconfitto e Ginny salvata appena in tempo.\nHarry viene poi a sapere da Silente che la notte in cui Voldemort tent\u00f2 di ucciderlo gli pass\u00f2 alcune delle sue capacit\u00e0, come parlare il Serpentese, lasciandogli sulla fronte la cicatrice a forma di saetta. Harry intuisce che \u00e8 stato Lucius Malfoy a far trovare il diario di Riddle a Ginny, lasciandolo scivolare nel suo calderone a Diagon Alley dove le due famiglie, Weasley e Malfoy, si erano scontrate prima dell\u2019inizio dell\u2019anno scolastico. Inoltre, il ragazzo scopre che Dobby \u00e8 l'elfo domestico di casa Malfoy e, grazie ad uno stratagemma, lo libera, mentre Allock, persa definitivamente la memoria, rimarr\u00e0 per sempre in ospedale.\nIl libro si conclude con la festa di fine anno, alla quale partecipano anche Hagrid, appena scagionato, e tutti coloro che erano stati pietrificati, guariti grazie alla Pozione depietrificante della Professoressa Sprite, insegnante di Erbologia."}
{"id": "130133", "revid": "2128848", "url": "https://it.wikipedia.org/wiki?curid=130133", "title": "Abedi Pel\u00e9", "text": "\u00c8 ritenuto il pi\u00f9 grande calciatore ghanese della storia e uno dei calciatori africani pi\u00f9 forti di tutti i tempi; come riconoscimento delle sue grandi capacit\u00e0, gli \u00e8 stato attribuito il soprannome \"Pel\u00e9\", in onore dell'omonimo fuoriclasse brasiliano. Ha vinto il Pallone d'oro africano per tre volte (negli anni 1991, 1992 e 1993): il suo primato \u00e8 stato eguagliato tre anni dopo da George Weah, per poi venire superato da Samuel Eto'o, vincitore nel 2010 del quarto Pallone d'oro africano. L'omonimo brasiliano Pel\u00e9 lo ha inserito nella FIFA 100, la speciale classifica che include i pi\u00f9 forti calciatori del mondo di tutti i tempi.\nNel 1992 \u00e8 stato il primo vincitore del BBC African Footballer of the Year, premio assegnato dalla BBC Radio.\nBiografia.\nAnche suo fratello Kwame Ayew e i suoi figli Abdul Rahim Ayew, Andr\u00e9 Ayew e Jordan Ayew sono tutti calciatori professionisti.\n\u00c8 stato uno dei testimonial di Sudafrica 2010.\nDopo essersi ritirato \u00e8 tornato in Ghana dove ha aperto una scuola calcio e fondato un club, il Nania FC. Nel 2007 viene condannato ad un anno di squalifica: l'accusa \u00e8 quella di aver comprato una partita a favore del suo Nania FC per la promozione nella massima divisione ghanese.\nCarriera.\nGiocatore.\nClub.\nDopo aver giocato per due stagioni nel Real Tamale, una squadra ghanese, Abedi Pel\u00e8 passa al termine della Coppa d'Africa del 1982 all'Al Sadd, squadra che milita nel campionato qatariota, per 1000 dollari. Nelle due stagioni seguenti il calciatore vest\u00ec le maglie dello Zurigo, del Dragons e nuovamente del Real Tamale.\nIn seguito Abedi Pel\u00e8 si trasfer\u00ec in Francia, dove esord\u00ec nella seconda divisione francese con il Niort. Da qui in poi sarebbe partita la scalata che lo avrebbe portato a giocare nell'Olympique Marsiglia, con cui vinse la UEFA Champions League 1992-1993 ai danni del blasonato Milan di Fabio Capello (fu lui a battere il calcio d'angolo, concesso erroneamente, da cui scatur\u00ec il decisivo colpo di testa di Boli).\nSuccessivamente gioc\u00f2 per una stagione al Lione, per poi trasferirsi al Torino nel 1994. Con il club torinese ebbe l'opportunit\u00e0, grazie al noto procuratore monegasco Giorgio Rea, noto alle cronache per la lunga campagna mediatica sulla tolleranza nel mondo sportivo del 1995 condotta assieme al giovanissimo Alberto Malesani, di farsi conoscere anche dal calcio nostrano, disputando due stagioni: la prima eccellente, con dieci reti, la seconda deludente, culminata con la retrocessione del Torino, a 7 anni dall'ultima, proprio nel ventennale dell'ultimo scudetto.\nIn seguito all'esperienza italiana il calciatore si trasfer\u00ec nel Monaco 1860. Dopo due stagioni sottotono, Abedi Pel\u00e8 si trasferisce negli Emirati Arabi Uniti firmando un contratto biennale con l'Al Ain.\nNazionale.\nPel\u00e9 \u00e8 stato anche capitano della Nazionale di calcio ghanese per sei anni (dal 1992 al 1998) ed \u00e8 stato uno dei primi calciatori africani a guadagnare un piazzamento nella top 10 del FIFA World Player of the Year nel 1991 e nel 1992. Convocato ininterrottamente per pi\u00f9 di un decennio, fu vincitore della Coppa d'Africa nel 1982.\nCon 73 presenze e 33 gol in nazionale, Abedi Pel\u00e8 viene considerato senza dubbio il pi\u00f9 grande calciatore ghanese della storia.\nStatistiche.\nPresenze e reti nei club.\n\"Statistiche al termine della carriera da calciatore.\""}
{"id": "130135", "revid": "6923", "url": "https://it.wikipedia.org/wiki?curid=130135", "title": "Harry Potter e il prigioniero di Azkaban", "text": "Harry Potter e il prigioniero di Azkaban (titolo originale in inglese: \"Harry Potter and the Prisoner of Azkaban\") \u00e8 il terzo romanzo della saga urban fantasy \"Harry Potter\", scritta da J. K. Rowling e ambientata principalmente nell'immaginario Mondo magico durante gli anni novanta del XX secolo.\nIdeato proprio nei primi anni novanta, \"Harry Potter e il Prigioniero di Azkaban\" fu pubblicato poi nel 1999. Tradotto in 77 lingue, tra cui il latino e il greco antico, resta una delle pi\u00f9 popolari opere letterarie del XX secolo.\nNel 2004 ne \u00e8 stato tratto un adattamento cinematografico distribuito da Warner Bros. e diretto da Alfonso Cuar\u00f3n, che ha incassato quasi 797 milioni di dollari al botteghino mondiale.\nTrama.\nDurante la fine delle vacanze estive, Harry, con una magia, fa accidentalmente gonfiare il corpo di Marge Dursley, la sorella di suo zio Vernon, che lo aveva ripetutamente umiliato e insultato fino a fargli perdere il controllo dei suoi poteri. Il ragazzo \u00e8 quindi costretto a scappare dalla casa dei Dursley e, lungo la strada, si imbatte in un grosso cane nero che sembra tenerlo d\u2019occhio. Spaventato, Harry cade sul marciapiede e punta casualmente la bacchetta verso il ciglio della strada: cos\u00ec facendo fa arrivare il Nottetempo, un autobus magico, sul quale sale e che lo conduce fino a Londra. Sull'autobus, il ragazzo sente parlare di una notizia che sta spopolando nel mondo magico: Sirius Black, un pericoloso criminale, \u00e8 evaso da Azkaban, la prigione dei maghi, dove era stato imprigionato per aver ucciso tredici persone, ed ora \u00e8 in circolazione, a piede libero. Harry scende al Paiolo Magico, un locale per soli maghi, dove trova il Ministro della Magia in persona, Cornelius Caramell, ad attenderlo. Il Ministro, stranamente, non lo punisce e non lo rimprovera per quello che \u00e8 successo alla zia, anzi, sembra sollevato di averlo trovato e lo prega di restare al Paiolo Magico fin quando non rientrer\u00e0 a scuola.\nPochi giorni prima del ritorno ad Hogwarts, arrivano al Paiolo Magico Ron, con tutta la famiglia al seguito, ed Hermione, i suoi due migliori amici. Ascoltando di nascosto una conversazione tra i signori Weasley, Harry scopre che il criminale evaso da Azkaban, Black, gli sta dando la caccia.\nDurante il viaggio per Hogwarts, il treno scolastico si ferma all\u2019improvviso e, nello scompartimento dei tre amici, appare una creatura altissima, incappucciata e avvolta in un lungo mantello nero, al cui passaggio l'ambiente diventa stranamente freddo e desolante e le persone sembrano provare solo emozioni tristi. A causa della presenza della creatura e delle sensazioni che essa gli fa provare, Harry perde conoscenza e sviene. Al suo risveglio, il professor Remus Lupin, il nuovo insegnante di Difesa contro le Arti Oscure, che si trovava con i ragazzi a bordo del treno, spiega loro che la creatura era uno dei Dissennatori, le guardie della prigione di Azkaban, che perlustrava il treno per controllare che Black non fosse a bordo, su ordine del Ministero della Magia.\nA scuola sono previste nuove materie, tra cui Divinazione, materia trattata dalla professoressa Sibilla Cooman, e Cura delle Creature Magiche, che viene insegnata da Rubeus Hagrid in aggiunta al suo lavoro come guardiacaccia. Inoltre, al terzo anno, agli studenti sono concesse alcune gite ad Hogsmeade, un villaggio di soli maghi poco lontano da Hogwarts, alle quali per\u00f2 Harry non pu\u00f2 partecipare essendo sprovvisto del permesso firmato da un tutore. Durante una di queste visite, si scopre che Black \u00e8 entrato nel castello ed ha aggredito il ritratto della Signora Grassa, la custode della sala comune di Grifondoro, senza lasciare per\u00f2 traccia di s\u00e9.\nNel corso della prima lezione di Cura delle Creature Magiche, Hagrid mostra agli alunni un ippogrifo di nome Fierobecco, che ferisce al braccio destro Draco Malfoy, poich\u00e9 quest\u2019ultimo lo aveva offeso, nonostante Hagrid avesse avvertito gli studenti che gli ippogrifi sono creature estremamente suscettibili ed orgogliose. A causa di questo episodio, in cui Draco esagera la gravit\u00e0 dell'infortunio, Fierobecco viene accusato di essere pericoloso e condannato a morte dal Ministero della Magia sotto pressione da suo padre.\nIl giorno di una successiva visita ad Hogsmeade, Harry riceve in dono dai gemelli Weasley, fratelli maggiori di Ron, la Mappa del Malandrino, sulla quale pu\u00f2 osservare i movimenti di tutte le persone all'interno di Hogwarts e vedere i passaggi segreti del castello, uno dei quali lo porta ad Hogsmeade. Arrivato nel villaggio di nascosto e usando il Mantello dell'Invisibilit\u00e0, Harry origlia una conversazione tra gli insegnanti di Hogwarts e il Ministro della Magia al pub Tre Manici di Scopa, in cui scopre una cosa veramente orribile: ai tempi in cui studiava a Hogwarts, Black era il migliore amico di suo padre James Potter ed era stato designato come custode segreto dell'Incanto Fidelius, l'incantesimo di protezione che rendeva invisibile ed irraggiungibile la casa dei Potter per Lord Voldemort. Successivamente, per\u00f2, Black trad\u00ec i suoi amici, rivelando ai Mangiamorte (seguaci di Voldemort) l'ubicazione della casa dei Potter. Harry viene a sapere che Black, in quell'occasione, aveva ucciso anche Peter Minus, un amico dei Potter, di cui venne ritrovato solamente un dito. Per questo motivo, Black fu catturato e rinchiuso ad Azkaban. Harry scopre inoltre che Black \u00e8 il suo padrino. A Natale riceve una scopa nuova di zecca, la Firebolt, ma Hermione, notando che era stata inviata in anonimato, sospetta che sia stata inviata da Black e dice tutto alla professoressa McGranitt, che la confisca per oltre un mese per controllare se ci siano delle maledizioni, e come risultato, sia Harry che Ron se la prendono con Hermione per aver fatto la spia.\nQualche giorno dopo, Ron non trova pi\u00f9 il suo topo Crosta e incolpa il nuovo gatto di Hermione, Grattastinchi, di averlo mangiato, avendo trovato dei peli di gatto arancioni sotto il letto e delle macchie di sangue sulle lenzuola, causando di nuovo tensione tra i due. Harry riceve intanto delle lezioni private dal professor Lupin, che gli insegna l'Incanto Patronus, un incantesimo estremamente avanzato basato sul concentrarsi su ricordi felici per respingere i Dissennatori, e impara cos\u00ec a usarlo in forma \"incorporea\" (una nebbiolina argentea). Dopo una lezione di Divinazione nella quale Hermione litiga con la professoressa Cooman e se ne va indignata, abbandonando la materia definitivamente, Harry assiste ad una affidabile profezia della professoressa, che dichiara che Voldemort sta per ritornare.\nIl giorno dell'esecuzione di Fierobecco Harry, Ron ed Hermione si recano a casa di Hagrid per confortarlo e, mentre Hermione \u00e8 intenta a preparare il t\u00e8, ritrova Crosta, nascosto in una bottiglia di latte, cos\u00ec lo riconsegna a Ron. Subito dopo, per\u00f2, giunge sul posto Silente, accompagnato dal boia di Fierobecco e dal Ministro della Magia, perci\u00f2 i tre ragazzi vanno via senza farsi notare uscendo dalla porta sul retro. Di ritorno al castello, Crosta fugge nuovamente dalle mani di Ron e, nello stesso istante, compare un grosso cane nero che i ragazzi associano al Gramo, considerato un presagio di morte nel mondo dei maghi. Il cane trascina Ron attraverso un passaggio situato sotto il Platano Picchiatore. Anche Harry ed Hermione, dopo una lotta con il Platano Picchiatore nel quale rimangono feriti, entrano nel passaggio, che si scopre arrivare fino alla Stamberga Strillante, casa abbandonata situata ad Hogsmeade e presumibilmente infestata dai fantasmi. I tre amici, Harry, Hermione e Ron, si riuniscono in una stanza della Stamberga Strillante e qui scoprono che in realt\u00e0 il cane nero \u00e8 Sirius Black sotto forma di animagus. Nello stesso istante, sul posto giunge anche il professor Lupin, che si schiera dalla parte di Sirius. Mentre i due uomini stanno per svelare la loro storia ai tre ragazzi, sempre pi\u00f9 spaventati, irrompe nella stanza anche Piton, che disarma Black per riportarlo al castello e consegnarlo ai Dissennatori. Piton tuttavia viene neutralizzato e fatto svenire da Harry, che vuole ascoltare le ragioni di Lupin e Sirius.\nHarry scopre cos\u00ec che Sirius Black, Remus Lupin, James Potter e Peter Minus erano grandi amici ai tempi della scuola e che avevano fondato un gruppo illegale e non dichiarato di animagi per proteggere la vera identit\u00e0 di Lupin, che \u00e8 in realt\u00e0 un lupo mannaro, creatura molto malvista nella comunit\u00e0 magica. Poi tutti e quattro assieme avevano scritto la Mappa del Malandrino sotto pseudonimi: Felpato (Sirius), Lunastorta (Remus), Codaliscia (Peter) e Ramoso (James). Sirius rivela inoltre che Crosta, il topo di Ron, \u00e8 in realt\u00e0 Peter Minus, vissuto per tredici anni con la famiglia Weasley. Si scopre cos\u00ec che era Minus il vero custode dell'Incanto Fidelius dei Potter, quindi fu lui a tradire Lily e James, non Sirius, come invece tutti credevano. A questo punto, Sirius e Lupin tentano di uccidere Peter, ma Harry li convince a risparmiargli la vita a patto che venga rinchiuso ad Azkaban. Mentre il gruppo si avvia nuovamente verso Hogwarts, spunta la luna piena e Lupin si trasforma in lupo mannaro. Minus ne approfitta per fuggire trasformandosi nuovamente in topo e Sirius si trasforma a sua volta in cane per cercare di placare Lupin. Dopo una lotta furiosa tra i due, avendo perso di vista il lupo mannaro, Sirius, Harry ed Hermione si ritrovano da soli nella Foresta Proibita, dove vengono circondati dai Dissennatori. Hermione e Sirius svengono mentre Harry cerca di combattere le guardie di Azkaban. Proprio all'ultimo momento, poco prima che i Dissennatori attacchino Black, questi ultimi vengono allontanati da un Incanto Patronus corporeo a forma di cervo, incantesimo evocato da una figura che Harry vede di sfuggita sull'opposta riva del lago prima di perdere i sensi e che crede essere suo padre.\nHarry ed Hermione si risvegliano qualche ora dopo in infermeria e scoprono che Sirius, a causa della fuga di Minus, non pu\u00f2 essere discolpato ed \u00e8 stato per questo motivo imprigionato in attesa dell\u2019arrivo di altri Dissennatori, pronti per eseguire il \"bacio\" (ossia succhiargli via l'anima, rendendolo un corpo vivo ma vuoto, condizione peggiore anche della morte).\nQuando tutto sembra perduto, Silente suggerisce ad Hermione di usare la sua Giratempo, un oggetto che permette di viaggiare indietro nel tempo con il quale Hermione era riuscita a frequentare tutte le lezioni extra durante quell'anno scolastico. Attraverso la Giratempo, Hermione ed Harry riescono a liberare Fierobecco e, con il Patronus evocato da Harry, a salvare Sirius dai Dissennatori. Harry, di conseguenza, realizza di aver visto s\u00e9 stesso mentre evocava il Patronus e non suo padre. Alla fine, Sirius vola via con Fierobecco salutando Harry e ringraziando lui ed Hermione per avergli salvato la vita.\nLa fine dell'anno scolastico vede anche le dimissioni del professor Remus Lupin, che \u00e8 costretto a lasciare Hogwarts a causa delle proteste dei genitori, in quanto Piton ha rivelato la sua natura di lupo mannaro a tutta la scuola. Nonostante ci\u00f2 Sirius, anche se si \u00e8 dato alla macchia, riesce a mettersi in contatto con Harry mentre quest\u2019ultimo sta tornando a casa da scuola per le vacanze estive e, oltre a regalare un gufetto di nome Leotordo a Ron, che ha perso il suo animale domestico, Crosta, dice a Harry che era stato lui a inviargli la Firebolt a Natale e gli invia un permesso firmato da lui stesso per permettergli di visitare Hogsmeade, in quanto Sirius \u00e8 il suo padrino e quindi suo tutore.\nVersione cinematografica.\nDa questo libro \u00e8 stata tratta una versione cinematografica uscita nei primi giorni del giugno 2004 (sia in America che in Italia), diretta dal messicano Alfonso Cuar\u00f3n (che prende il posto del regista Chris Columbus, regista delle prime due)."}
{"id": "130136", "revid": "1305772", "url": "https://it.wikipedia.org/wiki?curid=130136", "title": "Toto IV", "text": "Toto IV \u00e8 il quarto album in studio del gruppo musicale statunitense Toto, pubblicato l'8 aprile 1982 dalla Columbia Records.\nL'album divent\u00f2 uno dei pi\u00f9 grandi successi degli anni ottanta con vendite che superarono i 5 milioni di copie vendute al mondo.\nStoria.\nDopo il successo ottenuto con il loro eponimo album di debutto nel 1978, i Toto faticarono a ripetersi con i due lavori successivi, \"Hydra\" e \"Turn Back\". La band era sotto forte pressione da parte della Columbia Records: il loro quarto album doveva essere quello del grande successo, pena il rischio di ritrovarsi senza pi\u00f9 contratto.\nI Toto decisero di tornare alla formula che aveva contribuito al successo del primo album, abbracciando molti generi musicali diversi tra loro. La band si affid\u00f2 anche ad alcuni musicisti esterni per contribuire a rendere il suono pi\u00f9 vario e raffinato possibile.\nGli archi della \"Martyn Ford Orchestra\", diretti ed arrangiati da James Newton Howard, vennero registrati agli Abbey Road Studios di Londra.\nAlla sua uscita, \"Toto IV\" rappresent\u00f2 il lavoro di maggior successo del gruppo, anche grazie ai singoli estratti, cinque nel 1982 e due nel 1983, i pi\u00f9 famosi sono: \"Rosanna\", \"Africa\" e \"I Won't Hold You Back\" (ripresa nel 2001 da Roger Sanchez nel suo brano \"Another Chance\").\nIn Italia raggiunse la seconda posizione nella classifica delle vendite, risultando il 15\u00ba album pi\u00f9 venduto durante il 1982.\nFu l'ultimo disco dei Toto con la formazione originale. Il bassista David Hungate, che si era trasferito a Nashville durante le registrazioni dell'album, lasci\u00f2 la band poco dopo per passare pi\u00f9 tempo con la propria famiglia, venendo sostituito da Mike Porcaro. Segu\u00ec il licenziamento di Bobby Kimball nel 1984, per via dei problemi di droga che stavano danneggiando la sua voce.\nLa band ritard\u00f2 il tour di promozione all'album per aiutare Michael Jackson nella produzione di \"Thriller\", l'album pi\u00f9 venduto nella storia della musica.\nRiconoscimenti.\nOltre un triplo disco di platino per le vendite negli Stati Uniti, nel 1983 il gruppo ricevette 6 Grammy Awards nelle categorie:\nNello stesso anno Steve Lukather vince un grammy nella sezione \"Best Rhythm &amp; Blues Song\" per aver scritto (assieme a Jay Graydon e Bill Champlin) \"Turn Your Love Around\" di George Benson.\nTracce.\nGli autori del testo precedono i compositori della musica da cui sono separati con un trattino. Nessun trattino significa contemporaneamente autori e compositori."}
{"id": "130138", "revid": "1543377", "url": "https://it.wikipedia.org/wiki?curid=130138", "title": "Cesare Prandelli", "text": "Ha giocato in tre squadre: , Atalanta e Juventus, squadra con cui ha vinto tre \"scudetti\", una Coppa Italia, una Coppa dei Campioni, una Coppa delle Coppe ed una Supercoppa UEFA. Ha poi allenato per 5 stagioni la Fiorentina dalla stagione 2005-2006 al 2010, anno in cui \u00e8 diventato commissario tecnico della Nazionale italiana, con la quale \u00e8 stato finalista al Campionato europeo di calcio 2012 e ha raggiunto il terzo posto alla Confederations Cup 2013.\nNel 2011 si \u00e8 classificato secondo come miglior commissario tecnico dell'anno IFFHS dietro Vicente del Bosque.\nBiografia.\nNato ad Orzinuovi, in provincia di Brescia, fu registrato all'anagrafe come Claudio Cesare. Alla nascita i genitori si accordarono per il nome Cesare, quello del nonno, ma il padre preferiva Claudio, registrandolo come primo nome, tenendo all'oscuro di ci\u00f2 la famiglia; lo stesso Prandelli scopr\u00ec il fatto solamente a sei anni, all'ingresso a scuola. Tale ambiguit\u00e0 si \u00e8 poi riflettuta nel prosieguo della sua carriera sportiva: da calciatore era conosciuto principalmente col nome di Claudio, come testimoniano le figurine degli album \"Calciatori Panini\", mentre da allenatore si \u00e8 diffusa prima la dicitura intera Claudio Cesare e poi quella col solo secondo nome Cesare.\nNel 1982 sposa Manuela Caffi e dal loro matrimonio nascono Niccol\u00f2 (1984), preparatore atletico, e Carolina (1987). Il 26 novembre 2007, dopo una lunga malattia, la moglie Manuela muore. Nel 2010 Prandelli ha reso nota la sua relazione con Novella Benini, ex compagna dell'imprenditore Chicco Testa. L'anno seguente \u00e8 diventato nonno.\nNel 2011 interpreta se stesso in un cameo nel cine-panettone \"Vacanze di Natale a Cortina\".\nNel 2012 Prandelli si schiera contro l'omofobia e nella prefazione del libro di Alessandro Cecchi Paone e Flavio Pagano \"Il campione innamorato. Giochi proibiti dello sport\" ha scritto: \u00abNel mondo del calcio e dello sport resiste ancora il tab\u00f9 nei confronti dell'omosessualit\u00e0, mentre ognuno deve vivere liberamente s\u00e9 stesso, i propri desideri e i propri sentimenti\u00bb.\nCarriera.\nGiocatore.\nCresce nella , in cui inizia mediano e dal 1974 al 1978 partecipa a tre campionati in Serie C1, uno in Serie B. Passato all', disputa in Serie A coi bergamaschi la stagione 1978-1979, e in 27 partite fa una rete.\nDal 1979 al 1985 gioca nella Juventus, con cui vince tre scudetti, una Coppa Italia, una Coppa dei Campioni, una Coppa delle Coppe e una Supercoppa UEFA, senza giocare con continuit\u00e0.\nNell'estate del 1985 torna all'Atalanta, e chiude al termine della stagione 1989-1990, dopo 16 gare.\nAllenatore.\nAtalanta.\nL'Atalanta gli offre il primo contratto d'allenatore degli Allievi. Vince lo scudetto di categoria (1991-1992). La stagione successiva passa alla squadra Primavera, vincendo campionato di categoria (0-3, 3-0 in doppia finale con la Lazio) e Torneo di Viareggio (0-0, 2-0 al Milan in finale). In Coppa Italia \u00e8 sconfitto dall'Udinese (3-2 ai supplementari al Friuli, andata 1-1). Nell'autunno del 1993 ha una breve parentesi sulla panchina della prima squadra bergamasca: dopo l'esonero di Guidolin la squadra \u00e8 affidata a Prandelli che, essendo senza patentino, \u00e8 affiancato da Andrea Valdinoci; la squadra a fine campionato \u00e8 penultima e retrocede.\nLecce, Verona e Venezia.\nPrandelli resta nelle giovanili orobiche fino al 1997, quando passa al . All'esordio \u00e8 sconfitto 2-0 dalla Juventus, a cui seguono 5 sconfitte consecutive. Si dimette il 2 febbraio 1998, dopo 18 gare (14 sconfitte, 2 vittorie, 2 pari), con la squadra in zona retrocessione.\nOttiene i primi risultati di rilievo come allenatore guidando l'Hellas Verona nella stagione 1998-1999, in Serie B, culminata con la vittoria del campionato e conseguente promozione in massima serie. Confermato dalla societ\u00e0 scaligera, disputa un'altra stagione positiva chiudendo al 9\u00ba posto in Serie A e con la qualificazione all'Intertoto, a cui la societ\u00e0 scaligera rinuncia di partecipare. Il 10 giugno 2000 si dimette dall'incarico.\nFa ritorno in cadetteria per allenare il e ottiene la promozione in massima serie al primo tentativo, chiudendo il campionato al 4\u00ba posto. L'anno dopo la dirigenza lagunare, insoddisfatta dei risultati raccolti fino a quel momento, esonera Prandelli dopo 5 sconfitte in 5 gare e l'ultimo posto in classifica a zero punti. Preso dallo sconforto, per rilassarsi inizia a giocare a golf.\nParma e Roma.\nNella stagione 2002-2003, guida il al quinto posto in Serie A e qualificazione in Coppa UEFA. L'anno successivo, gli emiliani chiudono nuovamente al quinto posto in classifica, in un anno di problemi societari.\nIl 29 maggio 2004 \u00e8 ingaggiato dalla ; si dimette il 26 agosto seguente, prima dell'inizio del campionato, a causa della grave malattia che colpisce la moglie Manuela.\nFiorentina.\nNella stagione 2005-2006 \u00e8 scelto come allenatore della Fiorentina dal patron Diego Della Valle, prendendo il posto di Dino Zoff. Alla prima stagione \"viola\" centra il quarto posto in classifica e accesso ai preliminari di Champions League; in seguito allo scandalo \"calciopoli\", la sentenza della CAF toglie 30 punti alla squadra escludendola dalle coppe europee e costringendo la Fiorentina a iniziare la stagione 2006-2007 con 19 punti di penalizzazione in classifica, che in seguito l'Arbitrato del CONI ridurr\u00e0 di 4 punti, portandoli a -15.\nL'11 dicembre 2006, a seguito della prima stagione positiva coi viola, riceve il premio Panchina d'oro al centro tecnico federale di Coverciano. Nella stagione 2006-2007, a seguito della seconda positiva annata toscana, \u00e8 insignito della Panchina d'oro; porta infatti la squadra al 6\u00ba posto in classifica, centrando la qualificazione in Coppa UEFA dopo un inizio negativo (senza penalizzazione di 15 punti sarebbe arrivato terzo sul campo).\nNella stagione 2007-2008 la Fiorentina disputa un ottimo campionato concludendo il girone di andata al 4\u00ba posto, che riuscir\u00e0 a ottenere alla fine del campionato nonostante la concorrenza del Milan. Rilevante fu anche il percorso in Coppa Uefa: i viola, dopo aver superato il Brann, l'Everton e il PSV Eindhoven si arresero soltanto in semifinale; uscendo sconfitti contro i Glasgow Rangers alla lotteria dei calci di rigore.\nCos\u00ec accede al terzo turno preliminare di Champions League 2008-2009. Qui la Fiorentina venne eliminata nella fase a gironi. Ripescata in Coppa UEFA, la squadra usc\u00ec ai sedicesimi contro l'Ajax.\nIn campionato, dopo una brutta partenza nelle prime partite (2 sconfitte nelle prime 4 gare), la Fiorentina si risolleva finendo di nuovo al quarto posto,qualificandosi per la massima competizione calcistica europea grazie agli scontri diretti favorevoli col (1-0 a Firenze e 3-3 a Marassi), con cui era giunta pari in classifica (68 punti).\nNella stagione 2009-2010, dopo aver superato la fase a gironi di Champions League da prima classificata con 15 punti e battendo due volte il (2-0, 1-2), la Fiorentina viene eliminata agli ottavi dal con strascichi di polemiche arbitrali. La squadra arriva in semifinale di Coppa Italia, eliminata dall' di Jos\u00e9 Mourinho.\nCon la vittoria sulla , inoltre, il 23 settembre 2009, Prandelli raggiunge Fulvio Bernardini in testa alla classifica degli allenatori pi\u00f9 vincenti della storia viola, a quota 99 successi. Dopo 3 giorni, nel turno che vede la Fiorentina a Livorno (0-1), ottiene la centesima vittoria in 197 partite (record assoluto) alla guida dei gigliati. Il campionato 2009-2010 si conclude con 17 sconfitte per i viola, che chiudono all'11\u00ba posto. A fine stagione, Prandelli lascia la Fiorentina e diventa CT dell'.\nNazionale italiana.\nIl 30 maggio 2010 la FIGC annuncia l'accordo tra il presidente Giancarlo Abete e Cesare Prandelli, che sar\u00e0 il CT della Nazionale italiana per quattro anni con ingaggio da 3 milioni l'anno, in sostituzione di Marcello Lippi dopo la conclusione del . Prandelli \u00e8 presentato il 1\u00ba luglio 2010 in conferenza stampa allo stadio Olimpico di Roma. Recupera subito Antonio Cassano, inserisce nel gruppo Mario Balotelli (entrambi esclusi da Lippi nel Mondiale 2010) e nomina Gianluigi Buffon (in recupero da intervento) nuovo capitano della Nazionale dopo l'abbandono di Fabio Cannavaro. Prandelli stabilisce un \"codice etico\" in base al quale i calciatori che si rendono protagonisti di azioni aggressive e/o antisportive non saranno convocati in Nazionale.\nL'esordio coincide con la sconfitta contro la per 1-0. L'Italia disputa le qualificazioni al campionato europeo 2012 e con la vittoria 1-0 sulla il 6 settembre 2011 a Firenze si qualifica alla manifestazione continentale con due gare d'anticipo, ottenendo il record di precocit\u00e0 nella qualificazione al campionato europeo, conseguita con 22 punti in otto gare; nella stessa partita \u00e8 stabilito il record di imbattibilit\u00e0 nelle qualificazioni europee (644 minuti).\nA dicembre 2011, in pieno scandalo scommesse, Prandelli invita Simone Farina al raduno della Nazionale, in vista della gara del 29 febbraio 2012 tra Azzurri e , in segno d'apprezzamento per il calciatore che ha rifiutato euro (pi\u00f9 del doppio del suo compenso stagionale) per \"combinare\" la partita di Coppa Italia Gubbio-Cesena, denunciando il fatto e facendo partire l'inchiesta sull'Operazione Last Bet.\nPrima dell'inizio degli Europei 2012, Prandelli assume suo figlio Niccol\u00f2 nello staff tecnico della Nazionale, precisando che suo figlio non \u00e8 stato raccomandato da lui, ma ha ottenuto il posto nello staff della Nazionale grazie alla sua professionalit\u00e0.\nScelti i ventitr\u00e9 giocatori da convocare agli Europei 2012, l'Italia \u00e8 inserita nel Girone C dove pareggia 1-1 con , all'epoca detentrice del titolo mondiale e europeo, e e vince 2-0 con l', risultato che porta l'Italia ai quarti di finale al secondo posto nel girone, dietro la Spagna. Il 24 giugno l'Italia batte l'Inghilterra allenata da Roy Hodgson ai rigori per 4-2 e va in semifinale contro la , battendo anche quest'ultima, il 28 giugno, per 2-1, raggiungendo cos\u00ec la finale con la Spagna. Con la vittoria sui tedeschi, l'Italia di Prandelli si assicura un posto alla Confederations Cup 2013. Il 1\u00ba luglio 2012 l'Italia perde 4-0 la finale con la Spagna. Al rientro in Italia, la Nazionale e Prandelli sono stati omaggiati al Quirinale dal presidente della Repubblica Giorgio Napolitano, a cui Prandelli ha regalato la propria medaglia d'argento.\nIl 7 settembre 2012, l'Italia esordisce alle qualificazioni per il col 2-2 con la .\nIl 3 giugno 2013 rilascia la lista convocati alla Confederations Cup 2013, in cui l'Italia \u00e8 nel Girone A con , , . All'esordio col Messico, l'Italia vince 2-1. La nazionale vince col Giappone 4-3 e perde la terza gara del girone coi padroni di casa del Brasile. In semifinale gli Azzurri sono sconfitti ai rigori dalla Spagna e guadagnano il terzo posto nella competizione battendo ai rigori 3-2 l' (2-2 ai tempi regolamentari).\nPer l'Italia il , che si tiene in Brasile, si apre con la vittoria per 2-1 con l', in cui l'Italia batte il record di passaggi riusciti in un Mondiale con la percentuale del 93,2% (record che durava dal mondiale d'Inghilterra 1966) e segna la quindicesima marcatura consecutiva ai mondiali, record assoluto della competizione. Il torneo comunque si conclude per la seconda volta consecutiva al primo turno, dopo le sconfitte 1-0 con e . Subito dopo l'eliminazione il 24 giugno 2014 Prandelli annuncia in conferenza stampa le proprie dimissioni irrevocabili da ct della Nazionale italiana insieme al presidente della FIGC Giancarlo Abete, sebbene la Federazione non approvi la decisione del tecnico. Viene sostituito da Antonio Conte.\nGalatasaray.\nL'8 luglio 2014 \u00e8 ingaggiato dai turchi del Galatasaray per la stagione 2014-2015 per 5 milioni netti a stagione. Debutta il 25 agosto, perdendo la Supercoppa di Turchia col Fenerbah\u00e7e ai rigori (ai supplementari 0-0). \nIn Champions League, sotto la guida del tecnico bresciano, il Galatasaray fornisce una delle peggiori prestazioni della sua storia, raccogliendo solo 1 punto in 5 partite disputate.\nIl 27 novembre 2014 \u00e8 esonerato dopo la sconfitta in trasferta con l' nella fase a gironi di Champions League, che elimina i turchi da qualunque competizione europea. La squadra \u00e8 in quel momento terza in campionato alle spalle di Fenerbah\u00e7e e Be\u015fikta\u015f e ha patito una sconfitta per 3-0 in casa contro il .\nAl termine dell\u2019incontro i tifosi inferociti per la sconfitta hanno chiesto a gran voce le dimissioni del tecnico italiano, reputato il principale responsabile dell\u2019attuale situazione del club.\nIn questa breve esperienza turca Prandelli ha collezionato 6 vittorie, 2 pareggi e 8 sconfitte in 16 partite, perdendo il 50% delle gare. L'8 giugno 2015 rescinde il contratto col club turco, con buonuscita di circa 3 milioni di euro per lui e il suo staff composto da Gabriele Pin, Renzo Casellato, Giambattista Venturati, Silvia Berti e Vincenzo Di Palma.\nValencia, Al-Nasr e Genoa.\nDopo 2 anni di inattivit\u00e0, il 28 settembre 2016 firma un contratto biennale con il Valencia, che alla sesta giornata si trova in quattordicesima posizione nella Liga spagnola. Il 30 dicembre seguente si dimette per divergenze di mercato, non ancora terminato. Prandelli aveva debuttato in Liga con una vittoria a Gijon, poi 3 pareggi e 4 sconfitte e l'addio con la conquista di 6 punti su 24, lasciando il Valencia al 17\u00ba posto.\nIl 25 maggio 2017 viene ufficializzato il suo ingaggio sulla panchina dell'Al-Nasr, club degli Emirati Arabi Uniti, per la stagione 2017-2018. Il 19 gennaio 2018, dopo l'eliminazione dalla Coppa del Presidente degli Emirati Arabi Uniti viene esonerato. Chiude la sua avventura dopo aver totalizzato 5 vittorie, 2 pareggi e 5 sconfitte con la squadra al terzo posto in campionato.\nIl 7 dicembre 2018 viene ingaggiato dal in sostituzione di Ivan Juri\u0107. Nonostante la vittoria di prestigio contro la Juventus per 2-0 alla 28\u00aa giornata (prima sconfitta stagionale per la squadra bianconera), Prandelli non riesce a dare la sterzata sperata alla stagione del Genoa. La salvezza arriva solo all'ultima giornata grazie al pareggio con la Fiorentina e alla contemporanea sconfitta dell'Empoli con l'Inter: a premiare i rossobl\u00f9, arrivati a pari punti con gli azzurri toscani, \u00e8 il miglior rendimento negli scontri diretti. A fine stagione non viene confermato, venendo sostituito da Andreazzoli, e il 20 giugno rescinde il proprio contratto.\nRitorno alla Fiorentina.\nIl 9 novembre 2020 fa ritorno, dopo dieci anni, sulla panchina della , al posto dell'esonerato Giuseppe Iachini. Esordisce in \"viola\" il 22 novembre perdendo per 0-1 contro il , mentre la prima vittoria arriva tre giorni pi\u00f9 tardi contro l' al quarto turno di Coppa Italia (la \"viola\" verr\u00e0 eliminata agli ottavi ai supplementari per mano dell'). Dopo altre 2 sconfitte e 3 pareggi (tutti con il risultato di 1-1), la prima vittoria arriva il 22 dicembre con un netto 3-0 in casa della . In tutto mette insieme 6 vittorie, 6 pareggi e 11 sconfitte in 23 partite. Il 23 marzo 2021, due giorni dopo la sconfitta casalinga per 2-3 contro il e con la squadra al quattordicesimo posto in classifica, rassegna le dimissioni per motivi personali con una lettera pubblicata sui canali social del club viola, nella quale inoltre asserisce di poter chiudere definitivamente la propria carriera da allenatore.\nStatistiche.\nStatistiche da allenatore.\nClub.\n\"Statistiche aggiornate al 23 marzo 2021\". In grassetto le competizioni vinte."}
{"id": "130142", "revid": "125217380", "url": "https://it.wikipedia.org/wiki?curid=130142", "title": "Aghlabidi", "text": "Gli Aghlabidi, o Aglabiti (), furono all'inizio del IX secolo la prima dinastia musulmana autonoma all'interno del califfato abbaside. Costituirono anche un tentativo di dominazione araba su popolazioni berbere dell'Ifr\u012bqiya.\nStoria.\nIl nome della dinastia deriva dal nome proprio dell'eponimo, al-Aghlab b. S\u0101lim, un antico seguace di Ab\u016b Muslim, giunto nel 759 nell'Occidente islamico dalle natie regioni transoxiane al seguito di Muhammad b. al-Ash\u02bfath.\nNel 765 al-Aghlab fu incaricato dal califfo abbaside al-Man\u1e63\u016br di combattere i kharigiti ibaditi, diventando \"w\u0101l\u012b\" (governatore) d'Ifr\u012bqiya, ma stando alle cronache fu ucciso da una freccia nemica a Qayraw\u0101n, gi\u00e0 nel 768.\nSuo figlio Ibr\u0101h\u012bm aveva ricevuto un'ottima educazione tanto militare quanto umanistica e giuridica. Giunto nel distretto dello Mzab (attuale regione dell'Algeria) poco prima del 795, Ibr\u0101h\u012bm ne fu nominato governatore, col medesimo scopo di contenere le pericolose spinte eversive kharigite che si rifugiavano nelle regioni maghrebine pi\u00f9 occidentali, l\u00ec dove non poteva giungere l'autorit\u00e0 e il braccio militare degli Abbasidi. Il califfo H\u0101r\u016bn al-Rash\u012bd nomin\u00f2 poi nell'800 Ibr\u0101h\u012bm \"am\u012br\" (\"emiro\", \"comandante\") dell'Ifr\u012bqiya, con autorit\u00e0 civile e militare e con amplissima autonomia decisionale per stroncare una volta per tutte il fenomeno del kharigismo nelle regioni sotto la sua diretta sovranit\u00e0. Tale autonomia era di norma regolata da una delega (\"tafw\u012bd\"), contenente un \"\u02bfahd\", cio\u00e8 un documento di nomina, ma spesso i margini dell'autonomia emirale erano assai ampi e compensati da un tributo. \u00c8 questo il caso degli Aghlabidi, che in questo contesto, pur fedeli agli Abbasidi, ebbero modo di mettere in piedi una vera e propria dinastia.\nPer garantire la necessaria continuit\u00e0 d'azione, il califfo dispose dunque la possibilit\u00e0 che Ibr\u0101h\u012bm e i suoi successori designassero in piena libert\u00e0 da Qayraw\u0101n i loro successori, riservando a s\u00e9 e ai suoi successori il diritto di veto sulle nomine, diritto che fu esercitato una sola volta, all'epoca in cui emiro divent\u00f2 Ibr\u0101h\u012bm II che, deposte le vesti emirali, indoss\u00f2 i panni del combattente dirigendosi verso la Sicilia e la \"Terra Grande\", trovando tuttavia la morte sotto le mura della citt\u00e0 di Cosenza.\nGli Aghlabidi s'impegnarono a versare un tributo agli Abbasidi per circa 40\u00a0000 \"dinar\" annui: introito che s'accompagnava per le esauste casse erariali califfali al risparmio di 100\u00a0000 \"d\u012bn\u0101r\", altrimenti da versare alla \"wil\u0101ya\" (\"governatorato\") d'Egitto da cui dipendeva Qayraw\u0101n, una parte delle quali sarebbe stato inevitabilmente destinato all'Ifr\u012bqiya per le sue necessit\u00e0 militari.\nLa spedizione in Sicilia.\nSotto gli Aghlabidi fu organizzata nell'827 la spedizione (tramutatasi in conquista) che si diresse alla volta della Sicilia bizantina ma, se il pericolo kharigita fu tenuto convenientemente sotto controllo dai governanti di Raqq\u0101da (la nuova capitale aghlabide nei pressi di Tunisi che sostitu\u00ec Qayraw\u0101n), quello di maggior pericolo fu per lungo periodo ignorato o sottostimato. Gli ismailiti Fatimidi, indisturbati, ebbero infatti la possibilit\u00e0 di fare proseliti e di lanciare le operazioni che portarono alla rovina il regime emirale sunnita degli Aghlabidi.\nDeclino.\nIl deterioramento dell'emirato si avvi\u00f2 sotto Ab\u016b l-Ghar\u0101n\u012bq Mu\u1e25ammad II quando un potente esercito aghlabide fu annientato durante una grave rivolta di popolazioni berbere dell'ovest. L'aghlabide Ab\u016b Is\u1e25\u0101q Ibr\u0101h\u012bm II sub\u00ec una pesante sconfitta da parte del tulunide al-\u02bfAbb\u0101s ibn \u1e6c\u016bl\u016bn (gi\u00e0 ribellatosi al padre Ahmad ibn Tulun). La vittoria fatimide di D\u0101r Mall\u016bl apr\u00ec la stagione delle conquiste per i Fatimidi, seguita dall'ancor pi\u00f9 nitida affermazione di D\u0101r Mady\u0101n e dal definitivo trionfo di al-Urbus (19 marzo 909), cui segu\u00ec poco dopo la presa di Qayraw\u0101n da parte del \"d\u0101\u02bf\u012b\" ismailita Ab\u016b \u02bfAbd All\u0101h. L'emiro aghlabide Ziy\u0101dat All\u0101h III b. \u02bfAbd All\u0101h si rifugi\u00f2 in Egitto e l'Ifr\u012bqiya pass\u00f2 sotto il controllo fatimide.\nArte degli Aghlabidi.\nSi svilupp\u00f2 intorno al IX secolo in Tunisia, divenendo una delle correnti dell'arte islamica abbaside maggiormente fiorente.\nGli Aghlabidi, si dimostrarono abili nella realizzazione di moschee, di fortificazioni militari, di palazzi, di ponti, di acquedotti.\nI loro modelli costruttivi furono influenzati sia dall'arte abbaside, per quanto riguarda i rivestimenti ceramici di piastrelle e per l'uso degli archi spezzati, sia dagli Omayyadi per quanto riguarda l'uso della pietra al posto del mattone e per la progettazione di minareti quadrati.\nIl pi\u00f9 celebre esempio di architettura \u00e8 senza dubbio la moschea aghlabide di Qayrawan, caratterizzata da un minareto a piani arretrati, sulla falsariga delle ziggurat, e da una sala di raccoglimento con pianta a T.\nAnche nelle arti decorative gli Aghlabidi furono fortemente influenzati dagli Abbasidi, sia per la produzione della ceramica a lustro - conosciuta come \"Samarra\" e originaria di Baghdad - sia per gli intagli in legno e i motivi floreali di cui abbondarono i bassorilievi."}
{"id": "130145", "revid": "135224", "url": "https://it.wikipedia.org/wiki?curid=130145", "title": "Decollo", "text": "Il decollo \u00e8 la fase di volo in cui l'aeromobile acquista la velocit\u00e0 necessaria che garantisce la portanza dell'ala, quindi il sostentamento in volo, e si solleva dal suolo. Le modalit\u00e0 in cui avviene sono molte e dipendono dal tipo di aeromobile, dalla lunghezza della pista di decollo, dall'intensit\u00e0 e direzione del vento e dalla densit\u00e0 dell'aria, che a sua volta \u00e8 determinata dalla temperatura al suolo e dall'altitudine dell'aviosuperficie o aeroporto.\nDescrizione.\nGli aeromobili pi\u00f9 piccoli su piste di medie dimensioni decollano normalmente senza l'ausilio dei flap, che si rende invece necessario nei grandi aerei commerciali. Con i flap \u00e8 infatti possibile diminuire sia la corsa di decollo (la distanza percorsa con le ruote sulla pista) che la distanza di decollo (la distanza necessaria per superare un ostacolo alto 15 metri).\nDi fondamentale importanza, durante la corsa di decollo, \u00e8 il superamento di alcune velocit\u00e0 specifiche individuate sulla base delle caratteristiche dell'aeromobile e della pista:\nPer i pi\u00f9 comuni aerei di linea, come ad esempio un Boeing 737, la velocit\u00e0 necessaria per decollare varia tipicamente tra i 250 e i 290 km/h (150-180 miglia orarie, 130-155 nodi). Gli aerei pi\u00f9 leggeri, come un piccolo Cessna, sono invece in grado di decollare intorno ai 100 km/h, e gli ultraleggeri a velocit\u00e0 anche inferiori ai 50 km/h. L'aereo supersonico Concorde era un caso a parte, in quanto la sua velocit\u00e0 di decollo tipica, necessaria affinch\u00e9 l'ala a delta di cui era dotato fornisse sufficiente portanza, si aggirava intorno ai 198 nodi (366 km/h). La corsa di decollo varia da pi\u00f9 di un chilometro per gli aerei grandi ai 300-400 metri per i piccoli monomotori a meno di 100 m per ultraleggeri e aerei STOL (Short Take Off and Landing).\nL'effetto giroscopico in decollo fa s\u00ec che tutti gli aerei a elica monomotore tendano a girare a sinistra (alcuni in cui l'elica gira dall'altra parte a destra), e il pilota con i pedali deve correggere questa tendenza.\nNegli aerei con carrello di atterraggio biciclo (con due ruote grandi davanti e una piccola dietro) il pilota deve prima sollevare la coda non appena il vento relativo crea portanza sufficiente sui piani di coda (riducendo attrito e resistenza e migliorando la visibilit\u00e0 anteriore), e poi abbassarla leggermente per dare alle ali l'angolo necessario per il decollo. Negli aerei con carrello triciclo (con due ruote grandi sotto le ali e una piccola davanti) invece \u00e8 sufficiente sollevare il muso non appena possibile e l'aereo si alza da solo.\nIn caso di vento, la cosa migliore \u00e8 decollare controvento, riducendo la corsa di decollo. Se a causa dell'allineamento della pista fosse inevitabile un decollo con il vento al traverso, occorre tenere presente che l'unica grande superficie esposta al vento laterale \u00e8 la deriva, quindi l'aereo viene spinto controvento. Questa tendenza deve essere bilanciata con il timone, azionato dalla pedaliera.\nIl decollo con vento al traverso \u00e8 particolarmente difficile con aerei con carrello biciclo."}
{"id": "130147", "revid": "1305772", "url": "https://it.wikipedia.org/wiki?curid=130147", "title": "Portland Pattern Repository", "text": "Il Portland Pattern Repository (o PPR) \u00e8 il progetto di documentazione per cui fu usato il primo software wiki mai esistito, \"Wiki Base\". Il programmatore del software e proprietario del sito, Ward Cunningham, chiam\u00f2 la sezione \"WikiWikiWeb\", e l'affianc\u00f2 alle gi\u00e0 esistenti pagine statiche il 25 marzo 1995, giorno della nascita del primo wiki.\nIl \"Portland Pattern Repository\" \u00e8 un \"repository\" dedicato all'uso dei pattern nella programmazione, con un'enfasi crescente sul metodo di programmazione chiamato programmazione estrema. Lo slogan del sito \u00e8 \"\" (\"persone, progetti e pattern\"). Il sito si propone come un punto di raccolta di soluzioni definite attraverso l'uso di un linguaggio ad oggetti per la definizione, appunto, di pattern.\nPer identificare il PPR viene anche usato il nome Ward's Wiki (o, in CamelCase, WardsWiki), ma ha una connotazione negativa, poich\u00e9 fa credere che Ward Cunningham mantenesse un forte controllo su tutta la comunit\u00e0, ruolo che lui decisamente ha evitato di avere. Altri nomi sono stati suggeriti per evitare l'ambiguit\u00e0 con il concetto generico di \"un wiki\", e per riflettere la crescente quantit\u00e0 di contenuti non relativi ai pattern.\nLa pagina di apertura del Portland Pattern Repository recita:"}
{"id": "130148", "revid": "125790585", "url": "https://it.wikipedia.org/wiki?curid=130148", "title": "Antonio Giolitti", "text": "\u00c8 stato ministro della Repubblica e Commissario europeo.\nBiografia.\nStudi e famiglia.\nNipote dello statista liberale Giovanni Giolitti, dopo la laurea in legge nel 1940 si iscrisse al Partito Comunista Italiano (PCI) allora in clandestinit\u00e0. Nel 1941 fu arrestato dalla polizia con l'accusa di attivit\u00e0 eversiva, ma venne successivamente assolto dal Tribunale speciale per la difesa dello Stato (1926-1943) per insufficienza di prove.\nPartecipazione alla Resistenza Italiana.\nDa quel momento in poi il suo impegno nella Resistenza antifascista divenne ancora pi\u00f9 intenso.\nInsieme a Giancarlo Pajetta fu uno dei fondatori delle brigate Garibaldi, che diedero un contributo fondamentale alla Liberazione e alla lotta antinazista e antifascista in Italia e, in particolare, in Piemonte. Commissario politico di una Brigata Garibaldi, fu gravemente ferito in un incidente motociclistico nel 1944, e si fece curare in Francia. Tornato in Italia nell'aprile del 1945, riprese l'impegno politico.\nSolamente dopo la sua morte, la figlia Rosa ha rintracciato un diario di Giolitti scritto durante l'esperienza partigiana, che \u00e8 stato pubblicato nel 2015..\nSottosegretario per il PCI e l'uscita dal partito.\nNel 1945 fu sottosegretario agli Esteri nel governo di Ferruccio Parri. Venne quindi eletto membro dell'Assemblea costituente nel 1946 e deputato del PCI dal 1948 al 1957.\nNel 1957, in seguito ai fatti di Ungheria del 1956, si dimise dal mandato parlamentare e abbandon\u00f2 il PCI. Il discorso che pronunci\u00f2 al Congresso del PCI nel 1956, accanto ad un attonito Palmiro Togliatti, fu per anni ricordato come il richiamo etico contro la politica.\nAdesione al PSI e ministro nei relativi governi.\nAder\u00ec quindi al Partito Socialista Italiano (PSI), nelle cui liste fu rieletto deputato dal 1958 al 1976, quando si dimise nel 1977, in seguito alla nomina a commissario europeo.\nFu ministro del Bilancio dal 4 dicembre 1963 al 22 luglio 1964, nel primo governo di centrosinistra con la partecipazione di ministri socialisti. A causa del raffreddarsi dell'impegno riformista, rifiut\u00f2 di far parte del successivo secondo governo Moro.\nContrario all'unificazione socialista, fino al 1969 mantenne un atteggiamento critico nei confronti della dirigenza del partito ma, una volta ricostituito il gruppo socialista alla Camera nell'agosto 1969, accett\u00f2 di assumerne la presidenza. Dal 27 marzo 1970 al 17 febbraio 1972 e dal 7 luglio 1973 al 23 novembre 1974 fu ministro del Bilancio e della Programmazione economica nei governi di centrosinistra organico guidati da Mariano Rumor e da Emilio Colombo. Giolitti fu uno dei principali ispiratori della programmazione economica avvalendosi della collaborazione di Giorgio Ruffolo in qualit\u00e0 di Segretario Generale alla Programmazione.\nL'impegno presso la Commissione europea.\nDal 1977 al 1985 fu commissario presso la Comunit\u00e0 economica europea, con la responsabilit\u00e0 della politica regionale europea. In tale qualit\u00e0, segu\u00ec con particolare interesse la strategia dell'allargamento della Comunit\u00e0 Europea nei confronti di Spagna e Portogallo, instaurando un rapporto diretto con l'allora Primo Ministro spagnolo, il socialista Felipe Gonz\u00e1lez.\nLa polemica col segretario e le dimissioni dal PSI.\nNel 1985, in polemica con Bettino Craxi e la sua politica, abbandon\u00f2 pubblicamente il PSI, da cui aveva incominciato a prendere le distanze nel 1982, e nel 1987 ritorn\u00f2 ad avvicinarsi al PCI, nelle cui liste fu eletto senatore come indipendente. Al termine della legislatura nel 1992 si ritir\u00f2 definitivamente dalla politica attiva.\nDecesso e funerali.\nMor\u00ec l'8 febbraio 2010 pochi giorni prima di compiere 95 anni. Le orazioni funebri furono tenute presso la Camera dei Deputati, alla presenza del capo dello Stato Giorgio Napolitano, da due noti esponenti della corrente giolittiana: Giorgio Ruffolo e Giuliano Amato.\nL'impegno intellettuale.\nOltre all'impegno politico, Giolitti ebbe anche un fecondo impegno intellettuale, iniziatosi con la collaborazione con la Giulio Einaudi Editore. Grazie alla sua padronanza di diverse lingue (inglese, tedesco e francese), sugger\u00ec spesso la traduzione di saggi di economia. Fu lui stesso traduttore di alcuni saggi: tra di essi i saggi di Max Weber sulla politica e la scienza come professione. Sua moglie, Elena D'Amico in Giolitti, fu anche lei traduttrice dal francese per l'Einaudi di varie opere, tra le quali \"Sodoma e Gomorra\", uno dei sette volumi della \"Ricerca del tempo perduto\" di Marcel Proust.\nLa sua uscita dal Pci dopo i fatti d'Ungheria provoc\u00f2 notevole dibattito, anche intellettuale, nella sinistra italiana, anche a causa dell'autorevolezza e della sobriet\u00e0 di Giolitti.\nNegli anni sessanta diresse, sempre per l'Einaudi, la prestigiosa \"Serie di politica economica\". Intorno alla sua corrente socialista si raccolse un gruppo di audaci intellettuali riformisti, tra i quali Giuliano Amato, Franco Archibugi, Luciano Cafagna, Manin Carabba, Giuseppe Carbone, Federico Coen, Furio Diaz, Gino Giugni, Franco Momigliano, Carlo Ripa di Meana, Giorgio Ruffolo, Luigi Spaventa e Paolo Sylos Labini. Tra il 1958 e il 1960 fu il promotore della rivista \"Passato e Presente\". Giolitti collabor\u00f2 anche a numerose riviste politiche e culturali, tra le quali \"Il calendario del popolo\", \"Rinascita\", \"Mondoperaio\" e \"Lettera internazionale\".\nAntonio Giolitti scrisse importanti saggi politici. Nel 1992 pubblic\u00f2 \"Lettere a Marta\" (Il Mulino), un volume autobiografico di riflessioni e ricordi personali indirizzati alla nipote Marta Craveri, che spesso lo interrogava sulle vicende storiche alle quali egli aveva partecipato.\nRiconoscimenti.\nNel 2006, in occasione dell'anniversario dei fatti d'Ungheria del 1956, Antonio Giolitti ricevette l'omaggio del presidente della Repubblica Giorgio Napolitano, il quale, recandosi personalmente nella sua abitazione romana, riconobbe che cinquant'anni prima la ragione stava dalla sua parte. Nel 1956 Giolitti e Napolitano erano entrambi membri del Partito Comunista Italiano e, nel relativo dibattito sviluppatosi nella sinistra italiana, presero posizioni opposte."}
{"id": "130150", "revid": "729019", "url": "https://it.wikipedia.org/wiki?curid=130150", "title": "Amanda Beard", "text": "Biografia.\nHa frequentato l'Universit\u00e0 dell'Arizona, nuota per la Tucson Acquatics ed ha come allenatore Fred Busch.\nNel 1995 coglie i primi successi con tre medaglie ai Campionati panpacifici; nel 1996 partecipa, giovanissima, alla XXVI Olimpiade e vince l'oro nella staffetta mista e l'argento nei 100\u00a0m e nei 200\u00a0m rana.\nA Sydney alla XXVII Olimpiade conquista il bronzo nei 200\u00a0m rana. La consacrazione arriva ai Mondiali di Barcellona nel 2003, con l'oro nei 200\u00a0m rana e l'argento nei 100\u00a0m rana e nella staffetta mista.\nDurante i \"trials\" statunitensi del 2004 ha stabilito il record del mondo dei 200\u00a0m rana con 2'22\"44. Il suo primato \u00e8 stato battuto il 29 luglio 2005 dall'australiana Leisel Jones con il nuovo tempo di 2'21\"72.\nAd Atene 2004, alla XXVIII Olimpiade vince l'oro nei 200\u00a0m rana con 2'23\"37 e l'argento nei 200\u00a0m misti e nella staffetta mista. Inoltre viene proclamata come atleta pi\u00f9 bella della manifestazione.\nAl termine dell'olimpiade greca, decide di ritirarsi dalle competizioni agonistiche, per dedicarsi a tempo pieno alla carriera di modella; nel settembre 2004 \u00e8 sulla copertina della rivista statunitense FHM, nel 2006 ha posato per \"Sports Illustrated Swimsuit Edition\" e nel luglio 2007 \u00e8 stata scelta per la copertina del celebre magazine per uomini Playboy per cui ha posato nuda.\nTornata alle competizioni ha ottenuto la qualificazione per Giochi olimpici di Pechino nei 200\u00a0m rana, dove ha gareggiato da campionessa in carica ma si \u00e8 classificata solamente 18\u00ba.\nNel 2008 ha posato nuda per una campagna dell'associazione animalista Peta per salvare gli animali da pelliccia."}
{"id": "130151", "revid": "73843", "url": "https://it.wikipedia.org/wiki?curid=130151", "title": "Rolls-Royce Kestrel", "text": "Il Rolls-Royce Kestrel (gheppio in lingua inglese), o type F, fu un motore aeronautico dodici cilindri a V sviluppato dall'azienda britannica Rolls-Royce Limited nei tardi anni venti, prodotto per tutto il decennio successivo e utilizzato da numerosi velivoli nel periodo interbellico prima dell'inizio della seconda guerra mondiale.\nStoria del progetto.\nFu il primo motore britannico a venire realizzato con la tecnica della fusione del blocco dei cilindri, o monoblocco. Con questa tecnica il blocco dei cilindri, in alluminio, veniva fuso in un solo pezzo. Successivamente, con una lavorazione meccanica, in questo blocco venivano realizzati i cilindri. In precedenza ogni cilindro veniva realizzato, in acciaio, come pezzo unico e poi, unito agli altri, andava a formare il blocco cilindri. Il risultato dell'impiego di questa nuova tecnica era una maggiore semplicit\u00e0 di costruzione e una maggiore leggerezza anche se l'adozione di questa tecnologia comportava degli investimenti nei macchinari adatti.\nIl primo motore realizzato con questa tecnica fu lo statunitense Curtiss D-12 che si rivel\u00f2 un'ottima unit\u00e0, capace di competere con i migliori motori a livello mondiale e conseguire numerosi primati, e che nelle sue fasi di sviluppo riusc\u00ec a realizzare sempre nuovi incrementi di potenza. Data la mancanza di disponibilit\u00e0 nel Regno Unito di un propulsore capace di simili prestazioni, la Fairey decise di importare cinquanta D-12 da utilizzare su modelli di propria produzione e questo esort\u00f2 il Ministero dell'Aria britannico a promuovere presso la Napier &amp; Son e la Rolls-Royce Ltd lo sviluppo di un nuovo motore dalle caratteristiche simili a quelle del Curtiss.\nLe due aziende avviarono, ciascuna per proprio conto, la progettazione di un propulsore adatto allo scopo. Ma durante la fase di progettazione Arthur Rowledge, uno dei capi progetto della Napier e artefice del motore Napier Lion, abbandon\u00f2 l'azienda per divergenze con la direzione offrendosi quindi alla Rolls-Royce, e questo passaggio signific\u00f2 la fine del progetto Napier e il decollo di quello Rolls-Royce. \nRowledge impieg\u00f2 sul nuovo progetto tutte le innovazioni che erano state introdotte dopo l'uscita del Curtiss D-12 tra le quali la sovralimentazione a tutte le altitudini. Questo permise al Kestrel di fornire prestazioni decisamente migliori dei motori aspirati, cio\u00e8 non sovralimentati, dell'epoca. Inoltre questa tecnologia prometteva degli incrementi di potenza dovuti al solo aumento della pressione di sovralimentazione.\nUn altro punto a favore del Kestrel fu dato dalla pressurizzazione del circuito di raffreddamento che permetteva di controllare la temperatura di ebollizione dell'acqua e quindi garantire il raffreddamento del motore a tutte le altitudini. Infatti se l'acqua alla pressione ambientale bolle a 100 \u00b0C, diminuendo la pressione, come accade ad un velivolo che sale di quota, questa temperatura si abbassa. Alle alte quote ci sarebbe la necessit\u00e0 di un gigantesco radiatore che raffreddasse il liquido che avrebbe una bassissima, vicina allo zero, temperatura di ebollizione. Inoltre la pressurizzazione del circuito ha effetti positivi anche alle basse quote, innalzando la temperatura di ebollizione. Il Kestrel venne costruito in modo che questa temperatura fosse prossima ai 150 \u00b0C. \nIl modello venne avviato alla produzione nel 1927. I motori di questa serie fornivano 450 hp (340 kW). Con il modello IB salirono a 525 (390 kW). Fu questa versione ad essere utilizzata sulla famiglia di caccia britannici Hawker Hart che nella prima met\u00e0 degli anni trenta rappresentava la spina dorsale della difesa aerea dell'isola. \nNon fu necessario attendere molto per vedere salire ancora la potenza del Kestrel. Con la versione V si raggiunsero i 695 hp (520 kW) a 3\u00a0000 giri al minuto senza che venissero apportate sostanziali modifiche al progetto. La versione XVI del Kestrel, che venne montata sul velivolo da addestramento Miles Master arriv\u00f2 a fornire 745 hp (560 kW).\nLa maggiore disponibilit\u00e0 di carburante ad alto numero di ottani, verso la fine degli anni trenta, permise di raggiungere livelli di potenza superiori senza correre il rischio di avarie. La versione XXX del Kestrel, prodotta nel 1940, forniva 1\u00a0050 hp (780 kW).\nL'importanza di questo motore, utilizzato anche su alcuni prototipi di velivoli militari di produzione tedesca tra cui il caccia Messerschmitt Bf 109 ed il bombardiere in picchiata Junkers Ju 87 Stuka, risiede nel fatto che forn\u00ec la base sulla quale si svilupparono i successivi progetti della Rolls-Royce e che culminarono nel famosissimo Merlin."}
{"id": "130154", "revid": "6923", "url": "https://it.wikipedia.org/wiki?curid=130154", "title": "Motore ad H", "text": "Il motore ad H \u00e8 un'ulteriore configurazione di motore a pistoni nella quale questi ultimi sono dei motori boxer o a cilindri contrapposti, uniti a tandem, questa disposizione, fa in modo che il motore assuma una forma ad \"H\". Questo tipo di propulsore presenta un eccellente bilanciamento meccanico, difficile da ottenere in un motore a quattro cilindri\nDescrizione.\nIn pratica questo motore potrebbe venire considerato come originato dalla disposizione a tandem di due motori, un motore superiore ed uno inferiore, a cilindri contrapposti o del tipo boxer.\nI \"due motori\" mantengono ognuno il proprio albero motore e questi due alberi sono uniti ad un ulteriore sistema che permette di trasferire la potenza generata alla vettura o, nel caso di impiego in aviazione, al velivolo.\nVantaggi e svantaggi.\nLa necessit\u00e0 di questi sistemi porta ad avere, su questi motori, un rapporto peso/potenza pi\u00f9 alto rispetto a motori con configurazioni diverse quali i motori in linea o a V. Questi ultimi godono del vantaggio di non dover montare altri ingranaggi per trasmettere la potenza e quindi restano pi\u00f9 leggeri del motore ad H.\nI motori ad H presentano per\u00f2 anche il vantaggio di poter disporre in poco spazio e con una sezione pi\u00f9 piccola, aspetto molto importante in aviazione, un grande numero di cilindri. Questo rende possibile realizzare dei velivoli dalle forme pi\u00f9 aerodinamiche di quelle permesse da altre configurazioni, per esempio il motore radiale.\nApplicazioni.\nI motori ad H restano piuttosto rari, ma ci sono state applicazioni varie.\nUn motore H-16, cio\u00e8 con sedici cilindri orizzontali con quattro bancate di quattro cilindri poste \"in quadrato\", venne utilizzato dalla British Racing Motors in formula 1 ma senza che si dimostrasse mai affidabile, difatti si dice che Jackie Stewart affermasse ironicamente che questo motore, come pezzo di metallo, era migliore se utilizzato come \u00e0ncora per una nave piuttosto che come unit\u00e0 di potenza.\nTuttavia nel 1966 lo stesso propulsore, il BRM H-16, montato sulla Lotus 43 di Jim Clark, vinse il Gran Premio degli Stati Uniti a Watkins Glen.\nUn altro motore ad H, che per\u00f2 non venne mai prodotto, fu il \"super motore\" Lycoming H-2470.\nLa Napier produsse invece una serie di motori ad H: il Dagger, il Rapier e il pi\u00f9 famoso di tutti il Sabre, quest'ultimo venne utilizzato sul cacciabombardiere Hawker Typhoon e sul caccia Tempest durante la seconda guerra mondiale, dopo uno sviluppo piuttosto lungo arriv\u00f2 a fornire potenze elevatissime e si rivel\u00f2 essere un motore superbo anche se con una congenita tendenza al surriscaldamento.\nInfine la Subaru ha in produzione due serie di motori, a quattro e a sei cilindri, che vengono identificati con la sigla H-4 e H-6. In realt\u00e0 questi motori sono dei motori a cilindri contrapposti e non dei motori ad H, come la loro sigla potrebbe far intendere."}
{"id": "130156", "revid": "57342", "url": "https://it.wikipedia.org/wiki?curid=130156", "title": "Paolo Rossi (attore)", "text": "Biografia.\nPaolo Rossi nasce a Monfalcone, in provincia di Gorizia, il 22 giugno 1953 da Lionello Rossi Kobau, ex volontario nella RSI. Si trasferisce, durante l'adolescenza, a Ferrara dove consegue il diploma di perito chimico. Considerato milanese d'adozione, Paolo Rossi spazia da trent'anni dai club ai grandi palcoscenici, dal teatro tradizionale al cabaret, dalla televisione al tendone da circo.\nIl suo stile \u00e8 caratterizzato dall'immergersi appieno nelle tematiche dell'attualit\u00e0 e dalla rappresentazione dei classici antichi e moderni: da Shakespeare a Moli\u00e8re a Bertolt Brecht, all'amatissima commedia dell'Arte. Ha raccontato ad una trasmissione radiofonica di Radiodue di aver prestato servizio militare nei pressi di Torino in un battaglione di carristi e di essersi congedato da sergente. I commilitoni lo chiamavano \"caporale Biancaneve\". Era al comando di un carro armato.\nEsordi.\nApprendista comico sulle pedane dei club, Paolo Rossi esordisce come attore nel 1978 in \"Histoire du Soldat\", opera da camera, da leggere, recitare e danzare, capolavoro del compositore russo Igor' F\u00ebdorovi\u010d Stravinskij, su libretto in francese di Charles-Ferdinand Ramuz, rappresentato per la prima volta nel 1918 al Teatro del Casin\u00f2 di Losanna e in Italia, rappresentato alla Scala di Milano, per la regia di Dario Fo. La trama \u00e8 simile ad un piccolo Faust: un militare in licenza scambia col demonio il proprio violino (che simboleggia l'anima), in cambio di un libro che d\u00e0 la ricchezza. Lo stile della musica ha un carattere eclettico e cosmopolita, con influssi jazzistici: ragtime nordamericano, valzer viennese, tango argentino, si affiancano al motivo conduttore (\"leitmotiv\") del soldato, l'unico che conserva un tono russo.\nCon la compagnia del Teatro dell'Elfo, nel 1983, \u00e8 fra gli interpreti di \"Nemico di Classe\" di Nigel Williams, diretto da Elio De Capitani. Nemico di classe \u00e8 un grido di avvertimento verso la violenza demenziale, il razzismo, l'ignoranza di un ragazzino di periferia che ha come esempio la stessa ignoranza di alcuni uomini politici del paese. La primissima apparizione televisiva la si deve al Film TV \"Una Favola Spinta\" del regista Guido Tosi, in coppia con l'amico e collega nella compagnia del Teatro dell'Elfo Claudio Bisio, girato negli ultimi mesi del 1983 ed andato in onda nel 1984 su RaiDue nel ciclo \"Tre Storie Milanesi\". \nIn teatro Paolo Rossi prosegue tra il 1984, il 1985 e il 1986 il suo rapporto professionale con il Teatro dell'Elfo, prima con \"Amanti\", regia di Gabriele Salvatores. Poi con uno spettacolo di Trevor Griffith, \"Comedians,\" adattato da Gino e Michele e da Gabriele Salvatores stesso, che ne cura anche la regia. In quegli anni veste poi i panni di Ariel ne \"La Tempesta\" con Carlo Cecchi.\nNella seconda met\u00e0 degli anni ottanta \u00e8 tra i protagonisti dei film di Carlo Vanzina \"Via Montenapoleone\" (1986) e \"Montecarlo Gran Casin\u00f2\" (1987): nel primo interpreta uno yuppie rampante mentre nel secondo \u00e8 un baro che spalleggia Ezio Greggio. \nPresto emerge il suo personale modo di fare teatro: si produce in \"Recital\", scritto con Gino e Michele e \"Chiamatemi Kowalski\", scritto sempre con Gino e Michele e con David Riondino, che ne \u00e8 anche co-interprete, per la regia di Gabriele Salvatores. Inoltre porta in scena \"The Times They Are a-Changin\" \"\u2026Un'altra Volta \u2026Again!\", cui seguono spettacoli dalla struttura originale, definiti dalla critica \"antimusical sociali\", tutti con la regia di Giampiero Solari: tra questi, \"Le Visioni di Mortimer\" (1988); \"La Commedia da due lire\" (1990), esperienza di rilettura di un particolarissimo classico come \"L'opera del Mendicante\" di John Gay. Torna al teatro soprattutto di parola con \"C'\u00e8 quel che c'\u00e8\" e \"Operaccia Romantica\" del 1991, entrambi scritti con Gino e Michele e sempre con la regia di Giampiero Solari, con cui Rossi offre un quadro irriverente e in chiave fortemente satirica dell'Italia contemporanea. Nel 1993 interpreta \"Pop &amp; Rebelot\" e va in scena all'XI Festival di Asti con \"Jubilaum\" di Tabori. \u00c8 del 1994 la sua personale rilettura della storia di Milano dal 1963 al 1994, con lo spettacolo \"Milanon Milanin,\" allestito al Teatro Lirico, coautori principali Gino e Michele e sempre con la regia di Giampiero Solari. \nIn quegli anni, dal 1986 in avanti, Paolo Rossi, con un gruppo di comici e attori come Claudio Bisio e Silvio Orlando, partecipa artisticamente alla nascita e al successo del teatro cabaret Zelig, aperto da Giancarlo Bozzo e Gino e Michele, destinato a divenire un punto di riferimento nazionale, fino a approdare, dieci anni dopo, alla televisione.\nEsperienza televisiva.\nAnche il vasto pubblico delle platee televisive ha nel frattempo occasione di conoscerlo. La sua prima \"avventura\" sul piccolo schermo viene costruita dallo stesso Paolo Rossi con Gino e Michele per volere di Angelo Guglielmi, direttore di Rai 3, nel 1992. Si tratta di \"Su la testa!\" trasmissione destinata a diventare cult. Affiancato da Lucia Vasini (compagna di vita per molti anni e partner dei suoi primi spettacoli teatrali) e Cochi Ponzoni, \"Su la testa!\" ha il merito di proporre al grande pubblico, tra gli altri, personaggi come Aldo, Giovanni e Giacomo, Antonio Albanese, Maurizio Milani e Antonio Cornacchione, che vedono proprio da allora nascere la loro popolarit\u00e0. Nel 1994 Paolo Rossi partecipa al Festival di Sanremo cantando la canzone \"I soliti accordi\" in coppia con Enzo Jannacci. Il brano si piazza al sesto posto.\nNel 1994/95 conduce su RaiTre, insieme a Piero Chiambretti, la trasmissione \"Il Laureato\". Il programma si svolgeva davanti a un pubblico di studenti, in alcune universit\u00e0 italiane: nel corso di ogni puntata intervenivano diversi ospiti a tenere \"lezioni\", tra cui Dario Fo, Michele Serra, Gianni Min\u00e0, Paolo Villaggio, Gabriele Salvatores, Oliviero Toscani, Dario Argento, Vanna Marchi ed altri. Numerosi anche gli ospiti musicali, come Francesco Guccini, Patty Pravo e Gianna Nannini. \nNel 1997/98 conduce il fortunato \"Scatafascio\", in onda su Italia 1, sempre scritta con Gino e Michele, cui sono invitati vari altri attori e comici. Coaudiuva la conduzione, con nuovo ruolo e nuova personalit\u00e0 rispetto al passato, l'allora modella Natasha Stefanenko. \nNumerose sono anche le presenze di Paolo Rossi nel programma della Gialappa's Band \"Mai dire Gol\" su Italia 1 dal 1993 al 1998.\nA partire dalla stagione televisiva 2005-2006 \u00e8 spesso ospite di \"Che tempo che fa\", programma di approfondimento basato sull'attualit\u00e0, in onda su Rai Tre e condotto da Fabio Fazio e del parallelo \"Vieni via con me\". Rossi partecipa alla trasmissione con varie modalit\u00e0, sia facendosi intervistare dal conduttore sia esibendosi in numeri di satira teatrale, sia recitando testi classici legati in qualche modo alle vicende legate all'attualit\u00e0. Di recente \u00e8 stato ospite della puntata del 10 marzo 2011 del programma Rai 3 \"Parla con me\", intervistato da Serena Dandini e Dario Vergassola.\nInoltre, approda a Sky con lo show \"Confessioni di un cabarettista di m.\" in onda su Sky Uno.\nEsperienza teatrale.\nIl 1995 \u00e8 un anno molto importante per l'attore: idea e mette in scena con Gino e Michele e con Riccardo Piferi (suo coautore anche in diversi altri lavori) \"Il circo di Paolo Rossi\", spettacolo itinerante che si sposta con una carovana e una serie di tendoni per tutta l'Italia (100 repliche in due stagioni), col suo gruppo di 18 tra musicisti e attori/mimi (tra cui i prepotentemente emergenti Aldo Giovanni e Giacomo). In seguito Rossi si \u00e8 concentrato nel suo personale rapporto con i classici per narrare meglio il mondo contemporaneo: amati dalla critica ma soprattutto da un pubblico ampio e vario (da quello tradizionale delle stagioni in abbonamento fino a quello che si avvicina al teatro proprio per la curiosit\u00e0 suscitata da Rossi), ecco dunque \"Rabelais\" (1996), liberamente tratto dal \"Gargantua e Pantagruel\" di Fran\u00e7ois Rabelais; l'originale \"Romeo &amp; Juliet - Serata di delirio organizzato\" (1998), dove il pubblico, chiamato ad agire all'interno della rappresentazione, diventa senza possibilit\u00e0 di scampo parte integrante dello spettacolo; o, infine, \"Questa Sera si Recita Moli\u00e8re - Dramma da ridere in due atti\" (2003), in cui Rossi veicola forti riferimenti all'attualit\u00e0 all'interno di un'antica recita di guitti della commedia dell'arte, che rielaborano a modo loro scene tratte da una commedia di Moli\u00e8re.\nNel 2001, inoltre, scrive, dirige e interpreta \"Storie per un delirio organizzato\", sorta di \"laboratorio continuo\" in cui coinvolgere il pubblico narrando storie di vario tipo: perch\u00e9 il pubblico, per lui, \u00e8 e deve mantenersi vivo e partecipe anche quando assiste ad uno spettacolo. Nelle due stagioni teatrali 2002/03 e 2003/04 Paolo Rossi ha portato al pubblico in una lunga tourn\u00e9e seguita da oltre 150.000 spettatori la sua creazione \"Il signor Rossi e la Costituzione - Adunata Popolare di Delirio Organizzato\", in cui affronta i temi della coscienza civica e politica del paese con energia \"comica\", appoggiandosi ai classici greci che parlano della tirannia, o al testo stesso della Costituzione italiana. Il viaggio teatrale di Rossi nella coscienza civile, politica e sociale dell'Italia contemporanea \u00e8 proseguito nella stagione 2004/05 allargando lo sguardo verso il mondo, verso le altre culture e tradizioni. Da qui nasce \"Il signor Rossi contro l'Impero del male\", progetto multiculturale a cui ha contribuito un cast di artisti italiani e internazionali provenienti dalle pi\u00f9 diverse esperienze sceniche. Non a caso a curarne le musiche \u00e8 stato Franco Battiato, da tempo sperimentatore dei contatti tra le culture pi\u00f9 lontane.\nAttivit\u00e0 recenti.\nNel 2007 partecipa al 57\u00ba Festival di Sanremo con il brano inedito di Rino Gaetano \"In Italia si sta male (si sta bene anzichen\u00f2)\". La canzone viene apprezzata dalla critica. Alla fine della manifestazione si classifica dopo le prime 10 canzoni. Per la stagione teatrale 2008 nasce uno spettacolo: \"Ubu Re d'Italia\", liberamente ispirato a \"Ubu re\" di Alfred Jarry, un capolavoro del Surrealismo, maschera grottesca e arrogante del potere, che interpreta i giorni contemporanei, denuncia la stupidit\u00e0 di una societ\u00e0 culturale e politica vuota. Gi\u00e0 rappresentato e recensito al Palavobis di Milano da Dario Fo, doveva andare in scena a Parma dal 28 al 30 gennaio 2008 al Teatro Valli, a Padova, sul palco de La Citt\u00e0 del Teatro di Cascina (Pisa), al teatro Ambra Jovinelli di Roma e in teatri di altre citt\u00e0 italiane, ma viene sospeso e rinviato per motivi di salute.\nDal 2008 collabora con la compagnia Babygang, con la quale porta avanti un progetto sul Teatro Popolare. Dal 2010 collabora con il centro teatrale La Corte Ospitale di Rubiera che produce Il Mistero buffo nella versione pop 2.0 (debutto 2010); Serata del Disonore (debutto estate 2010); L'amore \u00e8 un cane blu - la conquista dell'Est (debutto novembre 2012). Nel 2010 \u00e8 candidato in Lombardia al Consiglio Regionale per la Federazione della Sinistra. Ha poi affermato: \u00abL'ho fatto per un amico, Vittorio Agnoletto. Non sono comunista, al pi\u00f9 anarchico. E la mattina delle elezioni sono rimasto a casa. Credo di essere l'unico candidato che non si \u00e8 votato.\u00bb (dal \"Corriere della sera\" del 15 aprile 2010). Il 17 febbraio 2012 ha duettato con Samuele Bersani durante la quarta serata del 62\u00ba Festival di Sanremo, con la canzone in gara \"Un pallone\".\nIl 14 maggio 2012 ha partecipato con un intervento alla trasmissione \"Quello che (non) ho\" condotta da Fabio Fazio su LA7. Nel 2015 vince la Targa Graffio - Musica da Bere che ritira venerd\u00ec 8 maggio durante la manifestazione, che si svolge al Teatro CTM di Rezzato. Il 9 febbraio 2018 partecipa al 68\u00ba Festival di Sanremo duettando con il gruppo musicale Lo Stato Sociale, con la canzone in gara \"Una vita in vacanza.\"\nCensure.\nPaolo Rossi, invitato da Paolo Bonolis a \"Domenica in\" su Rai 1, nel 2003, scelse di recitare il famoso discorso di Pericle sulla democrazia nella citt\u00e0 di Atene, rielaborando (pur rimanendo in gran parte fedele al contenuto originario) quello riportato dallo storico Tucidide nell'opera del V secolo a.C. \"La guerra del Peloponneso\"; il testo non piacque al direttore Fabrizio Del Noce, perch\u00e9 \"troppo forte\". Il funzionario propose a Paolo Rossi di partecipare al programma lo stesso, senza pronunciare il discorso di Pericle, troppo attuale nel 2003, ma il comico non accett\u00f2. Una parte del monologo di Paolo Rossi recitava:\n\u00c8 molto diffusa la credenza che quello recitato da Paolo Rossi sia la riproposizione fedele del testo di Tucidide. Ci\u00f2 \u00e8 falso, in quanto il monologo dell'attore \u00e8 una versione, seppur nei contenuti piuttosto fedele, sintetizzata e rielaborata. In particolare l'anaforico \"Qui ad Atene noi facciamo cos\u00ec\" non trova riscontro nel testo originario cos\u00ec come la frase \"in nessun caso si avvale delle pubbliche cariche per risolvere le questioni private\" . Tucidide scrive semplicemente \"Riuniamo in noi la cura degli affari pubblici insieme a quella degli affari privati, e se anche ci dedichiamo ad altre attivit\u00e0, pure non manca in noi la conoscenza degli interessi pubblici\".\nAltra censura fu la sospensione della messa in onda della seconda parte dello spettacolo teatrale \"Questa sera si recita Moli\u00e8re\", la satira di un ciarlatano che cura tutti i mali con un liquido da bere e si arricchisce alle spalle del popolino che crede in lui. La medicina, nella commedia da ridere di Moliere, \u00e8 una metafora del potere politico, attuato da persone bugiarde e prive di scrupoli, che approfittano dell'ignoranza dei loro fedeli, per perseguire i propri luridi interessi e arricchirsi sempre di pi\u00f9. Paolo Rossi comment\u00f2 cos\u00ec la notizia:\nDopo il successo del primo atto, andato in onda su Rai 2 a tarda notte, riscuotendo il risultato in termini di ascolto di 1.000.000 di telespettatori, il secondo atto non venne mandato in onda, perch\u00e9 il direttore Massimo Ferrario, avendo \"contato ben dieci parolacce\", decise che il linguaggio scurrile non era compatibile con il buon costume dei programmi televisivi."}
{"id": "130161", "revid": "88740", "url": "https://it.wikipedia.org/wiki?curid=130161", "title": "Eurostat", "text": "L'Ufficio statistico dell'Unione europea (Eurostat) \u00e8 una direzione generale della Commissione europea che raccoglie ed elabora dati provenienti dagli Stati membri dell'Unione europea a fini statistici, promuovendo il processo di armonizzazione della metodologia statistica tra gli Stati stessi.\nStoria.\nAttualmente il commissario europeo di riferimento \u00e8 Olli Rehn (Affari economici e monetari). Il direttore generale (Walter Radermacher) \u00e8 il capo della struttura ed \u00e8 responsabile di sette direzioni in cui l'Eurostat \u00e8 suddiviso:\nCaratteristiche.\nFunzioni.\nLa sua missione \u00e8 quella di fornire all'Unione europea un servizio informativo statistico di elevata qualit\u00e0, con dati comparabili tra Paesi e regioni.\nTra le sue attivit\u00e0 principali rientra la definizione di dati macroeconomici che sostengono le decisioni della Banca centrale europea relative alla definizione delle politiche monetarie per l'euro e dati/classificazioni regionali come ad esempio la nomenclatura delle unit\u00e0 territoriali statistiche (o NUTS) che ha sostenuto la definizione delle politiche regionali europee e dei fondi strutturali.\nL'Istituto coopera con altre organizzazioni internazionali come le Nazioni Unite (ONU), l'Organizzazione per la cooperazione e lo sviluppo economico (OCSE) ed altri paesi che non appartengono all'UE nella definizione degli standard statistici internazionali. Importante \u00e8 inoltre la sua attivit\u00e0 di cooperazione per il miglioramento della capacit\u00e0 statistica dei paesi candidati e di quelli in via di sviluppo del Mar Mediterraneo, dell'Africa, Caraibi e Pacifico (ACP) e dell'America Latina e Asia (ALA).\nAccesso ai dati statistici dell'Eurostat.\nI dati statistici pi\u00f9 importanti vengono pubblicati sul sito internet di Eurostat alle undici del mattino e messi a disposizione dei media e della stampa. Sempre alle undici del mattino i dati vengono diffusi al pubblico attraverso le agenzie di stampa.\nLe statistiche e le banche dati di Eurostat sono consultabili gratuitamente e liberamente grazie al sito internet dell'istituto.\nInoltre sono disponibili pubblicazioni gratuite di questi dati sia in formato elettronico che in formato cartaceo sulla libreria online dell'UE. Soltanto per le pubblicazioni pi\u00f9 voluminose viene richiesto un contributo in denaro.\nDal settembre 2009 Eurostat utilizza una pubblicazione completamente elettronica, \"Statistics Explained\", basata su software open source Mediawiki e con una struttura e sistema di navigazione molto simile a Wikipedia. \"Statistics Explained\" non \u00e8 soltanto un formato di pubblicazione ma anche una piattaforma wiki che consente di produrre pubblicazioni come l\"'Eurostat Yearbook\".\nSede.\nLa sede di Eurostat \u00e8 in Lussemburgo, presso l'edificio Joseph Bech."}
{"id": "130162", "revid": "23013", "url": "https://it.wikipedia.org/wiki?curid=130162", "title": "Eduardo Rodriguez", "text": ""}
{"id": "130163", "revid": "124736297", "url": "https://it.wikipedia.org/wiki?curid=130163", "title": "HTC-Highroad", "text": "La HTC-Highroad, nota in precedenza con le denominazioni \"Stuttgart\", \"Telekom\", \"Deutsche Telekom\", \"T-Mobile\" e \"High Road\", era una squadra maschile statunitense di ciclismo su strada, attiva nel professionismo dal 1989 al 2011.\nCon il nome di Telekom fu portata al successo, nella seconda met\u00e0 degli anni 1990, da Bjarne Riis e Jan Ullrich, vincitori del Tour de France rispettivamente nel 1996 e 1997, e da Erik Zabel, trionfatore in quattro Milano-Sanremo.\nStoria.\nBasata a Stoccarda, nell'allora Germania Ovest, la squadra debutt\u00f2 nel professionismo nel 1989 su iniziativa dell'ex professionista olandese Hennie Kuiper, con una rosa di tredici nomi, dieci dei quali (come Udo B\u00f6lts) all'esordio da \"pro\". Nel 1990 venne invitata per la prima volta alla Vuelta a Espa\u00f1a; due anni dopo, con la nuova sponsorizzazione Telekom e l'arrivo in squadra di \u00c9tienne De Wilde e di Marc e Yvon Madiot, partecip\u00f2 per la prima volta al Tour de France. Nel 1993 fecero il loro esordio in squadra i giovani Erik Zabel e Steffen Wesemann, mentre nel 1995 pass\u00f2 professionista Jan Ullrich. Nel 1996 la squadra ottenne la vittoria al Tour de France con l'esperto danese Bjarne Riis, arrivato quell'anno dalla Gewiss-Ballan; il successo fu completato dal secondo posto e dalla maglia bianca del giovane Ullrich.\nNel 1997 la squadra venne costruita proprio intorno ad Ullrich, che ripag\u00f2 vincendo il Tour de France e, per la seconda volta, la maglia bianca di miglior giovane. Negli anni successivi la Telekom non riusc\u00ec pi\u00f9 a vincere il Tour, ottenendo per\u00f2 numerosi piazzamenti nella corsa francese ancora con Jan Ullrich, tre volte secondo, nel 1998, 2000 e 2001, e miglior giovane nel 1998. Sempre Ullrich si impose nella Vuelta a Espa\u00f1a 1999, mentre Aleksandr Vinokurov concluse terzo al Tour 2003. Oltre ad essere competitiva sulle salite, la Telekom ottenne numerosi successi nelle volate e nelle grandi classiche con Erik Zabel, capace di conquistare per sei volte consecutive, dal 1996 al 2001, la maglia verde della classifica a punti al Tour de France ma anche di vincere quattro edizioni della Milano-Sanremo, nel 1997, 1998, 2000 e 2001.\nNel 2004 la squadra cambi\u00f2 nome e divent\u00f2 T-Mobile Team. In quegli anni Andreas Kl\u00f6den, in squadra dal 1998, concluse due volte secondo al Tour de France, nel 2004 e nel 2006, mentre Ullrich, rientrato in rosa dopo la stagione 2003 al Team Coast/Bianchi, si impose in due Giri di Svizzera, nel 2004 e nel 2006, e concluse terzo al Tour de France 2005. Nel 2006, poco prima del Tour de France, la T-Mobile venne coinvolta nello scandalo doping \"Operaci\u00f3n Puerto\": il corridore-simbolo Jan Ullrich e il direttore sportivo Rudy Pevenage vennero licenziati, con Ullrich successivamente squalificato e privato dei risultati ottenuti nel 2005 e nel 2006. Nel maggio 2007 l'ex Telekom Bjarne Riis confess\u00f2 di aver fatto uso di doping durante il vittorioso Tour de France 1996 (il titolo gli venne revocato, poi riassegnato); anche Erik Zabel, che a fine 2005 aveva lasciato la T-Mobile per passare al Team Milram, confess\u00f2 l'uso di sostanze dopanti durante quel Tour 1996.\nTra il 2006 e il 2007 la squadra venne rinnovata con una nuova dirigenza, affidata al manager statunitense Bob Stapleton (in carica dal 2007), e l'innesto di parecchi giovani, come Andr\u00e9 Greipel, Mark Cavendish e Gerald Ciolek; fra essi anche Linus Gerdemann, vincitore della prima tappa alpina del Tour de France 2007. La squadra si schier\u00f2 in prima linea nella lotta contro il doping attivando i cosiddetti \"controlli interni\" e licenziando Serhij Hon\u010dar, trovato positivo ad uno di questi. Nonostante ci\u00f2, si trov\u00f2 di nuovo coinvolta in un caso di doping proprio durante il Tour de France 2007, quando venne resa nota la positivit\u00e0 al testosterone di Patrick Sinkewitz. La positivit\u00e0 di Sinkewitz, poi licenziato, provoc\u00f2 il clamoroso abbandono delle tv tedesche dalla corsa, e spinse inizialmente Deutsche Telekom a ritirare la sponsorizzazione alla squadra con effetto immediato. Il manager Stapleton riusc\u00ec per\u00f2 a mediare e a garantire finanziamenti fino al 2010, evitando la chiusura del team.\nNel 2008 la compagine cambi\u00f2 nome, diventando Team High Road, dal nome della societ\u00e0 di amministrazione, la High Road Sports, e assumendo licenza statunitense; a partire dal luglio 2008, con l'arrivo del nuovo sponsor Columbia Sportswear, divenne Team Columbia. Grandi risultati arrivarono soprattutto nelle corse a tappe, con due frazioni vinte da Mark Cavendish sia al Giro d'Italia che al Tour de France; Kim Kirchen, sempre al Tour de France, indoss\u00f2 la maglia gialla di leader della classifica generale. In seguito, nell'agosto 2008, Linus Gerdemann si aggiudic\u00f2 il Giro di Germania.\nAnche il 2009 del Team Columbia fu ricchissimo di affermazioni, con le vittorie di Cavendish alla Milano-Sanremo, in tre tappe del Giro d'Italia e in sei frazioni del Tour de France. Il giovane talento norvegese Edvald Boasson Hagen vinse la Gand-Wevelgem, una tappa al Giro d'Italia e due frazioni al Giro di Polonia."}
{"id": "130164", "revid": "9262", "url": "https://it.wikipedia.org/wiki?curid=130164", "title": "EUROSTAT", "text": ""}
{"id": "130165", "revid": "339392", "url": "https://it.wikipedia.org/wiki?curid=130165", "title": "Istat", "text": ""}
{"id": "130168", "revid": "1745361", "url": "https://it.wikipedia.org/wiki?curid=130168", "title": "Transoxiana", "text": "Transoxiana (talvolta Transoxania) \u00e8 il nome con cui si indicavano nell'antichit\u00e0 le regioni centro-asiatiche che si estendono a nord della regione persiana del Khor\u0101s\u0101n e del fiume Oxus (oggi Amu Daria), attualmente coincidenti in gran parte con l'Uzbekistan, il Tagikistan e le regioni sud-occidentali del Kazakistan.\nGli Arabi musulmani e quanti si espressero con la loro lingua chiamarono tale ampia area \u2014 che per molto tempo non fece parte della D\u0101r al-Isl\u0101m \u2014 \"M\u0101 war\u0101\u2018 al-nahr\" (, \"Ci\u00f2 che \u00e8 dietro il fiume\"). \nStoria.\nFu in questa eterogenea regione \u2014 in cui confluivano elementi persiani, corasmi, del Fargh\u0101na, turchi, sogdiani, cinesi, mongoli, tibetani e persino coreani \u2014 che in et\u00e0 abbaside fiorirono le importanti citt\u00e0 di Bukh\u0101r\u0101 e di Samarcanda (poi capitale dell'impero chagataide di Tamerlano) che oggi fanno parte del moderno Uzbekistan, gi\u00e0 parte dell'Unione Sovietica.\nIl controllo della Transoxiana e del gigantesco bacino del fiume Tarim (1280 km EO \u00d7 640 km NS, nell'attuale provincia uigura del Sinkiang/Xinjiang cinese) consentiva di condizionare l'importante Via della seta che muoveva dalle contrade della Cina in direzione delle regioni islamiche e bizantine, il massimo tramite culturale (non solo materiale) fra l'Occidente europeo e l'Estremo Oriente."}
{"id": "130169", "revid": "110157", "url": "https://it.wikipedia.org/wiki?curid=130169", "title": "Marvel Knights", "text": "Marvel Knights (a volte abbreviata MK) \u00e8 un marchio editoriale della casa editrice statunitense Marvel Comics. Venne fondato nel 1998 per dare spazio a titoli e supereroi che affrontassero tematiche pi\u00f9 mature e realistiche rispetto alle serie mainstream della casa editrice. Inizialmente i supervisori e responsabili del progetto erano Joe Quesada e Jimmy Palmiotti sotto l'approvazione del presidente Bill Jemas. Il marchio riscosse grande successo e venne considerato un punto di svolta fondamentale per la Marvel. Riusc\u00ec infatti a rilanciare personaggi quali Devil, il Punitore, Pantera Nera e la Vedova Nera, destinati a diventare iconici negli anni Duemila. L'etichetta rimase attiva sotto la direzione di Axel Alonso e dello stesso Quesada fino al 2014. Dopo una pausa durata 4 anni, nel 2018, in una conferenza tenutasi al Comic-Con di San Diego, fu annunciato un rilancio del marchio. Il progetto venne battezzato \"MK20\" e prevedeva la riedizione in raccolte delle opere gi\u00e0 pubblicate e una nuova miniserie scritta e supervisionata da Donny Cates.\nLinea editoriale.\nIl progetto voluto dall'allora responsabile editoriale della Marvel Bob Harras (sotto pressione da parte dei nuovi vertici dell'azienda) ha il duplice fine di rilanciare alcuni personaggi ormai in crisi di vendite e di cercare di allargare il parco di lettori di fumetti Marvel verso un pubblico pi\u00f9 maturo.\nLa nuova linea prevede di fatto una pi\u00f9 ampia libert\u00e0 creativa nei confronti degli autori e lo sviluppo di serie e miniserie che ruotano attorno ai personaggi pi\u00f9 estremi e urbani che popolano il mondo narrativo conosciuto come universo Marvel. Gli albi distribuiti sotto questa etichetta non rispecchiano quindi i canoni narrativi mainstream del genere supereroi e non hanno come target un pubblico adolescenziale ma piuttosto fasce di et\u00e0 pi\u00f9 mature. Questo nuovo indirizzo viene reso possibile grazie all'eliminazione sulla copertina degli albi del marchio \"Approved by the Comics Code Authority\" (Approvato dall'Autorit\u00e0 del Codice sui fumetti) e da una distribuzione definita \"Direct Market\" (distribuzione diretta). Con \"distribuzione diretta\" si intende una distribuzione dei fumetti solo all'interno dei negozi specializzati in comics e del circuito librario, escludendo il circuito delle edicole. Bisogna comunque sottolineare che diversi albi \"Marvel Knights\" possono ancora essere trovati in alcune edicole in quanto le restrizioni sul materiale contenuto non sono ancora cos\u00ec vincolanti. Il passo verso dei fumetti pubblicati esplicitamente per un pubblico adulto verr\u00e0 compiuto dalla Marvel nel 2003 con la nuova etichetta Max Comics.\nStoria editoriale.\nPer dare vita alla nuova etichetta, la Marvel si rivolge ad una piccola casa editrice indipendente denominata Event Comics, i cui personaggi di punta erano Ash e Painkiller Jane. Gli autori e supervisori erano Joe Quesada e Jimmy Palmiotti che divengono di fatto i supervisori della nuova linea \"Marvel Knights\". Inizialmente le due realt\u00e0 continuano a coesistere e Quesada e Palmiotti realizzano albi sotto il marchio \"Event Press\" fino al 1999. Il successo dell'etichetta \"MK\" e il coinvolgimento di Quesada sia ai vertici della Marvel che come disegnatore della serie \"Daredevil\" (Vol.2) portano per\u00f2 alla chiusura della loro casa editrice.\nPrime pubblicazioni (1998).\nIl primo albo ad essere distribuito sotto la neonata etichetta \u00e8 il n.1 della nuova serie dedicata a Devil. La data di copertina \u00e8 novembre 1998 e gli autori sono Kevin Smith (testi), Joe Quesada (matite) e Jimmy Palmiotti (chine). La serie viene accreditata come \"Vol.2\" in quanto segue la testata storica di \"Daredevil\" che termina la sua numerazione con l'albo n.380. Con la stessa data di copertina vengono distribuite altre tre serie \"Marvel Knights\":\nIl successo della linea editoriale port\u00f2 ad una rapida espansione della nuova etichetta e altri personaggi e serie Marvel passarono negli anni successivi sotto il marchio \"Marvel Knights\".\nSvolta editoriale (2006).\nTra il 1998 e il 2005, \"Marvel Knights\" ha rilanciato diversi personaggi Marvel e messo le premesse per la creazione di storie pi\u00f9 audaci e adatte ad un pubblico che non fosse solo composto da adolescenti. Tali potenzialit\u00e0 sono state ulteriormente sviluppate dall'editore con le Etichette Max Comics e Icon.\nA partire dal 2006, \"Joe Quesada\" ridefinisce il ruolo di \"MK\" e decide di ricollocare tutte le serie regolari distribuite dall'etichetta all'interno del parco testate della \"Marvel Comics\".\nLe conseguenze sono:\nI nuovi propositi editoriali annunciati da Axel Alonso e Quesada per l'etichetta sono confusi in quanto \u00e8 vero che si prevede la pubblicazione di sole miniserie e numeri singoli realizzati da grandi autori ma non \u00e8 chiaro se il tipo di approccio alle storie rimarr\u00e0 quello originario (cio\u00e8 pi\u00f9 innovativo e adulto rispetto a quello mainstream del genere). L'impressione \u00e8 che si rientri all'interno dei canoni classici della narrazione Marvel con l'unica differenza che si realizzeranno storie collocate in periodi della continuity dell'Universo Marvel differenti da quello in cui si svolgono le vicende delle altre serie.\nMK 20 (dal 2018).\nIn occasione del 20\u00ba anniversario della nascita dell'imprint viene pubblicata una miniserie celebrativa di 6 albi. La storia viene affidata a Donny Cates, scrittore che sta riscuotendo un notevole successo con il rilancio di Venom e una miniserie con una versione cosmica di Ghost Rider. Il primo albo esce il 7 novembre 2018, con i disegni di Travel Foreman. Nei numeri successivi si alternano vari disegnatori e differenti scrittori affiancano Cates. La miniserie ospita diversi personaggi che hanno reso celebre l'imprint e la storia si svolge attorno ad un confuso Matt Murdock (alias Daredevil) che ha perso la memoria. Oltre a questa pubblicazione la Marvel lancia una serie di volumi che raccolgono le serie e miniserie pubblicate sotto l'imprint \"Marvel Knights\". La prima ad essere distribuita \u00e8 \"Marvel Knights Black Panther By Priest &amp; Texeira: The Client TPB\", contiene la miniserie del 1998 che \u00e8 riuscita a rilanciare il personaggio di \"Pantera Nera\" e vede ai testi Christopher Priest e ai disegni Joe Quesada, Mark Texeira e Vincent Evans. La distribuzione avviene il 16 luglio 2018, data che segna il ritorno dell'imprint. L'editor-in-chief (o \"redattore capo\") C.B.Cebulski considera la fondazione di \"Marvel Knights\" come un evento fondamentale per la storia della Marvel, arrivato dopo anni di crisi e una bancarotta nel 1996. L'imprint ha contribuito a ridare popolarit\u00e0 a diversi personaggi della casa editrice portandoli ad essere delle icone multimediali negli anni duemila. Ha inoltre introdotto una nuova generazione di autori permettendogli di mettersi in luce e creare delle storie pi\u00f9 innovative. Questo deriva dal fatto che l'etichetta \u00e8 ideata per un pubblico adulto e meno vincolata ai parametri narrativi della continuity dell'Universo Marvel.\nPersonaggi originali.\nLa linea \"MK\" viene inizialmente utilizzata per proporre in una nuova veste editoriale e tematica alcuni personaggi classici dell'Universo Marvel quali \"Daredevili\" o \"Pantera Nera\" e poi molti altri. I supervisori del progetto permettono per\u00f2 ai loro autori di creare anche nuovi personaggi che in genere sono nuove versioni di personaggi gi\u00e0 esistenti. Molto spesso queste creazioni originali saranno poi inserite nella continuity dell'Universo Marvel. I personaggi sono i seguenti:\nIl supergruppo Marvel Knights.\nNel luglio 2000 viene lanciata la serie regolare \"Marvel Knights\" (Vol.1) degli autori Chuck Dixon (testi) - Eduardo Barreto (matite) e con le copertine realizzate da Joe Quesada. Protagonista \u00e8 un gruppo di supereroi formato da personaggi provenienti in gran parte dalle pubblicazioni della stessa etichetta. I fondatori del supergruppo sono Devil, la Vedova Nera e Dagger che in seguito ad un'indagine su un massacro ai danni della mafia da parte del troll asgardiano Ulik, vengono aiutati dal Punitore, da Shang-Chi e da Moon Knight. Quest'ultimo fornir\u00e0 anche il supporto logistico per il nuovo team di supereroi. Successivamente si aggiungeranno altri membri ma bisogna evidenziare che questo gruppo non verr\u00e0 mai riconosciuto o ufficializzato e non avr\u00e0 nemmeno un nome di riferimento all'interno dell'universo Marvel. In taluni casi viene identificato come il \"supergruppo senza nome di Daredevil\" e il termine Marvel Knights serve solo come titolo della serie e la sua identificazione con i personaggi dell'etichetta \"MK\". La serie chiude con il n.15 nel settembre 2001 e viene poi seguita da una seconda serie nel 2002. Questa dura 6 numeri e vede ai testi l'autore John Figueroa e ai disegni l'artista italiano Alberto Ponticelli."}
{"id": "130170", "revid": "287204", "url": "https://it.wikipedia.org/wiki?curid=130170", "title": "Genis", "text": ""}
{"id": "130171", "revid": "125752409", "url": "https://it.wikipedia.org/wiki?curid=130171", "title": "Banca Mondiale", "text": "La Banca Mondiale () comprende due istituzioni internazionali: la Banca internazionale per la ricostruzione e lo sviluppo (BIRS) e l'Agenzia internazionale per lo sviluppo (AIS o IDA), che si sono prefisse l'obiettivo di lottare contro la povert\u00e0 e organizzare aiuti e finanziamenti agli stati in difficolt\u00e0.\nLa sede della Banca mondiale \u00e8 a Washington e il suo presidente \u00e8 eletto per cinque anni dal consiglio di amministrazione della Banca.\nLa Banca mondiale fa parte delle agenzie specializzate delle Nazioni Unite.\nStoria.\nLa Banca mondiale \u00e8 stata fondata il 27 dicembre 1945 con il nome \"Banca internazionale per la ricostruzione e lo sviluppo\", dopo la firma dell'accordo di Bretton Woods, tra il 1\u00b0 e il 22 luglio 1944. Il 9 maggio 1947 approv\u00f2 il suo primo prestito, che \u00e8 stato concesso alla Francia per $250 milioni (in termini di valore attuale, questo \u00e8 il pi\u00f9 grande prestito della Banca).\nLa Banca mondiale \u00e8 stata creata principalmente per aiutare Europa e Giappone nella loro ricostruzione dopo la seconda guerra mondiale, ma con il movimento della decolonizzazione degli anni sessanta, i paesi da finanziare aumentarono, occupandosi quindi dello sviluppo economico dei paesi dell'Africa, dell'Asia e dell'America Latina.\nInizialmente la Banca mondiale ha finanziato principalmente grandi infrastrutture (centrali elettriche, autostrade, aeroporti), ma con il recupero economico di Giappone ed Europa, la Banca Mondiale si \u00e8 concentrata sui paesi in via di sviluppo. Dal 1990 si \u00e8 occupata anche dei paesi post-comunisti.\nIl Gruppo della Banca mondiale \u00e8 stato istituito nel giugno 2007 e comprende cinque istituzioni:\nGli obiettivi della Banca mondiale si sono evoluti nel corso degli anni. Si \u00e8 recentemente concentrata sulla riduzione della povert\u00e0, abbandonando l'obiettivo unico della crescita economica. Supporta inoltre la creazione di imprese molto piccole. Ha sostenuto l'idea che l'acqua potabile, l'educazione e lo sviluppo sostenibile sono la chiave per la crescita economica, e ha cominciato a investire massicciamente in tali progetti. In risposta alle critiche delle organizzazioni non governative (ONG) di non lottare efficacemente contro la povert\u00e0, e trascurare gli aspetti sociali e ambientali, la Banca mondiale ha adottato una serie di politiche a favore della tutela ambientale e sociale, per garantire che i loro progetti non peggiorino la situazione delle persone nei paesi di accoglienza. \nSecondo la carta costitutiva, i prestiti sono pagati su base puramente economica, quindi il regime politico del paese beneficiario non viene preso in considerazione. Quest'ultimo punto, per\u00f2, si \u00e8 evoluto in quanto nel 2000: \"L'idea che l'aiuto sia concesso a un paese in difficolt\u00e0, a determinate condizioni per l'utilizzo di tale assistenza (in termini di gestione del bene, ma anche rispetto dei diritti umani, per esempio) \u00e8 ora ampiamente accettata.\" IBRD ha attualmente 185 paesi membri. Ogni anno pubblica un rapporto sullo sviluppo responsabile nel mondo.\nPresidenza.\nSecondo una regola non scritta, il direttore del Fondo monetario internazionale \u00e8 designato dai governi europei, mentre il presidente della Banca mondiale \u00e8 nominato dal governo degli Stati Uniti d'America, che rappresentano il pi\u00f9 grande azionista della Banca stessa. Il presidente \u00e8 eletto per un periodo di 5 anni, rinnovabile dal consiglio di amministrazione.\nIl 23 marzo 2012 il presidente degli Stati Uniti Barack Obama ha deciso di nominare per il quinquennio 2012-2017 il medico e antropologo di origine coreana, Jim Yong Kim.\nDal 9 aprile 2019 David Malpass, candidato di Donald Trump, \u00e8 il nuovo presidente scelto all'unanimit\u00e0.\nLista dei presidenti.\nJos\u00e9 Antonio Ocampo, Ngozi Okonjo-Iweala e Jim Yong Kim erano candidati all'elezione del 2012. Il 16 aprile 2012 fu annunciato che Jim Yong Kim sarebbe succeduto a Robert Zoellick alla carica di presidente, continuando la serie di nomine alla presidenza della Banca Mondiale degli Stati Uniti d'America."}
{"id": "130178", "revid": "228587", "url": "https://it.wikipedia.org/wiki?curid=130178", "title": "Tinkoff", "text": "La Tinkoff, nota in precedenza anche come CSC e Saxo Bank, era una squadra maschile di ciclismo su strada, attiva nel professionismo dal 1998 al 2016.\nAttiva nel professionismo dal 1998, e guidata da Bjarne Riis dal 2000 al 2015, la allora CSC si aggiudic\u00f2 la classifica a squadre del circuito UCI ProTour/Calendario mondiale UCI nel 2005, nel 2006, nel 2007 e, come Saxo Bank, nel 2010; come Tinkoff vinse invece la classifica individuale del World Tour con Peter Sagan nel 2016. Ai successi nelle graduatorie mondiali si aggiungono anche due vittorie finali al Tour de France, nel 2008 con Carlos Sastre e nel 2010 con Andy Schleck, e due al Giro d'Italia, nel 2006 con Ivan Basso e nel 2015 con Alberto Contador.\nComplice il ritiro della sponsorizzazione Tinkoff, alla fine del 2016 la squadra \u00e8 stata dismessa dopo diciannove stagioni di attivit\u00e0.\nStoria.\nLa compagnia proprietaria della squadra, inizialmente chiamata \"Professional Cycling Denmark ApS\", fu creata nell'autunno 1996 dal campione del mondo dilettanti Alex Pedersen, oltre che da Finn Poulsen (rappresentante della Bestseller A/S), Torben K\u00f8lb\u00e6k e Johannes Poulsen (dalla Herning CK), e Bjarne Riis (in seguito passato al Team Telekom). La squadra fu costituita acquisendo la licenza di squadra dilettantistica della Herning CK, con sede ad Herning, Danimarca, avendo l'obiettivo di partecipare al Tour de France entro quattro anni.\nDal 1998 al 1999: Team Home-Jack &amp; Jones.\nLa squadra divenne attiva nel professionismo a partire dalla stagione 1998: Alex Pedersen e Torben K\u00f8lb\u00e6k furono i primi direttori sportivi. Inizi\u00f2 con undici corridori, tra i quali alcuni neo-professionisti ed altri veterani del ciclismo danese, come Brian Holm e Jesper Skibby, entrambi pi\u00f9 volte al Tour de France (Skibby aveva anche vinto una tappa nell'edizione 1993). Gli sponsor principali erano la home A/S, agenzia di intermediazione del settore immobiliare, e la Jack &amp; Jones, azienda manifatturiera controllata dalla Bestseller A/S; il budget era di circa un milione di \u20ac. La squadra corse nella seconda divisione UCI, partecipando a piccole gare, e sia Christian Andersen che Jesper Skibby ne vinsero diverse. Brian Holm lasci\u00f2 inaspettatamente la squadra nell'aprile 1998.\nLo scandalo Festina che colp\u00ec il Tour de France 1998 non interess\u00f2 direttamente la squadra, La squadra concluse l'annata 1998 al trentaduesimo posto nella classifica a squadre della UCI. Per l'anno dopo il budget venne incrementato a 2\u00a0400\u00a0000 euro, ed il numero di corridori sal\u00ec a 14. In termini di vittorie, la stagione 1999 fu la pi\u00f9 ricca, almeno fino al 2005: i 26 successi in gare del calendario UCI portarono il Team Home alla promozione nella prima divisione dei gruppi sportivi. Nel settembre 1999 il team sal\u00ec alla ribalta anche per altri motivi: il belga Marc Streel fu trovato con un tasso di ematocrito di 53,4% (valori sopra il 50% possono essere indicatori di uso di EPO), e licenziato dalla squadra. La \"Home\" termin\u00f2 la sponsorizzazione.\nIl 2000: Memory Card-Jack &amp; Jones.\nPer la stagione 2000, la Memory Card A/S (un produttore danese di memory cards) arriv\u00f2 come co-sponsor ed il ciclista danese Bo Hamburger fu messo sotto contratto come capitano. Durante l'anno vennero vinte meno gare rispetto al 1999, ma il calibro fu maggiore, e la squadra raggiunse il suo obiettivo di partecipare al Tour de France, prendendo parte all'edizione 2000. In aprile Nicolai Bo Larsen fu trovato con un livello di ematocrito pari la 51% ma, a differenza di Streel, non venne licenziato, visto che il giorno prima il livello registrato era 47%. La mattina dopo l'analisi incriminata, le analisi trovarono un valore pari al 47%. \nAlla fine della stagione, Bjarne Riis acquis\u00ec la \"Professional Cycling Denmark ApS\", rinominandola \"Riis Cycling A/S\", e la squadra. Il contratto con la Jack &amp; Jones termin\u00f2 e Bjarne Riis non volle pi\u00f9 continuare a lavorare con Memory Card, visti i problemi finanziari della societ\u00e0.\nDal 2001 al 2008: il Team CSC.\n2001-2003: Jalabert e Hamilton capitani.\nA partire dal 2001 la CSC (Computer Sciences Corporation) e l'Internet service provider World Online diventarono gli sponsor della squadra, con un budget totale di \u20ac4\u00a0500\u00a0000. La World Online fu comprata dall'italiana Tiscali, ed il nome della squadra cambi\u00f2 il 1\u00ba luglio, diventando CSC-Tiscali.\nIn aprile, Bo Hamburger fu trovato positivo con un nuovo test antidoping per l'EPO, in grado di distinguere l'EPO naturale prodotto dal corpo da quello sintetico. Nel primo test Hamburger mostr\u00f2 82,3%, sopra il limite massimo dell'80% imposto dalla UCI ma, visto che le controanalisi mostrarono 82,4% e 78,6%, fu scagionato dalle accuse di doping. Nel settembre del 2001 fu licenziato dalla squadra.\nLa CSC acquis\u00ec rilevanza internazionale quando per la stagione 2001, dopo la lunga esperienza nella ONCE di Manolo Saiz, venne messo sotto contratto il francese Laurent Jalabert. Jalabert era passato alla CSC, legata alla produttrice di biciclette LOOK, strettamente associata a Jalabert stesso, non avendo trovato ingaggio presso una squadra francese. Nei due anni seguenti vinse la maglia a pois ai Tour de France 2001 e 2002, una tappa e la cronosquadre al Tour 2001, e le due edizioni della Cl\u00e1sica de San Sebasti\u00e1n. Al termine della stagione 2002, come previsto, si ritir\u00f2 dall'attivit\u00e0 agonistica. Sempre nel 2002 arriv\u00f2 alla CSC, proveniente dalla US Postal Service, lo statunitense Tyler Hamilton, che subito in quell'anno seppe concludere al secondo posto il Giro d'Italia pur con una scapola fratturata.\nNel 2003, Riis rinomin\u00f2 la \"Professional Cycling Denmark ApS\" in \"Riis Cycling A/S\". Tiscali cess\u00f2 la sponsorizzazione e la Riis Cycling A/S non fu in grado di trovare un nuovo co-sponsor: il team cambi\u00f2 nome da CSC-Tiscali a Team CSC, e continu\u00f2 l'attivit\u00e0 nel 2003 con un budget ridotto. Il quartier generale della Riis Cycling si trasfer\u00ec da Herning alla sede di uno degli sponsor, la compagnia di assicurazioni danese Alm. Brand a Lyngby, un sobborgo di Copenaghen. Hamilton divent\u00f2 capitano della squadra per la nuova stagione, con l'obiettivo di competere per la classifica generale del Tour de France. Vinse la Liegi-Bastogne-Liegi entrando in un ottimo stato di forma, ma si infortun\u00f2 di nuovo gravemente, rompendosi la clavicola in una caduta generale nella prima tappa del Tour. Perse molto tempo nella classifica generale, ma prosegu\u00ec la corsa riuscendo a vincere una tappa e concludere al quarto posto generale; anche i compagni Carlos Sastre e Jakob Piil vinsero una frazione.\n2004-2005: Basso sul podio del Tour de France.\nPer il 2004 Hamilton decise di passare alla svizzera Phonak; la CSC ingaggi\u00f2 allora dalla Fassa Bortolo il ventiseienne italiano Ivan Basso, con l'obiettivo di farlo competere nella classifica generale dei Grandi Giri. Basso si era aggiudicato la maglia bianca della classifica dei giovani al Tour de France 2002, e proprio al primo anno con il team di Riis riusc\u00ec a piazzarsi sul terzo gradino del podio al Tour de France 2004.\nDopo una stagione di difficoltosa dovuta a problemi finanziari ed il taglio di numerosi corridori, la primavera del 2005 fu la migliore per la CSC, con diverse vittorie di alto profilo ottenute da Bobby Julich e Jens Voigt. Con la vittoria nella Parigi-Nizza, Julich divent\u00f2 il primo corridore della squadra ad indossare la maglia di leader nel nuovo circuito UCI ProTour. Questo successo fu seguita dalla vittoria di tre tappe al Giro d'Italia, una con David Zabriskie e due con Ivan Basso. Lo stesso Basso, in corsa per la vittoria finale, fu colpito da problemi allo stomaco e perse la vetta della classifica (chiuse ventisettesimo). Basso si rifece al Tour de France dello stesso anno, conquistando la seconda posizione dietro a Lance Armstrong, e la squadra vinse un'altra tappa con David Zabriskie, che si aggiudic\u00f2 il cronoprologo.\nLa seconda parte di stagione fu ricca di successi nel circuito UCI ProTour, con Bobby Julich che vinse la classifica generale dell'Eneco Tour, mentre Carlos Sastre termin\u00f2 secondo e Nicki S\u00f8rensen vinse una tappa alla Vuelta a Espa\u00f1a. Il Team CSC concluse la stagione come vincitrice della classifica a squadre ProTour e Bobby Julich fu ottavo nella individuale. Dopo il Tour de France 2005, la CSC aveva intanto rinnovato la sponsorizzazione fino al 2008 con un maggiore finanziamento, permettendo a Riis di rinnovare il contratto con Basso per altri tre anni.\nIl 2006: Basso vince il Giro d'Italia.\nNel 2006, con la sponsorizzazione della CSC assicurata per altri tre anni, la preparazione fu mirata per vincere tutti i tre Grandi Giri, con il capitano Ivan Basso impegnato sia al Giro d'Italia sia al Tour de France, e Carlos Sastre impegnato nella Vuelta a Espa\u00f1a. La squadra contava di diversi \"cronoman\", inclusi gli statunitensi David Zabriskie, che vinse cronometro a Giro e Tour, il bronzo olimpico Bobby Julich, e lo svizzero Fabian Cancellara, uomo per le classiche di primavera. Tra gli altri Jens Voigt e Stuart O'Grady, l'unico velocista della squadra. La prima vittoria nell'UCI ProTour 2006 arriv\u00f2 nel prologo della Parigi-Nizza, vinto dal campione uscente Bobby Julich. La prima parte della stagione fu segnata da diversi infortuni, tra cui quello occorso a Stuart O'Grady. Nonostante questo, il nuovo arrivato Cancellara assicur\u00f2 la seconda vittoria nel circuito ProTour vincendo la cronometro individuale alla Tirreno-Adriatico, e pi\u00f9 tardi fece sua la Parigi-Roubaix. Il lussemburghese Fr\u00e4nk Schleck vinse l'Amstel Gold Race la settimana successiva.\nDiversamente da quanto annunciato ad inizio stagione, Carlos Sastre corse il Giro 2006 in appoggio a Basso, decidendo dunque di partecipare a tutti e tre i Grandi Giri. Il vincitore del Giro del 2005 Paolo Savoldelli si dimostr\u00f2 il migliore nelle prime tappe, poi Jan Ullrich sorprese vincendo la crono individuale a scapito di Basso che per\u00f2 domin\u00f2 sulle montagne vincendo tre tappe e la cronosquadre con la CSC, che non perse mai il controllo della corsa. Ivan Basso vinse il Giro con un margine di 9'18\" dalla sorpresa Jos\u00e9 Enrique Guti\u00e9rrez. Il 30 giugno 2006, i direttori del Tour de France annunciarono in conferenza stampa che Ivan Basso non avrebbe partecipato alla \"Grande Boucle\", stante il suo presunto coinvolgimento nella \"Operaci\u00f3n Puerto\". Sastre divent\u00f2 capitano, domin\u00f2 nelle ultime tappe di montagna, ma una scarsa performance nell'ultima cronometro lo fece scendere al quarto posto. La squadra vinse due tappe, con Fr\u00e4nk Schleck sull'Alpe d'Huez e con Jens Voigt dopo una lunga fuga.\nLa seconda parte della stagione fu caratterizzata dalle notizie sul coinvolgimento di Ivan Basso nella \"Operaci\u00f3n Puerto\" ed il contratto dell'italiano fu rescisso consensualmente. Nel frattempo, Voigt domin\u00f2 il Deutschland Tour 2006 vincendo la classifica generale e tre tappe, inclusi un arrivo in salita ed una cronometro, mentre Carlos Sastre concluse quarto alla Vuelta a Espa\u00f1a, con la CSC che vinse l'iniziale cronosquadre. Comunque, a causa delle implicazioni in diversi problemi di doping (Riis ammise di aver fatto uso di doping nel 1996, Basso venne sospeso per doping fino al 2008), la MAN Trucks abbandon\u00f2 il ruolo di co-sponsor della squadra.\nIl 2007: Schleck e Sastre secondi a Giro e Vuelta.\nCon l'uscita di scena di Basso, fu lo stesso Carlos Sastre ad assumere il ruolo di capitano della squadra nella stagione 2007. Il nuovo arrivato Juan Jos\u00e9 Haedo diede alla squadra diverse vittorie in corse minori all'inizio della stagione; in seguito Stuart O'Grady vinse la Parigi-Roubaix, succedendo nell'albo d'oro a Fabian Cancellara. Al Giro d'Italia venne schierata una squadra molto giovane, con la speranza che Andy Schleck riuscisse a competere per la vittoria della maglia bianca; il lussemburghese non solo vinse la classifica dei giovani, ma concluse anche secondo nella generale. Per il Tour de France venne schierata una CSC composta da seconde linee e corridori adatti a singole vittorie di tappa. Cancellara conferm\u00f2 quanto fatto vedere al Giro di Svizzera vincendo due tappe e vestendo la maglia gialla per sette giorni, mentre Sastre si dimostr\u00f2 competitivo sulle montagne, ma dovette ancora accontentarsi del quarto posto.\nAl Giro di Germania Jens Voigt difese con successo il titolo dell'anno precedente. Per la Vuelta venne presentata una squadra costruita intorno a Sastre: lo spagnolo perse ancora molto tempo nelle cronometro, specialmente la prima, ma sulle montagne riusc\u00ec a dimostrarsi competitivo riuscendo a conquistare il secondo posto finale dietro al russo Denis Men'\u0161ov. Cancellara, infine, fece il bis aggiudicandosi la prova a cronometro dei Campionati del mondo di Stoccarda. Grazie alle ottime prestazioni durante l'anno, la CSC vinse la classifica a squadre dell'UCI ProTour 2007 per il terzo anno consecutivo.\nIl 2008: Sastre vince il Tour de France.\nNei primi mesi della stagione 2008, Juan Jos\u00e9 Haedo si mise ancora in mostra vincendo cinque corse; lo seguirono Jens Voigt, vincitore del Crit\u00e9rium International, Kurt-Asle Arvesen, primo all'E3 Prijs Vlaanderen lo stesso weekend, e soprattutto Fabian Cancellara: quest'ultimo vinse la Tirreno-Adriatico e la Milano-Sanremo, poi si piazz\u00f2 secondo alla Paris-Roubaix. A completare l'ottimo inizio nelle classiche, Fr\u00e4nk Schleck ottenne due podi nelle classiche delle Ardenne. La CSC annunci\u00f2 intanto di non voler rinnovare il contratto di sponsorizzazione, costringendo dunque la Riis Cycling a trovare nuovi finanziamenti per la stagione 2009: il 10 giugno il manager danese annunci\u00f2 l'accordo triennale con la Saxo Bank.\nDopo un Giro d'Italia in ombra, in cui il miglior corridore della squadra, Gustav Erik Larsson, non fu che quattordicesimo, la squadra prese parte al Tour de France con almeno tre favoriti, Sastre ed i fratelli Schleck, e con la nuova doppia denominazione Team CSC-Saxo Bank. Sui Pirenei Fr\u00e4nk manc\u00f2 la maglia gialla per un solo secondo, mentre il fratello sub\u00ec una pesante \"d\u00e9faillance\"; Fr\u00e4nk Schleck vest\u00ec la maglia gialla a Prato Nevoso nella quindicesima tappa, e la conserv\u00f2 l'indomani grazie al lavoro del fratello, che indoss\u00f2 la maglia bianca di miglior giovane. La diciassettesima frazione con arrivo sull'Alpe d'Huez fu la migliore per la squadra: Sastre vinse con pi\u00f9 di due minuti sul compagno Fr\u00e4nk, decimo, cui sfil\u00f2 la maglia di leader. Terzo della tappa, Andy Schleck rafforz\u00f2 invece la leadership nella classifica della maglia bianca. All'arrivo a Parigi, Sastre vinse il suo primo Grande Giro, il secondo della squadra. Fr\u00e4nk Schleck, in difficolt\u00e0 nell'ultima tappa a cronometro, concluse sesto ed Andy Schleck undicesimo e miglior giovane. Arvesen, Cancellara e Sastre vinsero ciascuno una tappa.\nLa parte finale della stagione fu segnata dal titolo olimpico di Cancellara e dalla vittoria di Voigt al Tour de Pologne davanti al compagno Lars Ytting Bak. Alla Vuelta a Espa\u00f1a Sastre termin\u00f2 al terzo posto finale, senza salire sul podio di alcuna tappa; Matti Breschel riport\u00f2 invece la sua prima vittoria di tappa in un Grande giro, aggiudicandosi l'ultima frazione a Madrid; in seguito vinse la medaglia di bronzo nella prova in linea del mondiale di Varese 2008.\nDal 2009 al 2013: Team Saxo Bank.\nIl 2009: Schleck secondo al Tour.\nIl 28 settembre 2008 venne annunciato che la IT Factory sarebbe stata co-sponsor per la stagione 2009; la squadra inizi\u00f2 ad utilizzare biciclette dell'azienda statunitense Specialized.\nL'inverno vide la partenza del vincitore del Tour 2008, Carlos Sastre, che lasci\u00f2 le redini della squadra a Cancellara ed ai fratelli Schleck, e dello statunitense Bobby Julich, al ritiro dall'attivit\u00e0. Come contropartita, Riis ingaggi\u00f2 due promettenti corridori come Jakob Fuglsang e Dominic Klemme. Il debutto stagionale vide Voigt vincere di nuovo il Crit\u00e9rium International e Fr\u00e4nk Schleck concludere decimo alla Paris-Nice. Di contro, a causa di problemi di salute, il leader per le classiche delle Fiandre Fabian Cancellara non riusc\u00ec a raggiungere il livello di forma dell'anno precedente, mentre Stuart O'Grady si frattur\u00f2 la clavicola. Fu dunque nelle Ardenne che la squadra si mise in luce: Karsten Kroon si classific\u00f2 decimo all'Amstel Gold Race ed Andy Schleck secondo alla Freccia Vallone. Qualche giorno pi\u00f9 tardi, il giovane lussemburghese vinse la seconda Liegi-Bastogne-Liegi nella storia della squadra.\nIn estate Cancellara trionf\u00f2 nel cronoprologo d'apertura del Tour de France, aggiudicandosi peraltro la prima maglia gialla; successi di tappa andarono anche al danese Nicki S\u00f8rensen e a Fr\u00e4nk Schleck. Andy Schleck concluse al secondo posto della generale, vincendo anche la maglia bianca di miglior giovane, mentre il fratello Fr\u00e4nk fu quinto. Cancellara si aggiudic\u00f2 poi entrambe le cronometro alla Vuelta a Espa\u00f1a, e la prova a cronometro ai Mondiali di Mendrisio, suo terzo titolo; nella prova iridata in linea chiuse invece quinto, su un tracciato non adatto alle sue caratteristiche.\nIl 2010: la vittoria di Schleck al Tour.\nIl Team Saxo Bank apr\u00ec la stagione 2010 conseguendo diversi successi: a febbraio Cancellara vinse il Tour of Oman, a marzo Breschel fece sua la Dwars door Vlaanderen, mentre qualche giorno dopo, sempre sul pav\u00e9, Cancellara si impose nell'E3 Prijs Vlaanderen. Ad aprile lo svizzero trov\u00f2 quindi la storica accoppiata aggiudicandosi Giro delle Fiandre e Parigi-Roubaix. Al Giro d'Italia la Saxo Bank port\u00f2 tra gli altri Chris Anker S\u00f8rensen, Gustav Erik Larsson e Richie Porte. I primi due riuscirono a conquistare una frazione ciascuno: S\u00f8rensen vinse la prima tappa con arrivo in salita, da Chianciano Terme al Terminillo, mentre Larsson fece sua l'ultima tappa, una cronometro di 15\u00a0km con partenza e arrivo a Verona. Richie Porte vest\u00ec invece per tre giorni la maglia rosa grazie ad una fuga-bidone di una cinquantina di corridori circa; la tenne fino alla quattordicesima tappa, quando la cedette allo spagnolo David Arroyo: alla fine dovette accontentarsi del settimo posto, a pi\u00f9 di 7' dal vincitore Ivan Basso, e della vittoria nella classifica dei giovani.\nAl Tour de France la squadra port\u00f2 Andy e Fr\u00e4nk Schleck come capitani, insieme a Fabian Cancellara. Lo svizzero vinse il prologo iniziale e tenne la maglia gialla sino alla terza tappa, quando Sylvain Chavanel gli sfil\u00f2 il simbolo del primato. L'indomani, sul pav\u00e9 di Arenberg (con alcuni tratti caratteristici della Parigi-Roubaix) Cancellara riconquist\u00f2 la maglia, salvo poi cederla di nuovo a Chavanel il giorno dopo. Nella nona tappa arriv\u00f2 il primo acuto di Andy Schleck, che vinse la frazione e scal\u00f2 la classifica salendo al secondo posto; il giorno dopo il lussemburghese conquist\u00f2 la maglia gialla. La tenne fino alla quindicesima tappa, quando, a causa di un salto di catena, la perse a favore del campione in carica Alberto Contador; nell'ultima tappa di montagna, con arrivo sul Col du Tourmalet, Schleck prov\u00f2 a staccare Contador, ma invano. Ci prov\u00f2 ancora nella cronometro finale di 52\u00a0km, perdendo invece una trentina di secondi dallo spagnolo: sugli Champs-\u00c9lys\u00e9es dovette accontentarsi della maglia di miglior giovane, e ancora del secondo gradino del podio. Questi risultati verranno aggiornati nel febbraio 2012, quando la squalifica retroattiva inflitta a Contador assegner\u00e0 la vittoria del Tour 2010 ad Andy Schleck.\nAlla Vuelta a Espa\u00f1a il team non incise, solo Juan Jos\u00e9 Haedo e Fr\u00e4nk Schleck trovarono qualche piazzamento. Schleck raggiunse la quinta posizione nella classifica generale e il medesimo piazzamento nella classifica combinata. In settembre, ai Campionati del mondo di Geelong, Fabian Cancellara vinse quindi il suo quarto titolo iridato a cronometro.\n2011-2013: le vittorie di Contador.\nDopo il passaggio dei fratelli Schleck al Team Leopard-Trek, per la stagione 2011 viene ingaggiato il vincitore del Tour de France 2010 Alberto Contador. Nella prima parte dell'anno lo spagnolo vince la Vuelta a Murcia e la Volta Ciclista a Catalunya. In maggio vince anche due tappe e la classifica generale del Giro d'Italia, mentre in luglio chiude al quinto posto il Tour de France. Questi risultati saranno cancellati dalla squalifica retroattiva inflitta al ciclista spagnolo nel febbraio 2012.\nAlberto Contador torna alle corse, dopo la squalifica, nell'agosto del 2012 partecipando e vincendo la Vuelta a Espa\u00f1a.\n2014-2016: l'arrivo di Tinkoff e la chiusura.\nNel gennaio 2014 il magnate russo Oleg Tinkov, proprietario di Tinkoff Credit Systems Bank (gi\u00e0 secondo sponsor del team dal luglio 2012), rileva da Bjarne Riis la \"Riis Cycling A/S\", societ\u00e0 di riferimento del team dal 2001, rinominandola Tinkoff Sport A/S. Tinkov diventa cos\u00ec il proprietario unico della squadra, che per la stagione 2014 viene rinominata in Tinkoff-Saxo acquisendo al contempo licenza UCI russa; Bjarne Riis rimane invece come general manager del team. Nell'aprile 2015, su indicazione di Tinkov, la squadra passa sotto la direzione manageriale dell'olandese Steven de Jongh, gi\u00e0 direttore sportivo, mentre Riis, in carica come manager per quindici stagioni, viene allontanato.\nNel dicembre 2015 Tinkov annuncia l'intenzione di concludere la sponsorizzazione e di cedere la squadra al termine della stagione 2016. In assenza di nuovi acquirenti, e nonostante le vittorie stagionali di Peter Sagan (numero 1 della classifica individuale World Tour 2016), la formazione viene dismessa dopo l'ultima gara del 2016, il Giro di Lombardia."}
{"id": "130179", "revid": "327773", "url": "https://it.wikipedia.org/wiki?curid=130179", "title": "Strato (geologia)", "text": "Uno strato \u00e8 la pi\u00f9 piccola unit\u00e0 di una roccia sedimentaria depositatasi sotto le medesime condizioni fisiche. Gli strati sono separati fra loro da superfici di non deposizione (dette piani di strato o anche giunti di strato o di stratificazione) o da superfici che testimoniano l'improvviso cambiamento dei parametri sedimentari.\nCaratteristiche.\nLo strato, per definizione, \u00e8 delimitato superiormente (ossia al tetto) e alla sua base da superfici temporalmente istantanee e dunque isocrone; esso pu\u00f2 essere considerato una vera e propria unit\u00e0 cronostratigrafica informale.\nLo strato pu\u00f2 essere internamente omogeneo o oppure al suo interno possono essere evidenti laminazioni o variazioni verticali di granulometria dei suoi costituenti.\nDi uno strato pu\u00f2 essere misurata la \"potenza\" (ovvero il suo spessore), cio\u00e8 la distanza misurata perpendicolarmente tra le due superfici limite, e la sua \"giacitura\", ossia la sua orientazione nello spazio rispetto al nord e al piano orizzontale.\nLa giacitura, misurabile usando la bussola da geologo \u00e8 caratterizzata da tre elementi:\nLe lamine.\nLe lamine sono caratterizzate da una granulometria, una composizione e una tessitura pi\u00f9 uniforme dello strato che le contiene, inoltre, la singola lamina non pu\u00f2 essere ulteriormente scomponibile.\nLo spessore delle lamine \u00e8 generalmente millimetrico. \nAnche le lamine, come gli strati, sono suddivise da superfici di laminazione che rappresentano discontinuit\u00e0 temporali ancora minori di quelle dello strato. Costituiscono quindi la pi\u00f9 piccola unit\u00e0 di sedimentazione macroscopica."}
{"id": "130185", "revid": "1318658", "url": "https://it.wikipedia.org/wiki?curid=130185", "title": "VOR", "text": ""}
{"id": "130186", "revid": "224230", "url": "https://it.wikipedia.org/wiki?curid=130186", "title": "Nemo pro parte testatus pro parte intestatus decedere potest", "text": "Il brocardo nemo pro parte testatus pro parte intestatus decedere potest (lett: \"Nessuno pu\u00f2 morire avendo fatto in parte testamento e in parte no\") indica uno dei principi fondamentali in materia di successioni \"mortis causa\" nel diritto romano.\nContrariamente a quanto avviene nel diritto italiano contemporaneo, i romani sancivano l'incompatibilit\u00e0 tra successione testamentaria (in presenza cio\u00e8 di un testamento, inteso come documento scritto vero e proprio che attesti le volont\u00e0 del \"de cuius\") e \"successione ab intestato\" (cio\u00e8 senza un documento scritto: quella che oggi noi definiamo generalmente come legittima, in forza appunto delle sole disposizioni legislative). Al momento dell'apertura della successione, non potevano coesistere eredi testamentari ed eredi legittimi: poteva esistere o un testamento che doveva disciplinare completamente tutto il compendio ereditario oppure il \"de cuius\" poteva non lasciare nessun testamento e permettere alla legge di regolare tutte le attribuzioni del suo patrimonio. Le due discipline erano incompatibili.\nTutto questo non sussiste pi\u00f9 nel nostro ordinamento attuale, in quanto \u00e8 previsto che il testatore possa inserire alcune disposizioni nel suo atto e lasciare che la legge integri e completi il suo documento."}
{"id": "130191", "revid": "1745361", "url": "https://it.wikipedia.org/wiki?curid=130191", "title": "Darwin", "text": ""}
{"id": "130192", "revid": "339392", "url": "https://it.wikipedia.org/wiki?curid=130192", "title": "Darwin (informatica)", "text": ""}
{"id": "130198", "revid": "228587", "url": "https://it.wikipedia.org/wiki?curid=130198", "title": "Rolls-Royce Peregrine", "text": "Il Rolls-Royce KV26 Peregrine I (Falco Pellegrino) era un motore aeronautico a V a 12 cilindri progettato e costruito dalla Rolls-Royce durante gli anni trenta. Essenzialmente era uno sviluppo del Kestrel, motore che aveva trovato largo impiego. Il propulsore erogava una potenza di 885 hp (660 kW).\nVenne scelto di dotare il Peregrine di carburatori a depressione, prodotti dalla H.M. Hobson, in quanto potevano essere montati nella parte posteriore del propulsore, liberando cos\u00ec spazio utile per altre componenti quali il compressore e il generatore. Il motore, che condivideva diverse parti meccaniche con il Merlin, era dotato di un sistema di raffreddamento pressurizzato ad acqua e glicol.\nIl Peregrine per\u00f2 manifestava la tendenza a perdere potenza a quote superiori ai 6.100 m (20.000 ft) e la Rolls-Royce Ltd, impegnata nello sviluppo dei motori Merlin, Exe e Vulture, pot\u00e9 dedicare solo poche risorse allo sviluppo del Peregrine. Anche l'approvvigionamento dei carburatori a depressione si rivel\u00f2 pi\u00f9 difficile del previsto.\nIl prototipo del Whirlwind, unico velivolo ad utilizzare i Peregrine, utilizz\u00f2 la 4\u00aa e la 7\u00aa unit\u00e0 prodotta. I motori furono consegnati nel giugno del 1938. Durante le prove si evidenzi\u00f2 un problema al sistema di raffreddamento che provocava il surriscaldamento del motore. Si scopr\u00ec che, se tenuti per un lungo tempo alla massima potenza, si formava del vapore nel circuito e questo a sua volta provocava un innalzamento della temperatura. In prove successive un Peregrine di nuova produzione gripp\u00f2 e fu necessario sostituirlo. Il risultato delle prove non soddisfece il Ministero dell'Aria. Di conseguenza non vennero realizzate altre versioni di questo propulsore. Il Peregrine perse la sua importanza anche a causa della direzione che aveva preso lo sviluppo dei nuovi velivoli da caccia. Si rese evidente dai nuovi progetti che questi divenivano sempre pi\u00f9 grandi e pesanti, rendendo la potenza erogata dal Peregrine insufficiente.\nLa fine della sua produzione venne annunciata dalla Rolls-Royce nell'agosto del 1939. Questa decisione venne presa al fine di razionalizzare la produzione concentrandola sul Merlin. La linea produttiva fu per\u00f2 mantenuta attiva fino all'8 maggio del 1940 in modo da produrre un numero sufficiente di motori con i quali equipaggiare i 114 Whirlwind ordinati.\nDall'unione di due Peregrine nascer\u00e0 il Vulture. Ne risult\u00f2 un motore ad X con 24 cilindri che doveva essere montato sui bombardieri ma che non si rivel\u00f2 mai affidabile nonostante la potenza fosse di 1\u00a0700 hp (1\u00a0268 kW)."}
{"id": "130199", "revid": "77358", "url": "https://it.wikipedia.org/wiki?curid=130199", "title": "Titoli episodi Hokuto No Ken", "text": ""}
{"id": "130200", "revid": "287204", "url": "https://it.wikipedia.org/wiki?curid=130200", "title": "Apprendimento collaborativo", "text": "Lapprendimento collaborativo (\"Collaborative learning\") \u00e8 una modalit\u00e0 di apprendimento che si basa sulla valorizzazione della collaborazione all'interno di un gruppo di allievi.\nDescrizione.\nL'apprendimento collaborativo, secondo la definizione di Anthony Kaye si ha quando esiste una reale interdipendenza tra i membri del gruppo nella realizzazione di un compito, un impegno nel mutuo aiuto, un senso di responsabilit\u00e0 verso il gruppo e i suoi obiettivi. Questa modalit\u00e0 di apprendimento si basa su attivit\u00e0 di comunicazione, sincrona o asincrona.\nLe tecniche di comunicazione asincrona comprendono per esempio lo scambio di e-mail o l'uso di aree on-line per la discussione e il lavoro di gruppo. Con queste ultime gli studenti possono accedere a dei materiali comuni, come file, software e oggetti multimediali e possono collaborare allo svolgimento di compiti assegnati o progetti, con una certa libert\u00e0 rispetto a quando e dove occuparsene.\nTipicamente, la collaborazione asincrona \u00e8 facilitata da un docente. O meglio, il docente non \u00e8 presente in tempo reale per dare supporto agli studenti, ma interagisce con loro attraverso l'email e i database condivisi. Anche la correzione dei compiti, la valutazione dei progetti e il controllo degli esercizi possono essere effettuati con la stessa modalit\u00e0.\nLa collaborazione in tempo reale o \"sincrona\" permette invece un contatto simultaneo tra docenti e studenti oltre al contemporaneo accesso ai contenuti messi a disposizione.\nLa collaborazione sincrona tipicamente \u00e8 condotta dal docente, per esempio in un ambiente di aula virtuale. \nIl docente guida gli allievi attraverso uno studio interattivo on-line, che pu\u00f2 comprendere condivisione di lavagne, condivisione di applicazioni, \"alzata di mano\" elettronica, funzioni di chat audio e video in diretta sulla rete.\nNei contesti collaborativi di fondamentale importanza \u00e8 il tutor, una figura di mediazione tra il docente e gli studenti. Compito del tutor \u00e8 quello di organizzare, facilitare e monitorare lo svolgimento delle attivit\u00e0 didattiche e il clima di collaborazione. Per le sue valenze numerose istituzioni dell'educazione formale inseriscono fasi di \"apprendimento collaborativo\" all'interno del proprio progetto educativo."}
{"id": "130201", "revid": "124544398", "url": "https://it.wikipedia.org/wiki?curid=130201", "title": "Apprendimento cooperativo", "text": "L'apprendimento cooperativo (AC) \u00e8 una modalit\u00e0 di apprendimento che si basa sull'interazione all'interno di un gruppo di allievi che collaborano, al fine di raggiungere un obiettivo comune, attraverso un lavoro di approfondimento e di apprendimento che porter\u00e0 alla costruzione di nuova conoscenza.\nL'apprendimento cooperativo \u00e8 quindi una nuova visione pedagogica e didattica che utilizza il coinvolgimento emotivo e cognitivo del gruppo come strumento di apprendimento ed alternativa alla tradizionale lezione accademica frontale. Questa espressione, quindi, fa riferimento ad un insieme di principi, tecniche e metodi di conduzione della classe in base ai quali gli alunni affrontano lo studio disciplinare interagendo in piccoli gruppi, in modo collaborativo, responsabile, solidale e ricevendo valutazioni sulla base dei risultati ottenuti individualmente ed in gruppo.\nNell'AC l'apporto di ogni singolo studente permette di costituire una visione complessiva dell'oggetto di ricerca ed unitamente all'interazione consente di creare e d'innescare il senso di appartenenza, trasformando \u201cl'io-individualista\u201d in \u201cnoi-gruppo\u201c dando cos\u00ec, agli allievi, l'opportunit\u00e0 di affrontare insieme innumerevoli problematiche legate all'educazione, alla valorizzazione, all'apprendimento ed alla motivazione che, durante la normale lezione, molto spesso risultano essere un ostacolo al regolare svolgimento dell'attivit\u00e0. Per le sue valenze numerose istituzioni dell'educazione formale inseriscono percorsi di \"apprendimento cooperativo\" all'interno del proprio progetto educativo.\nSecondo alcuni autori, nella cooperazione ciascun componente del gruppo esegue un compito specifico, mentre nella collaborazione ognuno lavora su tutte le parti del compito complessivo.\nLa cooperazione \u00e8 una situazione in cui gli attori con ruoli e funzioni, meglio definiti rispetto alla collaborazione, lavorano per uno stesso obiettivo; per esempio, costruire un testo a pi\u00f9 mani.\nIn generale, in rete le attivit\u00e0 propriamente cooperative risultano pi\u00f9 difficili di quelle collaborative poich\u00e9 richiedono decisioni gi\u00e0 assunte (ad esempio la scelta del tema del progetto, individuazione di un coordinatore, ecc.), definizione dei ruoli e strumenti tecnologici pi\u00f9 strutturati: aspetti che, per essere decisi totalmente in rete, comportano un notevole numero di interazioni.\nStoria.\nL'AC deve le sue origini, verso la fine del Settecento, al sistema di mutuo insegnamento attuato dall'educatore inglese Andrew Bell e ripreso qualche anno dopo dal suo conterraneo Joseph Lancaster. Dagli inizi dell'Ottocento questo sistema prende piede in alcuni paesi europei quali la Gran Bretagna, la Francia, la Spagna, e, grazie a Federico Confalonieri, anche in Italia. Il sistema di mutuo insegnamento viene definito, nel 1820, dal pedagogo svizzero Gr\u00e9goire Girard, quale metodo Bell-Lancaster ed identificato come \"l'esatta divisione della scuola in pi\u00f9 classi;\u2026e lavoro simultaneo di tutte le classi, nello stesso locale e negli stessi momenti\".\nIl sistema di mutuo insegnamento giunge quindi anche oltre oceano negli U.S.A. dove, dal 1900, si sviluppa e amplia i propri orizzonti trasformandosi in Apprendimento Cooperativo grazie a due correnti di pensiero condotte dal pedagogista John Dewey e dallo psicologo Lewin i quali concordano sulla necessit\u00e0, la rilevanza ed il valore dell'interazione e della cooperazione nell'ambito scolastico. Ad essi si uniscono anche i pensieri e gli studi svolti dallo psicologo e pedagogista svizzero Jean Piaget, e dallo psicologo russo Lev Vygotskij. Dagli anni sessanta molti altri pedagogisti, psicologi e filosofi approfondiscono ed effettuano studi per sviluppare l'apprendimento cooperativo ritenuto oramai elemento essenziale, non solo all'interno del sistema scolastico, ma anche all'interno di tutto il nostro sistema di interazione sociale.\nSorgono cos\u00ec centri in tutto il mondo che lentamente, grazie a ricerche, teorie e studi approfonditi, si sono trasformati in veri punti di eccellenza e di riferimento dell'apprendimento cooperativo:\nTeorie di riferimento.\nL'AC fonda le sue radici procedurali nello sviluppo di alcune teorie:\nTeoria dei Climi di Kurt Lewin in cui si sostiene che all'interno di un gruppo si creano delle relazioni, delle interdipendenze tramite le quali i soggetti agiscono. In base alla sensazione avvertita da ogni singolo individuo all'interno dell'ambiente di gruppo, si attiva una reazione che pu\u00f2 essere vissuta come momento di apprendimento, di crescita, di mutamento. Tutto dipende e ruota attorno al rapporto fra dinamiche, interpretazioni e bisogni del gruppo. Viene ad instaurarsi cos\u00ec un'atmosfera sociale in grado di modificare il comportamento dei membri qualora si attivi, negli stessi, la sensazione di condividere lo stesso \u201cdestino\u201d; si attua, pertanto, un arricchimento derivato dall'assumere un atteggiamento \u201cdemocrative\u201d ottenuto dal rapporto democratico fra i componenti, dall'utilizzo e dal rispetto delle normative e discipline sociali, unitamente alle regole dettate dal gruppo.\nTeoria del Contatto di Gordon Allport secondo cui si attivano delle relazioni positive grazie alle interazioni fra i componenti del gruppo.\nTeoria dell'Apprendimento Centrato sulla Persona di Rogers dove empatia, accettazione non giudicante e congruenza permettono di \u201cmettersi nei panni dell'altro\u201d , di accettarlo, anche con valori e comportamenti diversi dai nostri, ma senza mai dimenticare di essere sempre e comunque noi stessi anche quando stiamo con gli altri.\nTeoria di Lev Vygotskij relativa alla Zona di sviluppo prossimale. Questa teoria, pu\u00f2 essere contestualizzata a diverse forme di organizzazione dei soggetti, dalla scuola per i bambini, al gruppo di lavoro. L'autore non considera l'apprendimento come un'attivit\u00e0 individuale, ma lo considera possibile solo grazie all'interazione e il confronto con altri. Il pensiero di Vygotskij si discosta dall'approccio Piagetiano il quale riteneva che lo sviluppo cognitivo del bambino, dovesse attraversare diversi stadi per maturare e formare le proprie conoscenze.\nTeorie del Costruttivismo Sociale: si costruisce nuova conoscenza e si apprende in modo sociale a partire dalle conoscenze gi\u00e0 possedute da ciascuno nel gruppo, attraverso un'osservazione ragionata di eventi e una rielaborazione comune. Costruzione di nuova conoscenza come processo dinamico aperto alla competizione intellettuale.\nTeorie Motivazionali dove l'interazione e l'interdipendenza fra soggetti determinano dei risultati positivi e delle conclusioni superiori rispetto a quelle ottenute dal singolo individuo, tutto questo grazie alla correlazione di diversi aspetti quali gli obiettivi scolastici, la motivazione ad apprendere ed i processi interpersonali. Incontro, scambio e relazione con gli altri, sono elementi altamente motivanti per un soggetto perch\u00e9 permettono di ampliare e valorizzare la conoscenza di s\u00e9 stessi, delle proprie capacit\u00e0 e di conseguenza di accrescere il desiderio di apprendimento ricavandone un'enorme gratificazione. Il soggetto \u00e8 in simbiosi con il suo gruppo, ogni suo esito positivo determina un successo anche per il team quindi egli confida che anche i compagni facciano altrettanto, che si impegnino cercando di dare il massimo. Si innesca cos\u00ec l'atteggiamento \u201cprotosociale\u201d successivamente generalizzato anche nei confronti di tutti i componenti del gruppo. Con l'AC viene soddisfatto il bisogno di stare con gli altri grazie ad un comportamento intrinsecamente motivato cio\u00e8 interiorizzato perch\u00e9 vissuto come importante e significativo. Viene inoltre soddisfatto anche un bisogno individuale che vede, quale unico mezzo per raggiungere l'obiettivo, il proprio gruppo. Il team \u00e8 il mezzo per conseguire il successo, quindi per ricevere un riconoscimento sociale derivato dall'applicazione, dall'impegno, dal sacrificio di ogni singolo individuo. Il totale degli elementi, vale pi\u00f9 della somma delle singole parti ed \u00e8 per questo che i membri del gruppo cercano di aiutarsi e di incoraggiarsi: vince uno, vincono tutti.\nLa metodologia cooperativa \u00e8 stata efficacemente sintetizzata con l\u2019espressione \u201caffondiamo o nuotiamo insieme\u201d (Johnson &amp; Johnson). Anche se certamente non esaustiva, questa espressione traccia alcuni aspetti fondamentali del lavoro cooperativo a scuola e ci pu\u00f2 aiutare anche a comprendere come mai oggi si ritiene che una didattica di questo tipo sia particolarmente efficace anche in classi complesse e difficili, multilivello e con alunni con BES (Bisogni Educativi Speciali).\nElementi costitutivi dell'AC.\nInterdipendenza positiva.\nConsiste nella consapevolezza, da parte dei componenti del gruppo, di essere legati reciprocamente da una dipendenza relazionale che risulta essere direttamente proporzionale al grado di coinvolgimento sentimentale e di utilit\u00e0 che lega gli uni agli altri. Nell'AC infatti l'attenzione a quest'elemento \u00e8 fondamentale, gli appartenenti al gruppo hanno la percezione di essere collegati in maniera positiva in modo che il singolo non possa raggiungere i propri obiettivi senza il gruppo e viceversa.\nLa coesione dei componenti, inoltre, diviene pi\u00f9 solida, pi\u00f9 autentica e quindi ottimale quando il gruppo stesso ha la possibilit\u00e0 di scegliere l'adesione dei propri membri. I fratelli David Johnson, Roger Johnson ed Edythe Johnson Holubec (considerati i pionieri del cooperative learning, universit\u00e0 del Minnesota) ritengono l'interdipendenza positiva come il cuore dell'apprendimento cooperativo. Ci\u00f2 che essa determina \u00e8 la consapevolezza in ciascuno di essere parte fondamentale e indispensabile per il gruppo, con effetti positivi in termini di motivazione, impegno e nelle relazioni interpersonali.\nVi sono alcuni aspetti, comunque, che possono condizionare negativamente l'interdipendenza positiva e che si traducono in responsabilit\u00e0 e valutazione. Il singolo individuo \u00e8 responsabile del proprio lavoro, necessario per raggiungere lo scopo comunitario prefissato, ma si sente ugualmente responsabile del compito svolto dai suoi compagni di gruppo, a maggior ragione se questi ultimi hanno ottenuto un esito negativo. Tutto questo viene infatti da lui vissuto come una sconfitta, una \u201cpunizione\u201d o una \u201cingiustizia\u201d .\nPossiamo distinguere infine due diversi tipi di interdipendenza positiva:\nResponsabilit\u00e0 individuale e di gruppo.\nL'Apprendimento Cooperativo rappresenta un ambiente che favorisce l'autorealizzazione di ciascuno. La crescita di ogni singolo soggetto rappresenta la crescita del gruppo a cui appartiene. \u00c8 importante incoraggiare la cooperazione tra i soggetti, occorre cercare di stimolare il loro interesse affinch\u00e9 la loro partecipazione risulti un favorevole contributo per l'intero gruppo. Ne consegue che i soggetti si arricchiscono dell'apporto di ognuno, rielaborano pensieri e riflessioni, valorizzano le proprie capacit\u00e0 attuali e potenziali. Subentra quindi un senso di responsabilit\u00e0 verso l'altro e verso il gruppo, data dalla percezione di appartenere ad una \u201ccomunit\u00e0 che apprende\u201d. La spinta motivazionale per conseguire l'obbiettivo preposto ha a sua volta la potenzialit\u00e0 di migliorare le performance individuali.\nNel cooperative learning l'importanza dell'interazione faccia a faccia non deve essere sottovalutata, essa infatti permette d'instaurare una sincera ed empatica relazione con l'altro, favorendo l'apprendimento. Attraverso le espressioni mimiche del volto \u00e8 infatti possibile percepire le emozioni dell'altro e attraverso la relazione personale si consente l'apprendimento.\nInterazione simultanea e costruttiva.\nFondamentale per la riuscita nell'apprendimento \u00e8 la partecipazione, idea supportata anche da Kagan che ritiene che la partecipazione sia una componente fondamentale nel processo di apprendimento. A fondamento di tale convinzione si pone il presupposto di avere bisogno degli altri per poter raggiungere scopi, il cui conseguimento si dimostrerebbe impossibile operando individualmente. Pertanto, i rapporti che contraddistinguono i componenti del gruppo sono improntati alla fiducia e all'impegno comune. Come afferma M.Comoglio l'interazione promuove la conoscenza reciproca come persone, al fine di operare per il bene comune. Precondizione per il successo dell'apprendimento \u00e8 la partecipazione \"equa\", cio\u00e8 l'interazione simultanea di una percentuale significativa dei componenti del gruppo o comunit\u00e0 che \u00e8 attiva in un dato momento.\nPartecipazione equa.\nLa partecipazione equa \u00e8 un aspetto fondamentale nell'apprendimento, \u00e8 una parte integrante di questo processo, \u00e8 una componente necessaria. Gli studenti possono imparare interagendo con i loro compagni e con il contenuto del lavoro. Perch\u00e9 l'apprendimento abbia successo, la partecipazione deve essere strutturata in modo tale da garantire l'equit\u00e0 poich\u00e9 questa non si crea spontaneamente. Non \u00e8 sufficiente garantire la simultaneit\u00e0 ovvero l'essere attivi nello stesso momento, occorre che la partecipazione sia uguale.\nGeneralmente viene garantita attraverso due aspetti.\nAbilit\u00e0 sociali.\nLe abilit\u00e0 sociali sono uno degli elementi essenziali dell'Apprendimento Cooperativo e consistono nei vari comportamenti che una persona manifesta e adotta nelle relazioni interpersonali. Ogni componente del gruppo deve quindi imparare ad apprendere e sviluppare queste abilit\u00e0 se vuole ottenere e vivere un clima di collaborazione e cooperazione. La qualit\u00e0 dei risultati e la mole di lavoro svolto dal gruppo sono direttamente proporzionali al feeling, alla fiducia, alla comunicazione che si instaurano fra i membri, insieme alla loro capacit\u00e0 di saper risolvere i conflitti, sostenendosi ed accettandosi reciprocamente.\nQueste caratteristiche non sono comunque innate ma vanno acquisite grazie all'insegnamento e all'educare alla relazione, quindi grazie alla comunicazione intesa come ricerca del dialogo efficace per l'incontro con l'altro. I membri del gruppo infatti, durante l'apprendimento cooperativo, vivono situazioni ed emozioni diverse, compresi i conflitti, rivestono ruoli inusuali, che a volte esulano dal loro abituale comportamento quindi vanno aiutati a realizzare un clima di fiducia e allenati a sviluppare le loro abilit\u00e0 interpersonali.\nI fratelli Johnson suddividono tali capacit\u00e0 in quattro fasce distinte:\nValutazione.\nL'efficacia dell'apprendimento cooperativo non si limita ad arricchire un soggetto di molteplici nozioni, ma rappresenta per le persone in questione una crescita personale. Gli individui crescono insieme tra le sfide che attraversano durante il percorso formativo. I risultati di un apprendimento cooperativo, non si possono limitare ad una valutazione quantitativa, utilizzando interrogazioni orali o verifiche scritte, questo risulterebbe insufficiente per la complessit\u00e0 che appartiene a questo evento formativo sia a livello individuale che di gruppo.\nOccorre aggiungere una metodologia qualitativa considerando possibili diverse variabili formative per la valutazione:\nSenza trascurare queste variabili, si ha la possibilit\u00e0 di valutare integralmente l'apprendimento cooperativo.\nLa valutazione viene rappresentata in un orizzonte pi\u00f9 ampio, distante dal riduttivo metodo di giudizio della scuola tradizionale.\nElementi che incidono sull'AC.\nComunicazione.\nLa comunicazione in un gruppo \u00e8 il frutto di una costruzione continua e progressiva, un aspetto che va realizzato come punto di partenza. Innanzitutto, all'interno di un gruppo \u00e8 fondamentale essere predisposti all'ascolto e svilupparlo, \u00e8 necessario anche farsi comprendere e questo richiede capacit\u00e0 di esprimersi, pazienza ed abilit\u00e0 a creare un feedback costante.\nComunicazione e relazione comunicativa sono due caratteristiche fondamentali dell'interdipendenza positiva che si stabilisce tra i membri di un gruppo per raggiungere un obiettivo. Nell'interazione comunicativa si svolgono sempre due percorsi complementari che consistono in saper inviare messaggi e saperli ricevere.\nVi sono dei fattori che implicano le competenze necessarie per un comportamento comunicativo efficace, sia sul versante espressivo che su quello ricettivo.\nSono tre i livelli da considerare:\nIn termini pedagogici il gruppo potrebbe diventare luogo di educabilit\u00e0 alla comunicazione ed in particolare alla comunicazione efficace.\nLeadership.\nDeriva dall'inglese \u201cLead\u201d e trova il suo significato nella radice \u201claedare\u201d cio\u00e8 \u201cguidare delle persone lungo un viaggio\u201d. Infatti il leader deve condurre il suo gruppo all'obiettivo attivandone i membri e orientandoli efficacemente perch\u00e9 sappiano usare al meglio le loro capacit\u00e0 e perch\u00e9 riescano, grazie alla sua influenza, a mantenere viva un'ottima e costante relazione. Da questo possiamo desumere che la leadership si pu\u00f2 attuare in due diverse modalit\u00e0: una legata al compito da assegnare ed una legata al clima relazionale. Il leader, per essere tale e per realizzare l'obiettivo prefissato, deve innanzitutto conoscere se stesso ed ovviamente anche il gruppo con cui lavora, deve infatti attivare una \u201cleadership situazionale\u201d in base alle caratteristiche dei componenti con cui periodicamente si trova ad operare. La leadership \u00e8 un processo che richiede abilit\u00e0 e molta pratica, ma quando si \u00e8 appresa, pu\u00f2 essere utilizzata in numerose situazioni e sfruttata durante tutto l'arco della nostra esistenza.\nTipi di AC.\nJohnson e colleghi hanno rifinito la tecnica precedente. Essi suggeriscono di usare gruppi eterogenei da 2 a 6 componenti, che condividono le risorse e si aiutano reciprocamente. La forma dell'interazione del gruppo \u00e8 decisa dall'insegnante\nin genere si crea all'interno di una singola lezione e si utilizza per cercare di stimolare la curiosit\u00e0 dei ragazzi attivando un processo cognitivo che permetta loro di creare una condizione utile e favorevole all'apprendimento ed allo sviluppo degli argomenti che verranno immediatamente ampliati ed approfonditi durante la lezione stessa.\n\u00e8 costituito da soggetti che presentano caratteristiche e peculiarit\u00e0 diverse ma, considerato il perdurare della loro collaborazione, almeno un anno, permettono la creazione di legami intensi e significativi all'insegna dell'assistenza sostenibile, del collaborativo incoraggiamento, dell'avvalorabile sostegno e del fattivo ed indispensabile aiuto.\nModelli di AC.\nI modelli di Apprendimento Cooperativo sono molti, i pi\u00f9 diffusi sono:"}
{"id": "130202", "revid": "1543377", "url": "https://it.wikipedia.org/wiki?curid=130202", "title": "Werner Herzog", "text": "Considerato tra i pi\u00f9 importanti esponenti del cosiddetto \"nuovo cinema tedesco\", nonch\u00e9 uno dei massimi cineasti viventi, nel corso della sua lunga carriera ha prodotto, scritto e diretto pi\u00f9 di 50 pellicole, oltre ad avere pubblicato libri e diretto opere liriche. I suoi film, spesso a met\u00e0 strada tra finzione e documentario, a volte segnati da travagliate odissee produttive, hanno coniato uno stile tanto inconfondibile quanto inclassificabile.\nBiografia.\nGiovent\u00f9.\nFiglio del tedesco Dietrich Herzog e dell'austriaca Elizabeth Stipeti\u0107 (di ascendenze croate), entrambi biologi, fu registrato allo stato civile con i cognomi di entrambi i genitori. Il padre abbandon\u00f2 lui e la madre dopo essere stato fatto prigioniero durante la seconda guerra mondiale. A seguito dei bombardamenti la sua famiglia si trasfer\u00ec a Sachrang, un villaggio montano della Baviera (parte del comune di Aschau im Chiemgau) vicino al confine con l'Austria dove crebbe a contatto con la natura.\nVide il suo primo film, un documentario sugli eschimesi, all'et\u00e0 di 11 anni alla scuola del villaggio, non vide un'automobile fino all'et\u00e0 di 12 anni, e fece la prima telefonata all'et\u00e0 di 17 anni. All'et\u00e0 di 12 anni Herzog e la sua famiglia (la madre e i due fratelli) tornarono a Monaco per fare continuare gli studi al ragazzo. Qui, per un certo periodo, vissero in una pensione in Elisabethstra\u00dfe con l'eccentrico attore Klaus Kinski il quale, con il suo comportamento folle, fece una grande impressione sul giovane Herzog che, al riguardo ricorda che \u00abHo saputo in quel momento che sarei diventato un regista, e che avrei diretto Kinski\u00bb; Kinski fu protagonista di cinque film di Herzog, e del documentario \"Kinski, il mio nemico pi\u00f9 caro\".\nIn quel periodo a Herzog fu detto di cantare davanti alla sua classe a scuola ed egli si rifiut\u00f2 fermamente e fu quasi espulso per questo e da allora fino ai 18 anni di et\u00e0 non ascolt\u00f2 pi\u00f9 musica, non cant\u00f2 e non studi\u00f2 alcuno strumento; ha detto in seguito che darebbe volentieri dieci anni di vita per sapere suonare uno strumento. In quegli anni si avvicin\u00f2 molto alla religione, fino a convertirsi al cattolicesimo all'et\u00e0 di quattordici anni. Questo caus\u00f2 discussioni con i parenti, che erano atei. Sempre in questo periodo intraprese i suoi primi lunghi viaggi a piedi, passione che durer\u00e0 per tutta la vita tanto che quando aveva 15 anni and\u00f2 a piedi da Monaco all'Albania. Nella \u201c\"dichiarazione del Minnesota\"\u201d afferma che \u201cIl turismo \u00e8 peccato e viaggiare a piedi virt\u00f9\u201d.\nGli inizi nel cinema.\nA 14 anni fu ispirato dalla lettura della voce sulla regia cinematografica di un'enciclopedia, che gli diede (secondo lui) tutto ci\u00f2 che gli serviva per incominciare come regista - a parte la cinepresa da 35 millimetri che rub\u00f2 alla scuola di cinema di Monaco. Durante gli ultimi anni di scuola superiore fece alcuni lavori notturni come saldatore e custode di parcheggi per finanziare i suoi primi film e, con i soldi guadagnati, realizz\u00f2 nel 1962 il suo primo cortometraggio, \"Ercole\".\nNel 1963 fond\u00f2 a Monaco una sua casa di produzione, la Werner Herzog Filmproduktion, che per molti anni condusse da solo dal suo appartamento con un telefono e una macchina da scrivere. Intanto continu\u00f2 gli studi in storia, letteratura e teatro presso l'Universit\u00e0 di Monaco. Nel 1964 vinse il premio \"Carl Mayer\" per la sceneggiatura per un film che realizzer\u00e0 nel 1967, \"Segni di vita\", e con i diecimila marchi del premio gir\u00f2 il suo secondo cortometraggio, \"La difesa esemplare della fortezza di Deutschkreutz\". Si guadagn\u00f2 poi una borsa di studio per la Duquesne University di Pittsburgh, in Pennsylvania, ma la abbandon\u00f2 dopo pochi giorni. Del periodo successivo racconta di essere stato coinvolto nel progetto di un film per la NASA (al quale poi non pot\u00e9 partecipare), e di avere vissuto tra i senzatetto di New York, dormendo in una macchina, per poi dirigersi verso il Messico, dove impar\u00f2 lo spagnolo e si guadagn\u00f2 da vivere trasportando illegalmente merci attraverso il confine con gli USA.\nNel 1967, tornato in Germania, riusc\u00ec a realizzare il suo primo lungometraggio, \"Segni di vita\", grazie al sostegno economico del German Film Institute. Il film, girato sull'isola di Kos, in Grecia, usc\u00ec l'anno successivo, vinse l'orso d'argento al Festival di Berlino e venne premiato anche nei Deutscher Filmpreis. Nel 1967, inoltre, Herzog si spos\u00f2 con Martje Grohmann. Verso la fine del 1968 Herzog part\u00ec per l'Africa con una troupe e vi pass\u00f2 quasi tutto il 1969. Nonostante varie vicissitudini (tra cui malaria, tempeste di sabbia e arresti) raccolse materiale per tre film: il documentario per la TV \"I medici volanti dell'Africa orientale\", il \"documentario surreale\" \"Fata Morgana\", e il film sui nani \"Anche i nani hanno cominciato da piccoli\".\nAnni settanta.\nDopo l'uscita dei tre film africani, nel 1971 realizz\u00f2 due documentari: \"Paese del silenzio e dell'oscurit\u00e0\", riguardo alla vita dei sordociechi, considerato da lui stesso uno dei suoi film pi\u00f9 importanti, e \"Futuro impedito\", prodotto per la televisione e incentrato su bambini affetti da handicap. Alla fine dello stesso anno si rec\u00f2 in Per\u00f9 per realizzare un film sulla ricerca dell'El Dorado con Klaus Kinski come protagonista. La realizzazione fu complessa per i pochi mezzi, per l'avversit\u00e0 dell'ambiente e per il difficile carattere di Kinski tanto che Herzog arriv\u00f2 a minacciarlo di morte quando quest'ultimo, durante uno dei suoi attacchi d'ira, stava per abbandonare il set. Il film prodotto, \"Aguirre, furore di Dio\" (1972), nonostante lo scarso successo all'epoca, divenne con il tempo un grande classico e fra i pi\u00f9 noti del regista. Francis Ford Coppola dichiar\u00f2 pi\u00f9 volte di essersi ispirato ad \"Aguirre, furore di Dio\", nella realizzazione di \"Apocalypse Now\".\nNel 1973 nacque il primo figlio di Herzog, Rudolph, che lavor\u00f2 poi come assistente del padre in diversi film. Nello stesso periodo realizz\u00f2 il documentario \"La grande estasi dell'intagliatore Steiner\", incentrato su Walter Steiner, campione svizzero del salto con gli sci. Herzog teneva molto a questo film perch\u00e9 da piccolo coltivava la passione del salto con gli sci e sognava di diventare un campione, ma quando un suo amico si fer\u00ec gravemente in seguito a un salto egli smise di praticare questo sport. Scopr\u00ec poi un altro attore/personaggio fuori dal comune grazie a un documentario che vide alla televisione, \"Bruno der Schwarze\" (1970) di Lutz Eisholz, sulla vita di Bruno S., un artista di strada che pass\u00f2 l'infanzia tra orfanotrofi, istituti di correzione e carceri; Herzog lo scelse come protagonista di \"L'enigma di Kaspar Hauser\" (1974), ispirato al mistero di un uomo vissuto nel XIX secolo, la cui vita presenta elementi in comune con quella di Bruno. Il film vinse il Grand Prix Speciale della Giuria al festival di Cannes.\nVerso la fine del 1974 giunse a Herzog la notizia che Lotte Eisner, anziana critica cinematografica a cui era estremamente legato, stava per morire a Parigi. Egli decise di non andare a Parigi in aereo, bens\u00ec di partire a piedi da Monaco e camminare verso Parigi seguendo un percorso il pi\u00f9 possibile simile a una linea retta. Ha affermato: \u00abPresi la strada pi\u00f9 diretta per Parigi, nell'assoluta fiducia che lei sarebbe rimasta in vita se io fossi arrivato a piedi\u00bb. Part\u00ec il 23 novembre e arriv\u00f2 a Parigi il 14 dicembre trovando la donna fuori pericolo; durante il viaggio tenne anche un diario che venne poi pubblicato con il titolo \"Vom Gehen Im Eis\" (in Italia \"Sentieri sul ghiaccio\").\nIl film successivo, \"Cuore di vetro\" (\"Herz aus Glas\"), \u00e8 incentrato su un villaggio bavarese di fronte a una catastrofe imminente; Herzog ipnotizz\u00f2 di persona tutti gli attori (non professionisti) del cast, facendoli recitare in stato di trance. Durante il montaggio del film, nell'agosto 1976, al regista giunse la notizia che un'isola dell'Atlantico, Guadalupa, stava per essere distrutta dall'eruzione di un vulcano e che un solo uomo si era rifiutato di lasciare la propria casa; Herzog, nonostante il pericolo, si precipit\u00f2 sul luogo con l'operatore di fiducia J\u00f6rg Schmidt-Reitwein e l'operatore americano Edward Lachman ed effettuarono le riprese che diventarono il film \"La Soufri\u00e8re\", dal nome del vulcano. Il vulcano poi non erutt\u00f2 e cos\u00ec il film divent\u00f2 una \"cronaca di una catastrofe inevitabile che non ha avuto luogo\".\nIl progetto successivo fu un adattamento del dramma teatrale \"Woyzeck\" di Georg B\u00fcchner, che doveva essere interpretato da Bruno S. ed Eva Mattes, ma pochi giorni prima dell'inizio delle riprese Herzog si convinse che Bruno non era adatto per il ruolo preferendogli Kinski ma quando lo comunic\u00f2 a Bruno, questi gli rispose che aveva gi\u00e0 preso un periodo di ferie dall'acciaieria dove lavorava e cos\u00ec Herzog scrisse in pochi giorni una nuova sceneggiatura per lui ed Eva, ispirandosi direttamente alla figura del suo attore. Il risultato fu \"La ballata di Stroszek\" (\"Stroszek\", era il nome di un compagno di scuola di Herzog, gi\u00e0 usato per il protagonista di \"Segni di vita\"); venne girato tra Berlino e gli Stati Uniti e usc\u00ec nel 1977. Lo stile crudo e realistico e l'estrema vicinanza tra attore e personaggio contribuirono a dare al film un sapore quasi da documentario, con al centro un uomo ancora una volta in rotta con la societ\u00e0.\nSeguirono \"Nosferatu, il principe della notte\" (1978), e \"Woyzeck\" (1979), interpretati entrambi da Klaus Kinski con una settimana di pausa tra le riprese del primo e del secondo. In Woyzeck la coprotagonista \u00e8 ancora Eva Mattes, con la quale Herzog aveva una relazione dalla quale nascer\u00e0, nel 1980, una figlia, Hanna Mattes. Nel 1979 incominci\u00f2 la produzione di un nuovo film, \"Fitzcarraldo\", ignaro che essa sarebbe restata nella storia per l'incredibile sequenza di incidenti e difficolt\u00e0 che la protrassero per pi\u00f9 di due anni. Il film si basava su un uomo che, per realizzare un proprio sogno, decide di trasportare una nave sopra una montagna nel bel mezzo della giungla.\nAnni ottanta.\nLa disastrosa lavorazione di \"Fitzcarraldo\" termin\u00f2 nel novembre 1981; nel frattempo il ruolo principale era passato da Jason Robards a Klaus Kinski e la troupe aveva dovuto affrontare innumerevoli difficolt\u00e0. Herzog descrisse questo periodo di lavoro in un diario, che venne pubblicato nel 2004 con il titolo \"La conquista dell'inutile\" (\"Eroberung des Nutzlosen\"). Il film venne presentato nel 1982 al Festival di Cannes, dove venne premiato per la miglior regia.\nDa allora la produzione di lungometraggi da parte di Herzog sub\u00ec un brusco rallentamento, forse dovuto anche alla difficolt\u00e0 di trovare produttori ancora disposti a finanziarlo. Realizz\u00f2 solo due lungometraggi durante gli anni ottanta: \"Dove sognano le formiche verdi\" (1984), con protagonisti gli australiani aborigeni, e \"Cobra Verde\" (1987), tratto da un romanzo di Chatwin, in cui Herzog collabor\u00f2 per l'ultima volta con Klaus Kinski. Herzog disse che la lavorazione di quest'opera fu la peggiore che avesse mai vissuto, e quando il film usc\u00ec la critica lo stronc\u00f2, vedendolo come un chiaro segno del declino artistico del regista. Inoltre nel 1986 realizz\u00f2 un cortometraggio/autoritratto, \"Werner Herzog cineasta\", nel quale racconta anche che stava lavorando, insieme all'amico Reinhold Messner, al soggetto per un film con Kinski ambientato sull'Himalaya, del quale non se ne fece poi nulla.\nIn compenso durante gli anni ottanta si dedic\u00f2 ad altre attivit\u00e0 dirigendo documentari per la TV tedesca, tra cui \"La ballata del piccolo soldato\" (1984) e \"Wodaabe - I pastori del sole\" (1989), e diresse per la prima volta gli allestimenti di alcune opere liriche come il \"Doktor Faust\" di Ferruccio Busoni, nel 1986 al teatro comunale di Bologna, alla quale segu\u00ec \"Lohengrin\" di Wagner nel 1987 per il Festival di Bayreuth. Herzog ha poi portato avanti questa attivit\u00e0 parallela con regolarit\u00e0, ed \u00e8 interessante notare che fino a qualche anno prima, al tempo della realizzazione di \"Fitzcarraldo\", Herzog non avesse mai nemmeno assistito a un'opera lirica.\nAnni novanta.\nNel 1990 dirige il documentario \"Echi da un regno oscuro\" su Jean-Bedel Bokassa, dittatore della Repubblica Centrafricana; l'anno seguente gira \"Grido di pietra\" tratto da un soggetto di Reinhold Messner sulle vicende realmente accadute a due scalatori che tentarono di raggiungere la cima del Cerro Torre in Patagonia; fu il primo film che gir\u00f2 senza averne scritto la sceneggiatura. Segu\u00ec poi un decennio nel quale si occup\u00f2 soprattutto di documentari.\nNel 1992 part\u00ec per il Kuwait per un documentario televisivo sulla prima guerra del Golfo, \"Apocalisse nel deserto\" che verr\u00e0 per\u00f2 stroncato dalla critica con l'accusa di avere estetizzato il dramma della guerra. Al pubblico fischiante della premi\u00e8re Herzog risponde con la frase diventata celebre: \u00abVi sbagliate tutti!\u00bb. Al di fuori della Germania il film trov\u00f2 un'accoglienza migliore.\nSeguirono nel 1993 \"Rintocchi dal profondo\", viaggio in Siberia per indagare sulla spiritualit\u00e0 del popolo russo; nel 1995 \"Gesualdo - Morte per cinque voci\", dedicato al compositore Carlo Gesualdo e, tra il 1997 e il 1999, gira per la serie televisiva tedesca \"Voyages to Hell\", \"Little Dieter Needs to Fly\" e \"Julianes Sturz in den Dschungel\", storie vere in cui i protagonisti per salvarsi sono costretti ad attraversare la giungla e nei quali Herzog riporta i veri protagonisti sui luoghi degli avvenimenti e gli fa recitare la loro storia in prima persona.\nNel 1999, a otto anni dalla morte dell'attore Klaus Kinski, Herzog ripercorre il tormentato rapporto lavorativo e personale con l'artista nel documentario \"Kinski, il mio nemico pi\u00f9 caro\", intervistando le persone a lui legate e rivisitando i luoghi a loro connessi come la pensione in Elisabethstra\u00dfe, in cui il regista allora dodicenne e l'attore si incontrarono per la prima volta. Dello stesso anno \u00e8 il film \"Gott und die Beladenen\".\nAnni 2000.\nIl ritorno alla \"fiction\" si ebbe nel 2001 con \"Invincibile\", ambientato nella Germania nazista e interpretato da Tim Roth. La critica lo accoglie molto tiepidamente, definendolo \"televisivo\". Vengono accolti meglio i documentari successivi: \"Kalachakra, la ruota del tempo\" (2003), \"Il diamante bianco\" (2004), \"L'ignoto spazio profondo\" e \"Grizzly Man\", entrambi del 2005. Nel 2007 con un collaboratore gira in Antartide il documentario \"Encounters at the End of the World\", un altro successo di critica dalla distribuzione pressoch\u00e9 nulla.\nDal 2000 Herzog vive a Los Angeles con la compagna fotografa Lena Herzog e la vicinanza al mondo hollywoodiano favorisce una serie di collaborazioni come quella nel 2004 dove interpreta se stesso in \"Incident at Loch Ness\", parodia del suo cinema che incontra il mondo di Hollywood. Nel 2005, a Los Angeles, durante un'intervista all'aperto con il giornalista della BBC Mark Kermode, viene colpito al basso ventre da una pallottola sparata da un anonimo cecchino. Herzog decide, malgrado le proteste del giornalista, di continuare normalmente l'intervista, limitandosi a dire \"It's not a significant bullet\" (frase divenuta in seguito un tormentone tra i fan del regista).\nNel 2006, invece, Christian Bale accetta il ruolo di Dieter Dengler, il che permette una produzione di alto livello per \"L'alba della libert\u00e0\", versione \"fiction\" del documentario \"Little Dieter Needs to Fly\". Nel 2008 invece sono Nicolas Cage e Eva Mendes a recitare per Herzog in \"Il cattivo tenente - Ultima chiamata New Orleans\", che crea molte polemiche; nel 2009, prima ancora che il film venga presentato, Herzog ne realizza un altro con un budget minore ma con personalit\u00e0 di alto livello: tra i produttori figura David Lynch, e il cast \u00e8 composto da Michael Shannon, Willem Dafoe, Chlo\u00eb Sevigny e Grace Zabriskie. Il film, \"My Son, My Son, What Have Ye Done\" viene presentato al festival di Venezia insieme a \"Il cattivo tenente\". \u00c8 la prima volta che un regista partecipa in concorso al festival con due film diversi. Ai due film viene dato abbastanza risalto ma non vincono nessun premio e vengono accolti in modi molto diversi dalla critica, ma senza esaltare quasi nessuno.\nIn concomitanza con la presentazione dei due film annuncia la nascita della sua scuola di cinema: la \"Rogue Film School\". Il regista - che si \u00e8 sempre detto contrario alle tradizionali scuole di cinema - ha strutturato la sua scuola in una serie di seminari della durata di un weekend che egli tiene personalmente in giro per il mondo a intervalli irregolari, per un massimo di 65 partecipanti selezionati ogni volta. Il 3 aprile 2008 venne annunciato che Werner Herzog avrebbe diretto il film \"The Piano Tuner\", tratto dall'omonimo romanzo del 2002 di Daniel Mason, \"L'accordatore di piano\" ma poi non ci fu seguito.\nAnni 2010.\nNel 2010 \u00e8 presidente della giuria del Festival di Berlino, che vede la controversa vittoria di Roman Pola\u0144ski nella categoria miglior regista per il film \"L'uomo nell'ombra\"; a quei tempi Polanski si trovava agli arresti domiciliari per un'accusa di stupro risalente al 1977 e la scelta della giuria venne criticata in quanto sembrava un segnale di solidariet\u00e0. Nello stesso anno, oltre a interpretare se stesso nella prima puntata della terza stagione della serie animata The Boondocks, realizza \"Cave of Forgotten Dreams\", un documentario in 3D riguardo alla Grotta Chauvet, in Francia, nella quale sono stati rinvenuti antichi dipinti rupestri. A marzo 2011 compare come ospite in una puntata de I Simpson.\nAfferma che quando gli \u00e8 stata proposta questa collaborazione non sapeva nemmeno che si trattasse di un cartone animato ma pensava fosse solo un fumetto. A settembre dello stesso anno presenta \"Into the Abyss\", documentario in cui racconta le storie di alcuni detenuti nel braccio della morte. Il film ha una sorta di prosecuzione a puntate per la TV, intitolata \"On Death Row\". Nel dicembre 2011 Herzog riceve il premio alla carriera del Dubai International Film Festival, mentre nel 2013 viene premiato con il Pardo d'onore al Festival di Locarno.\nNell'ottobre del 2012 Herzog ha annunciato che diriger\u00e0 l'adattamento cinematografico del romanzo \"Vernon God Little\" di DBC Pierre, che racconta la storia di un adolescente sospettato di avere commesso un massacro nella sua scuola in Texas con sceneggiatura scritta da Andrew Birkin. Nel febbraio 2015 presenta alla Berlinale \"Queen of the Desert\", film biografico sull'archeologa Gertrude Bell. La protagonista \u00e8 interpretata da Nicole Kidman, affiancata da James Franco, Damian Lewis e Robert Pattinson.\nNel 2015 recita un breve cameo nella ottava puntata della seconda stagione di Rick And Morty, nella quale interpreta il ruolo di un alieno che descrive l'attaccamento degli esseri umani di sesso maschile al loro organo riproduttivo. Il 3 settembre 2016 presenta in anteprima mondiale al Telluride Film Festival il documentario \"Dentro l'inferno\", sui vulcani attivi di Indonesia, Islanda ed Etiopia, realizzato con il vulcanologo e co-regista Clive Oppenheimer. Il 13 settembre 2016 \u00e8 stato presentato anche al Toronto Film Festival.\nVita privata.\nHerzog ha due fratelli e una sorella. Tilbert, il fratello maggiore, lavora nella finanza ed \u00e8 un importante dirigente a livello internazionale; Lucki, il fratello minore, \u00e8 a capo della Werner Herzog Filmproduktion; Sigrid, la sorella, \u00e8 un'insegnante di recitazione.\nHerzog si \u00e8 sposato tre volte e ha tre figli. Nel 1967 Herzog spos\u00f2 Martje Grohmann, un'omeopata, dalla quale ebbe un figlio nel 1973, Rudolph Amos Achmed Herzog, oggi anch'egli regista. Nel 1980 ebbe una figlia, Hanna Mattes, dalla relazione extra-coniugale con l'attrice Eva Mattes, che aveva recitato in \"La ballata di Stroszek\" (1977) e in \"Woyzeck\" (1979). Nel 1987 divorzi\u00f2 dalla Grohmann e spos\u00f2 Christine Maria Ebenberger, dalla quale nel 1989 nacque Simon David Alexander Herzog. Nel 1995 Herzog conobbe l'allora venticinquenne fotografa russa Lena Pisetski (oggi Lena Herzog) e si trasfer\u00ec negli Stati Uniti. Si sposarono nel 1999 e oggi vivono a Los Angeles, nella zona di Laurel Canyon.\nCitazioni.\nIn \"Incontri alla fine del mondo\" dice:\nTemi ricorrenti.\nLa \"verit\u00e0 estatica\" tra \"fiction\" e documentario.\nLa divisione della filmografia di Herzog in film di \"fiction\" e documentari \u00e8 tanto evidente quanto controversa. Alcuni critici giudicano inappropriata questa distinzione facendo notare: \u201cQuando Herzog gira un film di \"fiction\" fa di tutto per riportarlo alla concretezza del vissuto (...) di modo che l'eco del mondo reale si riverberi sulle immagini e le faccia vibrare. (...) Viceversa quando gira un \u201cdocumentario\u201d \u00e8 consapevole che suo ufficio non \u00e8 quello di riprodurre meramente la realt\u00e0 (...) ma di esprimerne il senso, la verit\u00e0 intima\u201d. Lo stesso Herzog, che ammette di inventare alcuni elementi dei suoi \u201cdocumentari\u201d, si prende gioco dei concetti di fiction e documentario, invertendoli, quando afferma: \u201c\"Fitzcarraldo\" \u00e8 il mio migliore documentario e \"Little Dieter Needs to Fly\" il mio migliore film di fiction. Non faccio una chiara distinzione tra di essi. Sono tutti film.\u201d\nIl regista giustifica questa filosofia sottolineando la differenza tra \u201cfatto\u201d e \u201cverit\u00e0\u201d. Afferma che limitandosi a riprodurre i fatti reali, come nei documentari tradizionali, si mostra una verit\u00e0 banale e superficiale (la definisce \u201cverit\u00e0 da contabili\u201d), mentre quello che a lui interessa \u00e8 una verit\u00e0 pi\u00f9 profonda, che definisce \u201cverit\u00e0 estatica\u201d, e che si pu\u00f2 raggiungere \u201csolo attraverso invenzione e immaginazione e stilizzazione\u201d.\nCos\u00ec nei suoi documentari inserisce elementi inventati da lui stesso e presentati come parte della realt\u00e0, situazioni preparate che appaiono avvenute per caso, addirittura citazioni false (quelle iniziali di \"Apocalisse nel deserto\" e \"Pilgrimage\"). Nei film di fiction, spesso ispirati a fatti reali, cerca invece di ricreare con il massimo realismo i fatti della storia, anche a costo di complicare pesantemente le riprese (emblematica al riguardo \u00e8 stata la lavorazione di \"Fitzcarraldo\"). Paradossalmente alcuni di questi film, come \"La ballata di Stroszek\", sono girati in modo tale da sembrare documentari. La realt\u00e0 che interessa a Herzog non \u00e8 quindi quella dei fatti avvenuti ma quella che si crea davanti alla macchina da presa e durante il processo della produzione del film, dalla quale deve scaturire la profonda verit\u00e0 \u201cestatica\u201d.\nL'ambiguit\u00e0 tra realt\u00e0 e invenzione raggiunge il massimo in \"Fata Morgana\", \"Apocalisse nel deserto\" e \"L'ignoto spazio profondo\", considerati da Herzog come una trilogia, in cui materiale di tipo documentaristico viene manipolato e re-interpretato fino a diventare qualcosa di diametralmente opposto: fantascienza, surrealismo, poesia. Sul conflitto tra \u201cfatto\u201d e \u201cverit\u00e0\u201d nel cinema documentario Herzog ha scritto la \u201cDichiarazione del Minnesota\u201d, un breve manifesto tra il serio e il surreale presentato in occasione di una conferenza al Walker Art Center di Minneapolis nell'aprile del 1999. \u00c8 consultabile sul sito ufficiale del regista.\nLa natura estrema.\nLa natura selvaggia, ostile e primordiale \u00e8 spesso protagonista dei film di Herzog. Il deserto di \"Fata Morgana\", la giungla di \"Aguirre, furore di Dio\" e \"Fitzcarraldo\", i ghiacci di \"Encounters at the End of the World\", sono perfetti esempi di ci\u00f2 che affascina l'autore: una natura maestosa, dotata di grande bellezza (che Herzog valorizza con molte inquadrature di paesaggi) ma anche di un'immensa potenza che pu\u00f2 sopraffare l'uomo e che sfugge a ogni senso o regola. Un film emblematico al riguardo \u00e8 \"La Soufri\u00e8re\", documentario su un'isola che sta per essere distrutta dall'eruzione di un vulcano, il quale poi, contro ogni previsione, non erutta. Herzog esplica chiaramente il suo punto di vista nel documentario \"Grizzly Man\" quando afferma \"Io credo che il denominatore comune dell'universo non sia l'armonia, ma caos, conflitto e morte\". Il regista ha comunque affermato che ci\u00f2 che gli interessa quando riprende la natura \u00e8 il riflesso dell'animo umano presente in essa: \u201cPer me un autentico paesaggio non \u00e8 solo la rappresentazione di un deserto o di una foresta. Mostra uno stato interiore della mente, letteralmente paesaggi interiori, ed \u00e8 l'animo umano a essere presente nei paesaggi dei miei film.\u201d\nI personaggi \"fuori dal mondo\".\nQuasi sempre i protagonisti delle storie di Herzog sono persone che, per un motivo o per l'altro, stanno al di fuori degli schemi e dei modelli di vita comunemente accettati dalla societ\u00e0. Molti di questi personaggi sono dei sognatori, lanciati in imprese al limite della follia. Ottimi esempi sono i personaggi interpretati da Klaus Kinski, in particolare \"Fitzcarraldo\", che per fare avverare il suo sogno \u00e8 disposto a trasportare una nave sopra una montagna. Fitzcarraldo, per\u00f2, \u00e8 anche un caso a parte poich\u00e9 la sua storia ha - seppure in parte - un finale positivo, mentre di solito i sognatori folli di Herzog (da Aguirre a Timothy Treadwell, passando per Bruno Stroszek) finiscono sconfitti dagli eventi.\nUn'altra tipologia di personaggi amati da Herzog sono quelli che, per motivi a loro indipendenti, si trovano a rapportarsi con il mondo in modo diverso dal comune, e \u201cvedono\u201d tutto con occhi diversi, come chi arriva da un altro pianeta. In \"Paese del silenzio e dell'oscurit\u00e0\" (uno dei primi film di Herzog) si indaga la vita dei sordociechi e il loro modo di rapportarsi con la realt\u00e0 esterna, il loro modo di \u201cvedere\u201d il mondo, per forza di cose molto diverso dal comune; a proposito di questo film il regista ha detto: \u201cChi non l'ha visto non dovrebbe parlare del mio cinema\u201d.\nUn altro ottimo esempio \u00e8 il protagonista di \"L'enigma di Kaspar Hauser\", che scopre il mondo e la societ\u00e0 in et\u00e0 gi\u00e0 adulta, e che per questo analizza e giudica tutte le cose in modo pi\u00f9 \u201cpuro\u201d e spontaneo, libero da schemi mentali e condizionamenti. In \"Fata Morgana\", invece, la nostra terra sembra vista dagli occhi di alieni arrivati da un altro mondo, idea che verr\u00e0 riutilizzata in \"Apocalisse nel deserto\" e \"L'ignoto spazio profondo\", nel quale la presenza extraterrestre \u00e8 finalmente esplicita, impersonata dal narratore alieno Brad Dourif. Anche il vampiro di \"Nosferatu, il principe della notte\" (1978) e i nani di \"Anche i nani hanno cominciato da piccoli\" fanno parte di questo insieme di personaggi. Herzog \u201csfrutta\u201d questi personaggi per avere un punto di vista nuovo e originale su tutte le cose, per rompere gli schemi e trovare \u201cimmagini nuove\u201d.\nCollaboratori.\nOperatori / direttori della fotografia.\nDopo i primi tre cortometraggi, ripresi da un certo Jaime Pacheco, Herzog ha diretto il suo primo lungometraggio \"Segni di vita\" con l'operatore e direttore della fotografia (nei film di Herzog questi due ruoli corrispondono) Thomas Mauch. Da allora, per tutti gli anni Settanta, Mauch si \u00e8 alternato in questo ruolo con J\u00f6rg Schmidt-Reitwein; i due hanno firmato cos\u00ec le riprese di tutti i film di Herzog degli anni Settanta, nessuno escluso. A proposito di Mauch, Herzog ha detto: \u00ab\u00c8 un genio, sa farti sentire al centro della scena\u00bb.\nL'ultimo film realizzato con Mauch \u00e8 stato \"Fitzcarraldo\" nel 1982, mentre Schmidt-Reitwein ha continuato a lavorare con Herzog, alternandosi a collaboratori occasionali, fino alla met\u00e0 degli anni Novanta, con il documentario \"La trasformazione del mondo in musica\" (1994) per poi tornare dietro la macchina da presa per il cortometraggio \"Pilgrimage\" nel 2001. J\u00f6rg Schmidt-Reitwein ha cos\u00ec lavorato in 18 film di Herzog, Thomas Mauch in 10. Dal 1995 Herzog ha trovato un nuovo operatore di fiducia, Peter Zeitlinger, di origini ceche. Con lui ha gi\u00e0 lavorato in pi\u00f9 di dieci film, e insieme si sono recati diverse volte nella giungla e addirittura in Antartide per il film \"Encounters at the End of the World\".\nMontatori.\nHerzog ha curato di persona il montaggio dei suoi primi tre cortometraggi per poi affidarsi fedelmente, a partire dall'esordio \"Segni di vita\", al lavoro di Beate Mainka-Jellinghaus. Ella ha firmato il montaggio di tutti i film di Herzog fino a \"Fitzcarraldo\" (1982), per poi concludere la collaborazione con \"Dove sognano le formiche verdi\" (1984). Herzog ha affermato \u00abHo imparato tantissimo da Beate nel corso degli anni e senza il suo contributo sarei l'ombra di me stesso\u00bb. Nonostante abbia lavorato con Herzog per ben ventidue film pare che essi non le piacessero per niente; \u00abBeate si \u00e8 sempre lamentata della bruttezza dei miei lavori. Pensava che fossero cos\u00ec terribili e imbarazzanti che non ha mai partecipato alla prima di un mio film, con l'eccezione di \"Anche i nani hanno cominciato da piccoli\", che le piaceva\u00bb.\nGli altri film degli anni Ottanta sono stati montati da Maximiliane Mainka, mentre nella prima met\u00e0 degli anni novanta Herzog si \u00e8 avvalso della collaborazione di Rainer Standke, a parte un paio di casi. A partire da \"Little Dieter Needs to Fly\" (1997) Herzog ha trovato un nuovo collaboratore fedele anche in sala di montaggio, ovvero Joe Bini, americano di origini italiane, che ha poi firmato il montaggio di tutti i suoi film fino a oggi.\nFilmografia.\nAttore.\nOltre a comparire in molti dei suoi documentari Herzog \u00e8 apparso in diversi film di altri registi:"}
{"id": "130203", "revid": "1782831", "url": "https://it.wikipedia.org/wiki?curid=130203", "title": "Murrue Ramius", "text": " \u00e8 un personaggio della linea temporale Cosmic Era della serie di anime giapponese \"Gundam\". Diventa capitana della nave spaziale \"Archangel\", appartenente all'Alleanza Terrestre dopo che l'equipaggio della sala comando resta ucciso in un assalto di ZAFT contro la colonia spaziale di \"Heliopolis\". La sua doppiatrice giapponese \u00e8 Kotono Mitsuishi.\nStoria.\nGundam SEED.\nAssumendo il comando su suggerimento della guardiamarina Natarle Badgiruel, la tenente Ramius dimostra di essere un ufficiale comandante competente con un eccellente comprensione intuitive delle capacit\u00e0 della nave e del suo equipaggio. Pur suggerendo inizialmente che il tenente Mwu La Fllaga dovrebbe assumere il comando, in quanto ufficiale pi\u00f9 anziano presente, questi declina poich\u00e9 il suo ruolo come solo pilota della nave avrebbe significato che non avrebbe potuto rimanere sul ponte comando. Promossa a capitano quando l\"Archangel\" si congiunge con l'8\u00aa flotta dell'ammiraglio di divisione Lewis Halberton e discende sulla superficie, aprendosi la strada tra le forze di ZAFT comandate da Andrew Waltfeld (soprannominato \u201cTigre del Deserto\u201d). La nave d'assalto arriva infine provata fino in Alaska, diversi mesi dopo aver lasciato Heliopolis (e dopo anche essersi fermata per riparazioni estese nell'Unione di Orb)\nIl Capitano Ramius diserta le forze dell'Alleanza Terrestre dopo che il tradimento della Federazione Atlantica a JOSH-A (abbandonano una forza di difesa composta in gran parte da forze Eurasiatiche lasciandoli soli contro un attacco di ZAFT ed attivando quindi il meccanismo di autodistruzione della base uccidendo difensori ed attaccanti insieme). Riunitasi con Kira Yamato, ora al comando dell'unit\u00e0 rubata \"ZGMF-X10A Freedom\" - Ramius e l\"Archangel\" uniscono le proprie forze alla Battaglia di Orb, cercando di difendere l'isola dall'attacco dell'Alleanza Terrestre.\nAppena prima che Orb decida di distruggere il proprio mass driver, l\"Archangel\" e la nave di Orb \"'Kusanagi\" si lanciano nello spazio. A Mendel uniscono le proprie forze a quelle della nave supporto \"Eternal\", un'unit\u00e0 ZAFT del gruppo rinnegato di ZAFT condotto da Lacus Clyne e Andrew Waltfeld. Uniti contro l'escalation di violenza, sia da parte di ZAFT che da parte dell'Alleanza Terrestre, formano l'Alleanza delle Tre Navi o Fazione Clyne.\nNella Seconda Battaglia di Jachin Due, la Fazione Clyne ha un ruolo fondamentale nel fermare la Guerra ed evitare la devastazione totale di entrambi i contendenti.\nNel corso della guerra Murrue sviluppa una relazione romantica con Mwu La Fllaga. Ma nel giorno finale della guerra Mwu viene apparentemente ucciso mentre protegge l\"Archangel\" dall'attacco del cannone Lohengrin della sua nave sorella \"Dominion\"\nGundam SEED Destiny.\nDopo la guerra Murrue Ramius vive in Orb, lavorando nella Sezione B dei cantieri navali della Morgenroete's Shipbuilding Section B, sotto il nome di Maria Vernes. Incontra Talia Gladys, mentre \u00e8 responsabile delle riparazioni della \"Minerva\". \u201cMaria\u201d viene frequentemente vista in compagnia di Andrew Waltfeld, la cui amante Aisha \u00e8 stata anch'essa uccisa durante la guerra.\nDopo la partenza della \"Minerva\" Ramius rimane coinvolta nell'attacco contro la residenza temporanea di Lacus Clyne, insieme a Andrew Waltfeld. Una volta che Orb annuncia la sua alleanza con l'Alleanza Terrestre, Ramius si riunisce con il suo equipaggio originale e riparte con l\"Archangel\" equipaggiato ora anche per viaggiare sott'acqua. Prima della partenza rapiscono Cagalli dal suo matrimonio politico con Yuuna.\nSecondo alcune fonti prima della guerra era una maestra di scuola, che era nella riserva militare delle Forze Terrestri. Aveva un ragazzo, pilota di mobile armor morto in battaglia. Pu\u00f2 darsi che questo sia il motivo per cui non le piacciono i piloti di mobile armor.\nCuriosit\u00e0.\nIl suo nome potrebbe essere un'allusione a Marko Ramius, protagonista del romanzo e film \"Caccia all'Ottobre Rosso\" di Tom Clancy. In quest'opera Marko era il capitano del sottomarino \"Ottobre Rosso\". Anche se il riferimento potrebbe essere una coincidenza il fatto che l\"Archangel\" sia ora dotato di capacit\u00e0 sottomarine potrebbe essere un riferimento intenzionale."}
{"id": "130205", "revid": "76963", "url": "https://it.wikipedia.org/wiki?curid=130205", "title": "Edgar Reitz", "text": "Biografia.\nDopo il diploma di maturit\u00e0, nel 1952, si trasferisce a Monaco di Baviera, citt\u00e0 in cui Reitz frequenta l'Universit\u00e0 e si occupa di teatro e di cinema. Dopo i primi cortometraggi, realizza documentari su temi scientifici, short televisivi di educazione stradale, film per l'industria e la pubblicit\u00e0. Scrive sceneggiature, fa l'assistente operatore, il direttore della fotografia, l'ispettore di produzione, il montatore e infine il regista. Quando Reitz comincia a lavorare nel cinema, alla met\u00e0 degli anni cinquanta, in Germania, nel settore il vuoto \u00e8 quasi totale. I registi dell'epoca nazista sono morti o si trovano ormai da tempo all'estero. Non ci sono modelli cui ispirarsi n\u00e9 una tradizione cui riallacciarsi. A Monaco non esiste ancora una cineteca dove vedere, in modo sistematico, le opere pi\u00f9 importanti della storia del cinema.\nInsieme ad altri autori di cortometraggi Reitz, nel 1962, con il \"Manifesto di Oberhausen\", rivendica il diritto di creare un nuovo corso cinematografico e nel 1963, con Alexander Kluge fonda l'Institut f\u00fcr Filmgestaltung a Ulma che diriger\u00e0 fino al 1968. Lo scopo \u00e8 quello di offrire al nuovo cinema un luogo di formazione ed un centro teorico. Il progetto \u00e8 appoggiato da Fritz Lang che, per motivi di salute, non \u00e8 per\u00f2 in grado di assumere la direzione dell'Istituto. Nel 1965, sempre a Monaco, organizza una multivisione di centoventi \"anelli\" cinematografici (Varia Vision) per la quale Kluge scrive i testi. Reitz \u00e8 co-regista e direttore della fotografia di alcuni degli \"anelli\". Nel 1968 riesce a far introdurre nella scuola il cinema come materia di insegnamento, impresa quanto mai difficile per la burocrazia tedesca di allora, e per qualche mese egli stesso insegna in una scuola. Tornato ad Ulma prosegue la realizzazione di cortometraggi e l'impegno presso l'Institut. Con Kluge si oppone al cosiddetto \"cinema di ingredienti\" (\"kino der Zutaten\") e si batte per un \"cinema degli autori\", aperto alle esperienze autobiografiche dei registi e alle esperienze sociali.\nSoltanto nel 1967 Reitz realizza il suo primo lungometraggio \"Mahlzeiten (L'insaziabile)\", grazie a finanziamenti statali. Per questo film sceglie un soggetto apparentemente convenzionale, una storia d'amore in cui \u00e8 evidente l'influenza della Nouvelle Vague, soprattutto di Godard. \"Mahlzeiten\" viene premiato come miglior opera prima alla mostra del cinema di Venezia del 1967. Tra il 1968 e il 1969 gira altri due lungometraggi: \"Uxmal\" e \"Cardillac\", il primo rimasto addirittura inedito. Del 1969/70 \u00e8 il lungometraggio \"Geschichten von K\u00fcbelkind (Storie della ragazza del bidone)\" in 29 episodi della durata complessiva di 203' e 58\". Nel 1971 fonda a Monaco la \"Edgar Reitz Filmproduktion\" (ERF). Del 1973 \u00e8 \"Die Reise nach Wien\", una commedia ambientata in una cittadina di provincia durante il nazismo; il film suscita polemiche, e Reitz viene accusato dalla sinistra tedesca di affrontare il nazismo con leggerezza e per di pi\u00f9 in una commedia.\nNel 1978 il fallimento di \"Der Schneider von Ulm (Il sarto di Ulm)\" lo porta ad una profonda crisi. Reitz lascia Monaco. La crisi esistenziale, la sensazione di aver fallito come artista, la perdita d'identit\u00e0, di coscienza di se stesso, lo portano a ricercare le sue radici, a ritornare alle proprie origini, nel luogo della sua infanzia, dove \u00e8 conservata la memoria della fanciullezza. Da qui nascer\u00e0 \"Heimat\". Presentato alla mostra del cinema di Venezia nel 1984, ottiene un enorme successo di critica consacrando Reitz come uno dei pi\u00f9 autorevoli registi europei. Nel 1985 dopo il successo di \"Heimat\", Reitz inizia la preparazione di \"Heimat 2 - Cronaca di una giovinezza\"; dopo 552 giorni di lavorazione il film viene presentato alla mostra del cinema di Venezia nel settembre 1992.\nNel 1995 Reitz fonda lo Europ\u00e4isches Institut des Kinofilms (\"Istituto europeo del cinema\"), a Karlsruhe. Insegna cinematografia alla Staatliche Hochschule f\u00fcr Gestaltung di Karlsruhe. Nel 2004 esce il terzo film della saga: \"Heimat 3 - Cronaca di una svolta epocale\". Dal 2000 al 2010 \u00e8 stato direttore della Divisione arte cinematografica e altri \"media\" dell'Accademia d'arte di Baviera. Il 6 dicembre 2006 l'Universit\u00e0 degli Studi di Perugia gli conferisce la laurea \"honoris causa\" in Storia, Filologia e Analisi del testo letterario. Nel 2013 viene presentato alla 70\u00aa Mostra internazionale d'arte cinematografica di Venezia un quarto capitolo della saga di Heimat, intitolato \"Die Andere Heimat - Chronik einer Sehnsucht\", suddiviso in due episodi. \u00c8 il primo film della serie a non essere prodotto per la televisione.\nAlla 76\u00aa Mostra internazionale d'arte cinematografica di Venezia 2019, il documentario \"800 Mal einsam - Ein Tag mit dem Filmemacher Edgar Reitz\" (Otto centinaia di volte solitario - Una giornata con il regista Edgar Reitz) della regista tedesca Anna Hepp ha celebrato la sua prima mondiale. Nel film il giovane regista incontra Edgar Reitz e gli parla del suo passato, presente e futuro."}
{"id": "130206", "revid": "1762097", "url": "https://it.wikipedia.org/wiki?curid=130206", "title": "Strato", "text": ""}
{"id": "130208", "revid": "2093951", "url": "https://it.wikipedia.org/wiki?curid=130208", "title": "Peter H\u00f8eg", "text": "Il padre, Erik H\u00f8eg, \u00e8 avvocato e la madre, Karen Kjellund, \u00e8 una studiosa di filologia classica. Peter si diploma al Frederiksberg Gymnasium nel 1976 e in seguito studia letteratura comparata all'Universit\u00e0 di Copenaghen, completando gli studi nel 1984. Prima di dedicarsi interamente alla scrittura, H\u00f8eg lavora come attore, ballerino, insegnante di recitazione e marinaio, e viaggia in lungo e in largo per il mondo, soprattutto in Africa. Sua moglie Akinyi \u00e8 keniota. \nInizia a scrivere il suo primo romanzo \"La storia dei sogni danesi\", quando frequenta ancora l'universit\u00e0 e ci lavora per sei anni, sottoponendolo a infinite revisioni e acquisendo cos\u00ec una grande capacit\u00e0 di scrittura, fino alla sua pubblicazione nel 1988. Il suo libro successivo, edito nel 1990, \u00e8 \"Racconti notturni\" e fa di lui il principale scrittore danese contemporaneo. Fin dall'inizio H\u00f8eg riceve un grande apprezzamento dalla critica, ma sar\u00e0 solo con la pubblicazione del suo terzo libro, \"Il senso di Smilla per la neve\", che conquister\u00e0 fama internazionale, ricevendo nel 1994 il Premio Dilys (Dilys Award).\nLa vita di H\u00f8eg \u00e8 caratterizzata da un forte impegno sociale, tanto che gli si deve la creazione di una fondazione, la Lolwe Foundation, finalizzata al miglioramento delle condizioni di vita delle donne e dei bambini nel Terzo mondo, un'organizzazione non-profit a cui lo scrittore ha devoluto tutti i proventi dalla vendita del suo libro \"La donna e la scimmia\", pubblicato nel 1996.\nDal suo libro \"Il senso di Smilla per la neve\", un \"giallo\" ambientato tra Copenaghen e i ghiacci della Groenlandia, il regista Bille August ha tratto un film con Julia Ormond (nel ruolo di Smilla), Gabriel Byrne e Vanessa Redgrave.\nI suoi libri sono tradotti in Italia da Bruno Berni e pubblicati da Arnoldo Mondadori Editore."}
{"id": "130210", "revid": "125733985", "url": "https://it.wikipedia.org/wiki?curid=130210", "title": "Trilogia di Valis", "text": "Con Trilogia di Valis si indicano gli ultimi tre libri scritti e pubblicati da Philip K. Dick.\nNell'ordine:\nL'ultimo libro \u00e8 stato pubblicato postumo.\nDescrizione.\nI tre romanzi presentano personaggi diversi e vicende autonome, e sono uniti idealmente soltanto da qualche sporadico riferimento intertestuale. Sono tuttavia considerati una trilogia per l'unit\u00e0 di temi, situazioni e riflessioni. In particolare si nota il passaggio in secondo piano dell'ambientazione e dei \"clich\u00e9\" tipici della fantascienza, ora reinterpretati in chiave religiosa. La trilogia di Valis pu\u00f2 difatti essere letta come l'esposizione della personale visione mistica di Dick, fatta di riferimenti alle speculazioni sul divino recuperate soprattutto dal pensiero ebraico e cristiano nei suoi aspetti pi\u00f9 o meno noti, dal mito di Elia sino agli Esseni, dai vangeli apocrifi sino alla Cabala. Il disegno tracciato dall'autore, secondo alcuni commentatori confuso e sregolato, a detta di molti risente di pesanti influssi derivati dalle esperienze con sostanze stupefacenti o dai disagi psichici dello stesso autore, ma al contempo mostra affinit\u00e0 consapevoli e robuste, sostenute da una notevole quantit\u00e0 di citazioni dirette, con il tardo neoplatonismo e, soprattutto, con lo gnosticismo cristiano.\nIn realt\u00e0 alcuni fatti appurati da Lawrence Sutin, autore della migliore biografia disponibile su Dick (pubblicata in Italia da Fanucci) inducono a sospettare dell'idea di un Dick squilibrato o annebbiato dalle sostanze, che al massimo gli avrebbero dato una lontana ispirazione.\nPrimo, il periodo di sperimentazione con le sostanze di Dick risale alla seconda met\u00e0 degli anni sessanta. Dick aveva cessato di usare sostanze psicotrope gi\u00e0 nei primi anni settanta, per cui non si vede come le droghe possano aver influenzato i suoi scritti dei primissimi anni ottanta. Secondo, Dick non fece quasi mai uso di droghe pesanti, se si eccettua un periodo di uso di anfetamine, e non fu neanche un utilizzatore frequentissimo di psichedelici. In realt\u00e0 pare che abbia sperimentato l'LSD una sola volta, e parti di quell'esperienza si ritroverebbero nel suo romanzo \"Ubik\", pi\u00f9 che nella Trilogia di Valis. \nSe \u00e8 vero che Dick ebbe un periodo di uso frequente di amfetamine (anche dette da noi \"speed\"), le consumava soprattutto per poter lavorare a ciclo continuo, spesso senza dormire, in modo da finire pi\u00f9 rapidamente i suoi romanzi e racconti e piazzarli sul mercato (doveva infatti pagare gli alimenti a pi\u00f9 di una moglie). Terzo, che Dick avesse problemi psichiatrici non \u00e8 da escludere, ma in effetti le uniche persone competenti a diagnosticare la salute mentale di una persona sono gli psichiatri, e non certo i critici letterari; tuttavia, alcuni di essi (p.es. Rabkin) hanno secondo alcuni usurpato le funzioni dello psichiatra, dichiarando che gli ultimi romanzi di Dick erano il parto di una mente malata perch\u00e9 non avrebbero soddisfatto le loro aspettative critiche. In realt\u00e0 per alcuni di questi critici (incluso una delle migliori menti degli studi letterari statunitensi, Fredric Jameson), il problema era forse l'elevata densit\u00e0 di riferimenti religiosi nella Trilogia, che cozzava con la loro formazione marxista.\nEppure un critico di stampo marxista come Darko Suvin ha recentemente rivalutato l'ultima produzione di Dick, giungendo a ipotizzare che proprio il trittico finale raggiunga un livello qualitativo e di profondit\u00e0 concettuale tale da rivaleggiare con quello che precedentemente Suvin stesso aveva posto come culmine della scrittura dickiana, il gruppo di romanzi dei primi anni sessanta (dall\"'Uomo nell'alto castello\" a \"Le tre stimmate di Palmer Eldritch\").\nIl fatto \u00e8 che nella Trilogia Dick compie uno sforzo letterario non indifferente, cercando di darsi ragione del destino della generazione controculturale degli anni '60, che dopo il tentativo di cambiare se non il mondo almeno gli Stati Uniti era sprofondata nell'abuso di droghe pesanti, in un misticismo a volte privo di direzione o nella depressione. Lo fa sfruttando tutte le armi a sua disposizione, cio\u00e8 scrivendo un romanzo assolutamente fantascientifico (\"Divina invasione\"), uno assolutamente realistico (\"La trasmigrazione di Timothy Archer\") e un vero \"tour de force\" narrativo, che fino all'ultima pagina lascia il lettore incerto sulla natura della vicenda raccontata, senza che si possa decidere definitivamente se si tratti di fantascienza o meno (\"Valis\"). In questo, soprattutto, i tre testi sono intimamente collegati, come se Dick avesse voluto dimostrare \"in extremis\" di cosa era capace.\nQuanto alla simbologia, ai concetti, ai temi religiosi, va detto che Dick, tutto sommato, non chiede ai lettori di condividere la sua fede religiosa (continuamente messa in dubbio e interrogata da lui stesso, credente di nessuna chiesa ufficiale): Dick piuttosto usa temi e immagini religiose (e soprattutto testi religiosi, le epistole di Paolo prima di tutto) per costruire romanzi di un'incredibile complessit\u00e0, ma che secondo alcuni non perdono la capacit\u00e0 - paolina, anche questa - di toccare nel profondo il cuore di chi li legge."}
{"id": "130211", "revid": "1543377", "url": "https://it.wikipedia.org/wiki?curid=130211", "title": "Sergio Goycochea", "text": "Caratteristiche tecniche.\nEra uno specialista nel neutralizzare i calci di rigore.\nCarriera.\nNazionale.\nDopo il debutto in nazionale risalente al 1988, si ritrov\u00f2 a difendere la porta dell\"Albiceleste\" finalista al , subentrando dalla seconda partita per l'infortunio occorso al titolare designato Nery Pumpido.\nNel corso di quel mondiale si distinse per alcune decisive parate: dopo avere contribuito al successo nel derby sudamericano degli ottavi contro il ; durante l'epilogo ai tiri di rigore nei quarti di finale contro la neutralizz\u00f2 le conclusioni di Brnovi\u0107 e Had\u017eibegi\u0107; infine nella semifinale contro i padroni di casa dell', devi\u00f2 in calcio d'angolo una punizione di Roberto Baggio e neutralizz\u00f2 poi, ancora ai rigori, i tiri di Donadoni e Serena. In finale la sua nazionale perse 0-1 contro la , con gol su calcio di rigore di Andreas Brehme, il quale tir\u00f2 un rasoterra potente e preciso a fil di palo alla destra di Goycochea, il quale riusc\u00ec solo a sfiorare.\nImpostosi come titolare della nazionale argentina nella prima met\u00e0 degli anni novanta, prese parte alle vittorie nella Coppa re Fahd 1992 (antesignana della FIFA Confederations Cup) e alla \"doppietta\" in Copa Am\u00e9rica nelle edizioni di e , in quest'ultimo caso venendo inoltre premiato quale migliore giocatore dell'edizione. Chiuse la sua esperienza con l\"Albiceleste\" in occasione del , declassato a \"dodicesimo\" di Luis Islas.\nDopo il ritiro.\nDopo il ritiro \u00e8 diventato giornalista sportivo e conduttore televisivo. Ha inoltre partecipato, insieme a Diego Armando Maradona, al programma TV \"La noche del Diez\". Ha recitato anche nella telenovela \"Por amarte as\u00ed\"."}
{"id": "130212", "revid": "827882", "url": "https://it.wikipedia.org/wiki?curid=130212", "title": "Ersatz", "text": "Ersatz (\"surrogato\" in lingua inglese e tedesca) pu\u00f2 indicare:"}
{"id": "130215", "revid": "1369234", "url": "https://it.wikipedia.org/wiki?curid=130215", "title": "Barbie", "text": "Barbie \u00e8 una linea di \"fashion doll\" commercializzata dalla Mattel a partire dal 9 marzo 1959 e incentrata su una giovane donna statunitense. Il vero nome di Barbie \u00e8 Barbara Millicent Roberts ed \u00e8 nata a Willow, Wisconsin. \u00c8 la bambola pi\u00f9 venduta al mondo ed elemento di punta della sua casa di produzione. Il prodotto della linea pi\u00f9 venduto \u00e8 stata la Totally Hair Barbie, con capelli acconciabili lunghi fino ai piedi della bambola, distribuita nel 1992. Barbie \u00e8 stato anche il primo giocattolo ad avere una strategia di mercato basata massicciamente sulla pubblicit\u00e0 televisiva, strategia successivamente ripresa da altri; gli spot per molti anni sono stati caratterizzati dalla melodia di \"Georgy Girl\", hit del gruppo musicale The Seekers. Si stima che oltre un miliardo di Barbie siano state vendute in almeno 150 nazioni, e la Mattel ha dichiarato che vengono vendute tre Barbie al secondo.\nStoria.\nMentre Ruth Handler (1916-2002) guardava sua figlia Barbara giocare con bambole di carta, si rese conto che spesso le piaceva dare alle bambole ruoli da adulti. All'epoca la maggior parte delle bambole rappresentava neonati. Intuendo che poteva trattarsi di una ottima scelta di mercato, Ruth sugger\u00ec l'idea di una linea di bambole dall'aspetto adulto a suo marito Elliot, cofondatore della casa di giocattoli Mattel. Inizialmente l'idea non sembr\u00f2 entusiasmarlo molto ma, dopo che seppe di una bambola simile commercializzata in Germania (la \"Bild Lilli\"), si disse d'accordo. Ruth, aiutata dall'ingegnere Jack Ryan, cre\u00f2 la prima Barbie, a cui fu dato il nome della figlia, Barbara. La bambola esord\u00ec nei negozi il 9 marzo 1959, con un costume da bagno zebrato, la pelle chiara e i capelli neri legati in una lunga coda; successivamente per\u00f2 sarebbe apparsa quasi sempre bionda. Costruita in Giappone, nel primo anno ne furono venduti 350.000 esemplari. L'8 marzo 1974 venne prodotta per la prima volta a San Francisco una Barbie snodabile.\nBiografia del personaggio.\nMentre Barbie si rivelava uno dei giocattoli pi\u00f9 venduti al mondo, Mattel ne accresceva il mito con una vera e propria biografia, assegnandole un nome completo, Barbara Millicent Roberts, oltre a una famiglia, un fidanzato (il connazionale Ken) e un gruppo di amici provenienti da vari Paesi, che costituivano un nuovo sistema di personaggi e relativi accessori da vendere a bambine e collezionisti.\nFamiglia\nAmici\nLa migliore amica di Barbie \u00e8 Midge, un personaggio scomparso per molti anni e recuperato da Mattel solo nel terzo millennio. Midge \u00e8 sposata con Alan, dal quale ha avuto tre figli. Tra le persone frequentate da Barbie ci sono poi i membri della Heart Family (nota in Italia come \"Famiglia Cuore\"), formata inizialmente da Todd - omonimo del fratello di Barbie - e sua moglie Tracy: i due hanno generato diversi figli, tra cui una coppia di gemelli (la Mattel ha poi finito per trasformarli in protagonisti di una linea ludica autonoma, lanciando anche le figure dei nonni e tutta una serie di accessori). Barbie ha inoltre molti amici di etnie differenti, i pi\u00f9 importanti dei quali sono la chicana Teresa e gli afroamericani Christie e Steven (fidanzati fra loro). Non si pu\u00f2 poi non far parola di Summer, la sorella di Blaine, ovvero colei che ha presentato il surfista a Barbie. L'elenco degli amici di Barbie comprende anche Julia (la prima bambola afroamericana della serie), Jamie, Casey, Stacey, Ginger (compagna di scuola di Skipper), Kelley, Cara, Marie Osmond (personaggio ispirato all'omonima cantante), PJ, Nikky, Nia, Miko/Kira, Whitney, Laura, Tara Lynn, Marina, Shani, Maoni, Lea, Kayla, Chelsie, Becky (una ragazza disabile), Tori, Nichelle, Raquelle.\nAltre informazioni\nBarbie avrebbe frequentato la Willows High School nella sua cittadina natale, Willows (Wisconsin), e la Manhattan International High School a New York (ispirata alla reale Stuyvesant High School). Parla 50 lingue ma non ha mai conseguito una laurea. Ha traslocato pi\u00f9 volte e svolto le professioni pi\u00f9 disparate. Barbie ha avuto 38 animali: gatti, cani, cavalli, un panda, un cucciolo di leone e persino una zebra e un'orca. Ha guidato decappottabili rosa, camper e molti altri veicoli. Possiede un brevetto di volo per aerei commerciali, sui quali ha lavorato anche come hostess. \nIl 12 agosto 2004 Barbie ha annunciato la sua campagna elettorale per diventare presidente degli Stati Uniti, rappresentando il Partito delle Ragazze, con un vero e proprio programma messo per iscritto da Mattel.\nNon \u00e8 mancata una Barbie astronauta, uscita negli anni 80 con ottimi riscontri di vendite; nel 2021 la Mattel ne ha prodotto una nuova versione, avente stavolta il volto di una donna reale, Samantha Cristoforetti, la prima italiana inserita negli equipaggi dell'Agenzia Spaziale Europea. Nello stesso anno la Mattel ha lanciato una Barbie con le fattezze della biologa britannica Sarah Gilbert, divenuta nota per aver messo a punto uno dei vaccini contro il Covid-19. "}
{"id": "130216", "revid": "3732", "url": "https://it.wikipedia.org/wiki?curid=130216", "title": "Eutiche", "text": " \nBiografia.\nL'uomo e la dottrina.\nDella prima fase della vita di Eutiche non si hanno molte informazioni. Fu discepolo di un tale Massimo. Diventato presto monaco, fu ordinato sacerdote. Ammirato per la sua piet\u00e0, fu eletto archimandrita di un convento nei pressi di Costantinopoli. Un suo discepolo, l'eunuco Crisafio, divenne ministro dell'imperatore Teodosio II. Per questo motivo Eutiche godette di grande stima alla corte di Costantinopoli. Eutiche cominci\u00f2 ad essere citato nei documenti dell'epoca in tarda et\u00e0, alla veneranda et\u00e0 di settant'anni.\nAnti-nestoriano convinto, agli inizi degli anni 440 entr\u00f2 in dura polemica contro le idee nestoriane. Nonostante il loro propugnatore vivesse in esilio dal 435, il nestorianesimo (l'eresia secondo la quale in Cristo la persona umana e la persona divina sono nettamente distinte) continuava a diffondersi in molti ambienti.\nSostenitore dell'insegnamento del Patriarca di Alessandria Cirillo, approvato solennemente al Concilio di Efeso nel 431, Eutiche radicalizz\u00f2 ulteriormente la divinit\u00e0 del Cristo fino a darle un ruolo totalmente predominante sull'umanit\u00e0, affermando che dopo l'unione di Dio con la natura umana (l'incarnazione) fosse prevalsa la natura divina. Ci\u00f2 equivaleva per\u00f2 a dissolvere la natura ipostatica propugnata ad Efeso. \nLo scontro con Flaviano.\nIl Sinodo di Costantinopoli (448) e il \"Latrocinium Ephesi\".\nL'estremismo teologico di Eutiche era profondamente inviso al Patriarca di Costantinopoli Flaviano, a causa dell'influenza religiosa che il monaco esercitava nella corte imperiale grazie alla presenza di Crisafio. L'8 novembre 448 Flaviano tent\u00f2 di mettere a tacere Eutiche, riunendo il Sinodo permanente a Costantinopoli; il 22 novembre 30 vescovi e 24 archimandriti sottoscrissero la condanna delle sue proposizioni teologiche.\nIl vecchio archimandrita, messo alle strette anche da Eusebio, vescovo di Dorileo, decise di ricorrere direttamente a Teodosio II, vicino alle posizioni eutichiane grazie anche all'influenza che su costui aveva il patriarca di Alessandria, Dioscoro. L'imperatore ordin\u00f2 la revisione del processo a Eutiche: una prima sentenza fu emanata da un nuovo Sinodo, riunito il 13 aprile 449 a Costantinopoli, ma 34 vescovi confermarono il giudizio negativo; un nuovo consiglio si tenne il 27 aprile seguente, con lo stesso risultato di condanna per Eutiche.\nNonostante ci\u00f2, su richiesta di Dioscoro, l'8 agosto 449 l'Imperatore Teodosio convoc\u00f2 ad Efeso un Concilio ecumenico per \u00abfar rispettare la vera fede, custode e sostegno dell'unit\u00e0 del suo impero\u00bb. Il Concilio non solo riabilit\u00f2 Eutiche e i monofisiti, ma costrinse Flaviano a dimettersi da Patriarca.\nCalcedonia e la fine di Eutiche.\nAlla morte dell'imperatore Teodosio nel 450, gli ortodossi ottennero dall'imperatrice Pulcheria, poi canonizzata, la convocazione di un nuovo Concilio ecumenico che si tenne a Calcedonia nell'ottobre del 451. A Calcedonia il monofisismo venne condannato e furono esiliati sia Dioscoro, che mor\u00ec nel 454, che Eutiche. Il concilio stabil\u00ec che in Cristo esistono due nature (\"dyo physeis\") dopo l'Incarnazione, e una sola persona (\"prosopon\") e sostanza (\"ypostasis\")."}
{"id": "130217", "revid": "120913487", "url": "https://it.wikipedia.org/wiki?curid=130217", "title": "Opera reticolata", "text": "L'opera reticolata (\"opus reticulatum\" o \"reticolatum\") \u00e8 una tecnica edilizia romana tramite cui si realizza il paramento di un muro in opera cementizia.\nA Roma e nei dintorni fu utilizzata soprattutto a partire dalla prima met\u00e0 del I secolo a.C. (\"opera quasi reticolata\") e in epoca augustea. Anche dopo l'introduzione dell'opera laterizia se ne continu\u00f2 l'uso ancora nella seconda met\u00e0 del II secolo d.C., con ammorsamenti in mattoni sugli spigoli (opera mista o \"opus mixtum\").\nInizialmente consistette in una variante pi\u00f9 evoluta dell'opera incerta, in quanto nell'opera reticolata le pietre che formavano il paramento del muro venivano preparate prima della messa in opera a forma irregolarmente piramidale a base quadrata e disposte quindi con la base in vista, mentre la punta affondava nel cementizio. La disposizione veniva a creare un irregolare reticolo diagonale sulla superficie della parete (\"opera quasi reticolata\").\nSuccessivamente furono utilizzati \"cubilia\" (o pi\u00f9 impropriamente \"tufelli\") con base quadrata perfettamente regolare e assolutamente uniformi, che venivano disposti in file regolari con i lati a 45\u00b0 rispetto alla linea orizzontale. I lati dei \"cubilia\" erano separati da un leggero strato di malta: dopo la realizzazione del paramento sulle due facce del muro, veniva colato all'interno il cementizio che ne costituiva la struttura e la costruzione procedeva a strati successivi. La forma piramidale dei cubilia con la punta rivolta verso l'interno faceva s\u00ec che la coesione tra la massa del cementizio e dei blocchi del paramento fosse molto resistente avendo una grande superficie di appoggio per il legante.\nL'effetto finale sulla parete era quello di creare un reticolo regolare disposto in diagonale. Normalmente il paramento veniva quindi rivestito da intonaco, ma in alcuni casi (esempi in opera mista ad Ostia antica, dove la vicinanza al mare rendeva poco durevole l'intonaco applicato sulle pareti esterne) se ne sfruttarono anche le propriet\u00e0 decorative, alternando file di \"cubilia\" in tufo (giallastro o rossastro) e in selce nerastra."}
{"id": "130218", "revid": "4141", "url": "https://it.wikipedia.org/wiki?curid=130218", "title": "Succedaneo", "text": ""}
{"id": "130220", "revid": "1494169", "url": "https://it.wikipedia.org/wiki?curid=130220", "title": "Brigata Abu Hafs al-Masri", "text": "Il gruppo terroristico Ab\u016b \u1e24af\u1e63 al-Ma\u1e63r\u012b, o semplicemente Brigata al-Ma\u1e63r\u012b (), \u00e8 una formazione paramilitare di matrice fondamentalista sunnita che ha rivendicato la paternit\u00e0 degli attentati di Madrid l'11 marzo 2004 e di Londra il 7 luglio 2005.\nLa sua esistenza \u00e8 stata molte volte messa in dubbio, ma si dice che sia una delle fazioni gihadista maggiormente legate alla cupola terroristica di al-Q\u0101\u02bfida. Il nome del gruppo deriva dal nome di battaglia di Mohammed Atef, capo militare e numero 3 di al-Q\u0101ida, nonch\u00e9 consuocero di Osama Bin Laden, morto durante i bombardamenti statunitensi in Afghanistan, durante l'omonima guerra.\nLe loro azioni hanno provocato attualmente la morte di 243 persone (191 a Madrid e 52 a Londra). La Brigata al-Ma\u1e63r\u012b continuano ininterrottamente da molti mesi a minacciare azioni di guerra, anche con armi non convenzionali, in Europa e soprattutto in Italia, Paesi Bassi e Danimarca. Come condizione per non svolgere azioni di guerra, il gruppo chiede il ritiro dei contingenti stranieri della coalizione dall'Iraq.\nIl gruppo sembra sia formato maggiormente da maghrebini e nordafricani, ma anche da vicino-orientali ed estremisti arabi e non-arabi (pakistani, sauditi, yemeniti e giordani). Nonostante la loro popolarit\u00e0, la Brigata al-Ma\u1e63r\u012b, fino adesso hanno rilasciato solo dichiarazioni sul WEB, senza mai aver fatto un'apparizione visiva, come invece sono soliti fare i gruppi terroristici agenti in Iraq, soprattutto per la rivendicazione di sequestri.\nCritiche.\nPer alcuni la Brigata \u00e8 semplicemente un nome di comodo a cui vengono attribuiti attentati di origine totalmente diversa. A questo proposito sono significative le rivendicazioni comparse su siti web su cui chiunque avrebbe potuto scrivere.\nAnche il fatto che l'organizzazione sia comparsa improvvisamente dal nulla in occasione di attentati di notevole entit\u00e0 desta molte perplessit\u00e0."}
{"id": "130223", "revid": "697352", "url": "https://it.wikipedia.org/wiki?curid=130223", "title": "Ombelico", "text": "L'ombelico \u00e8 ci\u00f2 che rimane della recisione praticata al cordone ombelicale al momento della nascita: la sua forma e dimensione viene determinata dal successivo processo di cicatrizzazione dei tessuti.\nPosto tra i due muscoli retti dell'addome, ad esso \u00e8 ancorato il fegato mediante il legamento rotondo, vestigia della vena ombelicale che, dalla placenta, porta al feto sangue con ossigeno e nutrienti.\nCome si forma l'ombelico.\nL'ombelico si forma tramite un processo abbastanza lento.\nDopo il parto, il cordone ombelicale viene reciso, e al moncone ombelicale viene fatto un nodo e poi viene fasciato.\nIl moncone ombelicale per cadere deve essiccarsi, quindi \u00e8 buona norma non inumidirlo in continuazione, ma cambiare solo la garza sterile che lo racchiude.\nIl moncone dal colore grigio, diventer\u00e0 verde poich\u00e9 sta essiccandosi.\nQuando il moncone sar\u00e0 totalmente secco, si stacca dall'addome del neonato.\nEstetica.\nL'ombelico varia da persona a persona. La sua forma e dimensione non costituiscono per\u00f2 un carattere genetico e, quindi, il suo aspetto pu\u00f2 essere utilizzato per distinguere due gemelli monozigoti.\nIncavato o sporgente.\nL'ombelico \u00e8 prima di tutto rilevabile in due aspetti:\nNel primo caso l'ombelico appare come una depressione, e visto da lontano d\u00e0 l'impressione di un foro. \u00c8 l'ombelico pi\u00f9 comune sia nelle donne che negli uomini.\nNel secondo caso, piuttosto raro, un pezzo del cordone ombelicale tende a fuoriuscire dalla sua cavit\u00e0. \nQuesto ombelico si pu\u00f2 incontrare facilmente nei bambini nei primi anni di vita, per poi rientrare automaticamente con il corso degli anni.\nNelle donne in gravidanza tuttavia, a partire dal sesto mese l'ombelico tende all'eversione dalla sua cavit\u00e0 a causa della pressione del feto sul ventre, per poi rientrare normalmente dopo il parto.\nIl bordo.\nIl bordo \u00e8 la parte esterna dell'ombelico che introduce al fondo.\nGeneralmente su questa parte vengono applicati i piercing.\nQuesta parte pu\u00f2 essere di due tipi:\nIl tipo striato \u00e8 molto comune e si rappresenta con delle piccole torsioni all'inizio e all'interno dell'ombelico.\nIl fondo dell'ombelico.\nIl fondo dell'ombelico \u00e8 la parte meno visibile (nelle persone con ombelico incavato) ma la pi\u00f9 delicata in quanto \nAnche qui si sono rilevati dei gruppi estetici scoprendo che in alcuni tipi il fondo si rappresenta liscio oppure con dei solchi evidenziati oppure lievi.\nLe torsioni sono delle piccole righe verticali che giacciono sul fondo dell'ombelico. Questo fenomeno dipende sempre dalla cicatrizzazione dei tessuti.\nIl nodo.\nIl nodo \u00e8 la parte centrale del fondo. Non compare in tutti i soggetti.\nHa la dimensione di un neo di forma media e talvolta pu\u00f2 essere sporgente.\nLa forma.\nEsistono sempre nuove forme per quanto riguarda l'ombelico. Le pi\u00f9 conosciute sono:\nLa profondit\u00e0.\nLa profondit\u00e0 dell'ombelico si pu\u00f2 suddividere in tre categorie:\nLa dimensione.\nL'ombelico pu\u00f2 apparire in varie dimensioni; quando \u00e8 troppo dilatato, esso pu\u00f2 apparire sproporzionato rispetto al proprio corpo.\n\u00c8 possibile ricorrere a questi interventi attraverso l'ombelicoplastica.\nIl colore.\nSolitamente il colore dell'ombelico s'intona con quello della pelle del resto del corpo.\nIn alcuni soggetti per\u00f2 il colore pu\u00f2 variare dal rosso, marroncino, marrone tendente al nero oppure verdastro.\nPiercing dell'ombelico.\nSu un uso storico ed etnografico in merito al piercing dell'ombelico, mancano fonti affidabili. Le notizie concernenti tale pratica nella storia sono infatti per lo pi\u00f9 infondate e basate sul mito creato da Doug Malloy nel suo pamphlet, ampiamente screditato, \"Body &amp; Genital Piercing in Brief\".\nAl giorno d'oggi il piercing all'ombelico \u00e8 una delle forme di piercing pi\u00f9 comuni, diffuso a partire dagli anni novanta del XX secolo anche grazie all'esibizione di tale tipo di modificazione corporea da parte di varie celebrit\u00e0 del mondo della musica, dello spettacolo e della moda.\nLa chirurgia estetica.\nOggi, grazie alla chirurgia estetica, \u00e8 possibile modificare la forma, l'aspetto e la dimensione del proprio ombelico: si tratta dell'\"ombelico plastica\".\nL'intervento all'ombelico viene eseguito in anestesia locale e pu\u00f2 durare dai 20 minuti ai 30 minuti.\nLe correzioni per un ombelico pi\u00f9 rotondo.\nSe l'ombelico \u00e8 \"a mandorla\" si pu\u00f2 operare per farlo diventare pi\u00f9 rotondo.\nVengono asportate due strisce di cute (sopra, sotto o destra, sinistra a seconda dei casi).\nL'ombelico apparir\u00e0 quindi in una forma pi\u00f9 tonda.\nAlla fine dell'intervento il chirurgo con piccole strisce di cerotto chiude i punti e chiude l'intera parte con un tampone di garza sterile.\nLe correzioni per un ombelico pi\u00f9 piccolo.\nPer rimpicciolire un ombelico grande si effettua un'incisione attorno alla circonferenza dell'ombelico, si asporta un piccolo anello di cute e poi si stringe mediante una sutura continua.\nPoi si tira il filo e l'ombelico si rimpicciolisce fino alla dimensione desiderata. Il bordo dell'ombelico, nel corso della cicatrizzazione, assume un contorno irregolare che \u00e8 simile a quello naturale.\nAlla fine si applicano strisce di cerotti e una garza sterile.\nLe correzioni per un ombelico pi\u00f9 incavato.\nSe l'ombelico \u00e8 sporgente, quest'ultimo si pu\u00f2 correggere asportando la pelle in eccesso tramite un potente laser che \u00e8 in grado di vaporizzare la cute al momento del suo passaggio.\nAlla fine, si medica il tutto con garza sterile e cerotto.\nLe correzioni per un ombelico pi\u00f9 grande.\nPer ultimo, \u00e8 possibile anche ingrandire un ombelico piccolo: dopo aver inciso la forma desiderata, si applica un tappo in silicone (modellato) sull'incisione.\nQuesto \u00e8 l'unico intervento che non necessita di punti.\nInfatti, dopo che il tappo \u00e8 stato fissato con il tampone di garza sterile, dopo la cicatrizzazione il tappo viene tirato, asportando cos\u00ec anche il pezzo di tessuto che rendeva l'ombelico pi\u00f9 piccolo.\nI tempi di guarigione.\nPrima di chiarire i tempi di guarigione \u00e8 opportuno sapere che dovranno essere necessariamente assunti, dopo l'intervento, dei medicinali antinfiammatori e un antibiotico (4 - 5 giorni).\nPer quanto riguarda i tempi di guarigione, avviene, per tutti i casi, nel giro di 14 o 15 giorni, fatta eccezione l'intervento per l'ombelico sporgente effettuato con il laser: esso infatti richiede solo 7 giorni.\nErotismo.\nL'ombelico \u00e8 una zona erogena.\nMolti infatti (di ambo i sessi), sono attratti dall'ombelico femminile e fin dall'antichit\u00e0 l'ombelico \u00e8 stato considerato come una delle principali zone che esaltavano la femminilit\u00e0 umana (basti pensare al Cantico dei Cantici, alla danza del ventre, alle danze polinesiane e alla cultura indiana secondo la quale l'energia femminile denominata shakti risiede proprio all'interno dell'ombelico, a tal proposito si ricorda il fatto che \u00e8 uso e costume fra le donne indiane incastonare monili o gioielli \u2013 tecnica differente dal piercing in quanto non c'\u00e8 perforazione della pelle \u2013 all'interno dell'ombelico proprio per esaltare tale parte che viene esposta spesso grazie alla conformazione del sari). Recenti studi affermano che l'ombelico femminile possa essere utilizzato come indicatore dello stato di salute genetico di una persona oltre che come segno di predisposizione alla gravidanza: la preferenza delle persone sarebbe maggiore (ma non assoluta) nei confronti degli ombelichi femminili a forma di ovale verticale e per quelli a forma di T proprio perch\u00e9 sarebbero un segno di fertilit\u00e0.\nA volte la moda femminile dell'ombelico scoperto \u00e8 giudicata pericolosa per la salute o volgare."}
{"id": "130226", "revid": "184755", "url": "https://it.wikipedia.org/wiki?curid=130226", "title": "Laminazione prodotta da decantazione", "text": "La laminazione prodotta da decantazione si forma quando la corrente di un fluido non \u00e8 pi\u00f9 in grado di muovere o di sostenere in turbolenza le particelle di sedimento in esso presenti. Il sedimento inizia, quindi, a depositarsi drappeggiando le superfici di deposito preesistenti.\nEsistono tre modalit\u00e0 diverse di deposizione:\nLa gradazione.\nQuesto tipo di deposizione per decantazione si forma in sospensioni diluite di sedimento a diversa granulometria. Ci\u00f2 \u00e8 possibile quando l'apporto sedimentario \u00e8 caratterizzato da granulometrie sempre minori per progressiva diminuzione della velocit\u00e0 e capacit\u00e0 della corrente; oppure quando si ha una brusca diminuzione della velocit\u00e0 della corrente che permette a tutte le particelle di rimanere in sospensione e di depositarsi in tempi diversi in rapporto alle loro caratteristiche fisiche.\nLa flocculazione.\nIn questo caso avviene che pi\u00f9 particelle di sedimento si aggregano fra loro a formare dei fiocchi che cadono ad una velocit\u00e0 maggiore di quella di una singola particella.\nQuesto tipo di deposizione avviene in sospensioni ad alta concentrazione oppure in sospensioni caratterizzate da variazioni di salinit\u00e0. Questo processo \u00e8 tipico di ambienti pelagici dove si formano preferenzialmente i fanghi.\nLa decantazione particellare.\nLa decantazione particellare si attiva in sospensioni diluite e stabili da un punto di vista elettrochimico. In questo caso ogni singola particella si deposita singolarmente. Questo tipo di deposizione \u00e8 caratteristico di ambienti lacustri."}
{"id": "130234", "revid": "4175", "url": "https://it.wikipedia.org/wiki?curid=130234", "title": "Darwin Awards", "text": "Il Darwin Award (letteralmente, \"Premio Darwin\") \u00e8 un riconoscimento umoristico assegnato su base annuale a qualsiasi individuo (spesso alla memoria) che, secondo gli ideatori dello stesso premio, \u00absi sono adoperati per la protezione del patrimonio genetico dell'umanita tramite l'estremo sacrificio di autosopprimersi nella maniera pi\u00f9 spettacolare e idiota possibile\u00bb.\nNato come premio simbolico assegnato per gioco nel 1985 su Usenet, acquis\u00ec via via pi\u00f9 importanza tanto da avere un proprio sito web dal 1993 e una produzione libraria dall'alba del XXI secolo.\nTra i principali requisiti che concorrono a rendere idonei per il premio, figurano le maniere meno intelligenti di autodanneggiarsi fino alla morte o all'incapacit\u00e0 pratica di riprodursi.\nIl premio si ispira al nome dello scienziato inglese Charles Darwin, il primo a definire e a spiegare il meccanismo biologico dell'evoluzione.\nIl premio \u00e8 puramente simbolico, non esistono ricompense n\u00e9 in denaro n\u00e9 in altre forme n\u00e9, infine, consegna di trofei, ma l'iscrizione in un albo che preserva i nomi dei vincitori.\nIl comitato d'assegnazione dei premi ha anche un audit interno per smontare, anche a distanza di tempo, le storie inventate o erroneamente riportate e che hanno portato al conferimento del riconoscimento.\nTra gli esempi veramente avvenuti che hanno portato al conferimento del premio, figurano l'aver fatto il giocoliere con delle bombe a mano (Croazia, 2001), aver ripreso dei paracadutisti in caduta libera senza aver a propria volta indossato il paracadute (Stati Uniti, 1987), avere usato una fiamma libera d'accendino per controllare se una cisterna di carburante fosse vuota (Brasile, 2002) o riscaldare una lava lamp su una stufa (Stati Uniti, 2004, fenomeno di cui si occup\u00f2 anche il programma televisivo \"MythBusters\").\nL'intero processo di assegnazione dei premi \u00e8 supervisionato dalla creatrice del progetto, Wendy Northcutt, alias \"Darwin\".\nRegole.\nRequisiti.\nI cinque requisiti per ottenere il Darwin Award sono:\nInoltre i candidati devono essere stati \"scoperti\" nell'anno della candidatura. Ad esempio, se il vincitore di una gara di nascondino svoltasi cinque anni fa \u00e8 scomparso, deve essere nominato entro un anno dal ritrovamento dello scheletro.\nCause di non idoneit\u00e0.\nLe seguenti cause sono state dichiarate non sufficienti per l'idoneit\u00e0 al premio, in quanto non abbastanza fuori dal comune o contrarie, in qualsiasi forma, ai criteri anzi esposti\nMotti.\nTra i tanti motti citiamo:\nStoria.\nWendy Northcutt inizi\u00f2 a raccogliere le storie nel 1993, quando era studentessa alla Stanford University. Diede il via ad una piccola mailing list di suoi amici, e quando questi iniziarono ad inoltrare le e-mail, lei inizi\u00f2 a ricevere candidature da tutto il mondo. Quando il server dell'universit\u00e0 fu sovraccaricato, spost\u00f2 il progetto sul sito internet darwinawards.com, dove risiede tutt'oggi.\nCinema.\nIl premio ha ispirato un film del 2006, intitolato \"The Darwin Awards\" con Joseph Fiennes e Winona Ryder.\nLibri.\nSono stati pubblicati tre libri con le migliori storie:"}
{"id": "130235", "revid": "228587", "url": "https://it.wikipedia.org/wiki?curid=130235", "title": "Laminazione prodotta da correnti ondulatorie", "text": "La laminazione prodotta da correnti ondulatorie \u00e8 prodotta da ripples da onda. \nEssa si distingue dalla stratificazione incrociata prodotta da ripples da corrente in quanto, in questo caso, i foreset formano discontinuit\u00e0 non come elementi singoli ma associati insieme.\nTipi di stratificazione.\nLe correnti oscillatorie possono generare i seguenti tipi di stratificazione:\nLa laminazione di tipo chevron.\nI ripples tendono a formare delle cuspidi.\nLa laminazione di tipo offshots.\nSi forma con correnti ad elevata energia ed assume il classico aspetto a fibra muscolare.\nLa laminazione gibbosa (hummocky).\nQuesto tipo di stratificazione \u00e8 associata a correnti ad alta energia oppure a eventi eccezionali come una tempesta.\nEssa \u00e8 caratterizzata da una inclinazione delle lamine o degli strati minore di 10\u00b0 e dalla loro sistematica variazione laterale di spessore. La superficie superiore pu\u00f2 essere leggermente ondulata o piatta, ma spesso \u00e8 erosa dal moto ondoso. Di solito si rinviene in depositi sabbiosi.\nBeach cross bedding.\nQuesta laminazione \u00e8 caratteristica della zona di battigia, dove le lamine che immergono verso il mare sono prodotte dal moto ondoso. L'angolo di inclinazione delle lamine varia da 2\u00b0 a 10\u00b0. Eccezionalmente si ritrova anche nei sistemi barriera-laguna dove la spiaggia forma una barra che divide il mare aperto dalla laguna. In questo ambiente si ritrovano quindi anche lamine inclinate verso terra."}
{"id": "130236", "revid": "110157", "url": "https://it.wikipedia.org/wiki?curid=130236", "title": "Dietwil", "text": "Dietwil (toponimo tedesco; informalmente anche Kleindietwil o Dietwil im Reusstal) \u00e8 un comune svizzero di 1\u00a0324 abitanti del Canton Argovia, nel distretto di Muri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "130237", "revid": "339392", "url": "https://it.wikipedia.org/wiki?curid=130237", "title": "Al Masri", "text": ""}
{"id": "130239", "revid": "339392", "url": "https://it.wikipedia.org/wiki?curid=130239", "title": "Abu Hafs al Masri", "text": ""}
{"id": "130242", "revid": "287204", "url": "https://it.wikipedia.org/wiki?curid=130242", "title": "Peter Hoeg", "text": ""}
{"id": "130244", "revid": "110157", "url": "https://it.wikipedia.org/wiki?curid=130244", "title": "Honau", "text": "Honau (toponimo tedesco) \u00e8 un comune svizzero di 380 abitanti del Canton Lucerna, nel distretto di Lucerna Campagna. \u00c8 stato istituito nel 1814 per scorporo dal comune di Root."}
{"id": "130245", "revid": "767487", "url": "https://it.wikipedia.org/wiki?curid=130245", "title": "Huaibei", "text": "Huaibei \u00e8 una citt\u00e0 cinese nella provincia di Anhui.\nSi trova in un distretto carbonifero importante per cui ha avuto una forte crescita che l'ha portata ad avere circa 800\u00a0000 abitanti solamente nella parte urbana.\nHuaibei \u00e8 la sede di un istituto magistrale.\nAmministrazione.\nLa citt\u00e0-prefettura amministra quattro divisioni di livello-contea, rappresentate da tre distretti e una contea:"}
{"id": "130248", "revid": "192549", "url": "https://it.wikipedia.org/wiki?curid=130248", "title": "Straniero in terra straniera", "text": "Straniero in terra straniera (\"Stranger in a Strange Land\") \u00e8 un romanzo di fantascienza scritto da Robert A. Heinlein e pubblicato nel 1961.\nIl libro, il cui titolo \u00e8 una citazione biblica di Mos\u00e8, fu un best seller e attrasse molti lettori che normalmente non avrebbero letto fantascienza. La controcultura dei tardi anni sessanta fu influenzata dai suoi temi libertari e di libert\u00e0 sessuale. \"Straniero in terra straniera\" venne scritto anche come tentativo deliberato di sfidare le consuetudini sociali.\nIl romanzo narra la storia di Valentine Michael Smith, un essere umano allevato dai marziani su Marte che ritorna sulla Terra terminata l'adolescenza, e della sua interazione con la cultura terrestre. La storia descrive l'adattamento e la comprensione del giovane agli esseri umani e alla loro cultura, descritta come una versione amplificata degli Stati Uniti consumistica e guidata dai media del XX secolo. Nel corso della storia Heinlein usa l'apertura mentale di Smith per criticare le istituzioni come il denaro, la monogamia e la paura della morte.\nUna gran parte del romanzo \u00e8 didattica, dato che consiste di lunghi dialoghi del personaggio di Jubal Harshaw, uno scrittore fittizio che agisce come portavoce e alter ego di Heinlein sulla falsariga dei mentori presenti in altre opere dell'autore, presentando molti punti di vista che esemplificano evidentemente le opinioni dello scrittore, come espresse in generale nella sua narrativa. Questa \u00e8 una caratteristica meno accentuata che in altri romanzi che contengono dei portavoce di Heinlein (come per esempio \"Il gatto che attraversa i muri\", \"Fanteria dello spazio\" e \"Lazarus Long l'immortale\"), poich\u00e9 il duro realismo - simile a quello di Mark Twain - di Harshaw viene effettivamente contrastato dal punto di vista mistico e alieno di Smith e in diversi punti l'opinione di Harshaw si dimostra sbagliata. Smith infine santifica Harshaw come santo patrono della Chiesa (con gran dispetto, inizialmente, di Harshaw).\nL'editore di Heinlein gli chiese di ridurre la lunghezza del manoscritto originale (che ammontava a 220.000 parole) e di rimuovere una scena di sesso. Il risultato finale fu la versione di circa 160.000 parole pubblicata nel 1961 che ricevette un Premio Hugo. Dopo la morte di Heinlein nel 1988, sua moglie Virginia trov\u00f2 un editore per l'edizione originale che venne pubblicata nel 1991. Come per \"Una famiglia marziana\" i critici non concordano su quale sia la versione migliore.\nTrama.\nIl giovane Michael Valentine Smith, figlio orfano di due astronauti che \u00e8 stato allevato su Marte dai Marziani, viene riportato a \"casa\" sulla Terra, dove viene a tutti gli effetti imprigionato dal governo in un ospedale. Fugge dall'ospedale con l'aiuto dell'infermiera Gillian Boardman, come parte di un piano di un popolare giornalista.\nSuccessivamente Boardman e Smith si nascondono da Jubal Harshaw, un milionario eccentrico. I cinque dipendenti di Harshaw, insieme a Gillian, spiegano a Smith i costumi e il comportamento umano (incluso il sesso) che egli inizialmente non comprende. Dimostra di possedere capacit\u00e0 psichiche e un'intelligenza superumana, accoppiati a un'ingenuit\u00e0 da bambino e a un fascino irresistibile. Quando Jubal cerca di spiegargli la religione, Smith comprende il concetto di Dio solo come \u00abuno che grocca\u00bb, il che include ogni persona vivente (nel linguaggio marziano, \"groccare\" significa letteralmente \"bere\" e figurativamente \"comprendere\", \"amare\" o \"essere uno con\"). A causa della sua educazione su un pianeta diverso, molti concetti umani come la guerra, gli abiti e la gelosia gli sono estranei.\nIl governo riesce infine a ritrovarlo (motivato dalla possibilit\u00e0 ipotetica che Smith possa reclamare legalmente il possesso dell'intero pianeta Marte) e tenta di arrestarlo nuovamente, ma Smith fa sparire i primi militari arrivati per rapirlo. Successivamente il governo viene fermato dalla paura di un'esposizione mediatica di quanto sta avvenendo e viene forzato a firmare un accordo.\nSmith, ora pi\u00f9 maturo, decide di lasciare la casa di Harshaw in compagnia di Gillian, viaggiando con un circo itinerante in veste di mago; nonostante la sua magia sia reale, \u00e8 un fallimento come mago da palcoscenico a causa della sua incapacit\u00e0 di comprendere le persone. Impara infine a comprenderle quando scopre l'umorismo. Fonda quindi una chiesa - la \"Chiesa di Tutti i Mondi\" - dedicata a insegnare il linguaggio marziano, una disciplina interiore, l'immortalit\u00e0 e a creare legami spirituali e sessuali in base al concetto che tutte le persone sono Dio e che dovrebbero amarsi le une con le altre. Sfida i valori tradizionali come la monogamia e la propriet\u00e0 privata e incolpa dei problemi del mondo il rifiuto delle persone a \"grokkarsi\" a vicenda. La chiesa ottiene un piccolo seguito, ma viene assediata e infine distrutta. Una folla inferocita circonda Smith (che si \u00e8 offerto spontaneamente, conscio di ci\u00f2 che sarebbe accaduto) e lo lapida a morte per i suoi insegnamenti. Smith viene esplicitamente ritratto come un Prometeo moderno e implicitamente come una figura messianica.\nImpatto.\nCome per molte altre opere letterarie influenti, \"Straniero in terra straniera\" ha introdotto una nuova parola nell'inglese: \"grok\", che nel linguaggio marziano inventato da Heinlein significa letteralmente \"bere\" e figurativamente \"comprendere\", \"amare\" o \"essere uno con\". Questa parola \u00e8 diventata comune tra appassionati di fantascienza, hippie e hacker, ed \u00e8 stata registrata ufficialmente nell\"Oxford English Dictionary\".\nPer lungo tempo si \u00e8 detto che questo libro fosse stato un favorito di Charles Manson, e che utilizz\u00f2 alcune idee dal libro nella sua propria comune. Comunque secondo l'opera postuma \"Grumbles from the Grave\", Heinlein chiese al suo avvocato di controllare queste voci non appena cominciarono a circolare, e il suo avvocato non fu in grado di confermarle. Pare che Manson stesso fosse appena capace di leggere e scrivere. Tuttavia il figlio che Manson ebbe con un'adepta della sua setta, Mary Brunner, nato nell'estate del 1968, fu chiamato Valentine Michael Manson, come il protagonista del romanzo.\nUn elemento centrale della seconda met\u00e0 del romanzo \u00e8 il movimento religioso fondato da Smith, la \"Chiesa di Tutti i Mondi\". Questa chiesa \u00e8 una religione iniziatica che mescola elementi di paganesimo e di revivalismo con addestramento psichico e insegnamento del linguaggio marziano. Nel 1968 un gruppo di neopagani ispirati dal romanzo decisero di fondare un gruppo religioso con lo stesso nome prendendo come modello questa organizzazione fittizia. La loro Church of All Worlds rimane una parte attiva della comunit\u00e0 neopagana odierna.\n\"Straniero in terra straniera\" viene anche spesso citato come il romanzo che contiene la prima descrizione del letto ad acqua, un'invenzione che fece il suo debutto nel mondo reale qualche anno pi\u00f9 tardi nel 1968. L'ufficio brevetti degli Stati Uniti rifiut\u00f2 di registrare un brevetto sul letto ad acqua a Charles Hall, con la motivazione che la descrizione data da Heinlein in questo romanzo e in \"Stella doppia\", costituivano un precedente (\"prior art\").\nCritiche.\nAlcuni hanno criticato il linguaggio estremamente castigato del libro - adeguato a un preadolescente degli anni sessanta - in un libro che nei contenuti avrebbe voluto sfidare tutti i tab\u00f9 di quegli anni.\nOmosessualit\u00e0 e ruolo di genere.\nA un lettore contemporaneo, alcune affermazioni del libro possono sembrare omofobiche. Ad esempio:\nUn altro passaggio fa riferimento a una lettera ricevuta dall'Uomo di Marte:\nEntrambi i passaggi testimoniano l'atteggiamento della pudica Jill, ma la tendenza principale del racconto vede Mike persuadere gradualmente Jill a superare le sue inibizioni, abbracciare la sua natura esibizionista precedentemente soppressa e imparare a comprendere la sessualit\u00e0 degli altri (ad es. l'interesse di Duke nella pornografia). Nello stesso senso, il passaggio della lettera presenta l'inclinazione di Jill a proteggere Mike dall'omosessualit\u00e0, ma Jubal capovolge questo approccio. L'aggettivo inglese \"misguided\", tradotto con disorientato, potrebbe essere stato inteso dall'autore nel senso di inconsapevole dell'eterosessualit\u00e0 di Mike.\nD'altro canto, solo perch\u00e9 espressioni cos\u00ec negative riguardanti l'omosessualit\u00e0 provengono dai personaggi, piuttosto che dalla voce dell'autore, non significa che non esprimano il punto di vista di Heinlein. \u00c8 stato gi\u00e0 detto che Heinlein amava insegnare per voce dei suoi personaggi e Jubal sembra chiaramente esprimere le opinioni personali dell'autore. \u00c8 significativo che \"misguided males\" (tradotto con \"uomini un po' disorientati\") \u00e8 nella parte discorsiva del libro e non in un dialogo o nella rappresentazione dei pensieri di un personaggio.\nNei capitoli seguenti, che descrivono come opera la \"Chiesa di Tutti i Mondi\", compaiono dei passaggi che tendono a promuovere un amore pi\u00f9 generale fra tutti i membri della setta. Se pu\u00f2 esserci la sensazione che si vada verso una generale bisessualit\u00e0, compaiono comunque espressioni del tipo \"bada bene, non son passato all'altra sponda\". Ci\u00f2 che veramente manca nel libro, che ha inteso esaltare il liberismo e la libert\u00e0 sessuale, \u00e8 una qualunque affermazione o considerazione che presenti l'omosessualit\u00e0 come \"una variante naturale del comportamento umano\". Questo peraltro si ritrova esplicitamente nel successivo \"Lazarus Long l'immortale\".\nMike riconosce che il pi\u00f9 grande dono che manca ai Marziani \u00e8 quello del genere. L'equilibrio e la dualit\u00e0 nella specie umana \u00e8 la principale differenza dagli asessuati Marziani.\nUna discussione pi\u00f9 generale dell'atteggiamento di Heinlein sulla sessualit\u00e0 \u00e8 presente nell'articolo \"Robert A. Heinlein \u2013 Sexual liberation.\""}
{"id": "130251", "revid": "110157", "url": "https://it.wikipedia.org/wiki?curid=130251", "title": "Oberr\u00fcti", "text": "Oberr\u00fcti (toponimo tedesco; fino al 1803 Ruty) \u00e8 un comune svizzero di 1\u00a0574 abitanti del Canton Argovia, nel distretto di Muri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nOberr\u00fcti \u00e8 servito dall'omonima stazione sulla ferrovia Aarau-Rotkreuz (linea S26 della rete celere dell'Argovia).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "130253", "revid": "12290", "url": "https://it.wikipedia.org/wiki?curid=130253", "title": "Euforbia", "text": ""}
{"id": "130254", "revid": "110157", "url": "https://it.wikipedia.org/wiki?curid=130254", "title": "Root (Svizzera)", "text": "Root (toponimo tedesco) \u00e8 un comune svizzero di 4\u00a0716 abitanti del Canton Lucerna, nel distretto di Lucerna Campagna. Dal suo territorio furono scorporate le localit\u00e0 di Dierikon nel 1800 e di Gisikon e Honau nel 1814, divenute comuni autonomi."}
{"id": "130256", "revid": "599013", "url": "https://it.wikipedia.org/wiki?curid=130256", "title": "Uai", "text": ""}
{"id": "130259", "revid": "547992", "url": "https://it.wikipedia.org/wiki?curid=130259", "title": "Coppa Mitropa", "text": " \nLa Coppa Mitropa (denominazione ufficiale: La Coupe de l'Europe Centrale), conosciuta in Italia dapprima con il nome di Coppa dell'Europa Centrale \u2014 o pi\u00f9 semplicemente Coppa Europa \u2014 e in seguito Mitropa Cup, per le sue prime 14 edizioni organizzata da \u00d6FB, \u010cSFS, FSJ, MLSZ, FIGC, ASF e FRF, \u00e8 stata la pi\u00f9 antica competizione calcistica europea per squadre di club, disputatasi per la prima volta nel 1927 e per l'ultima volta nel 1992.\nIl nome deriva dalla contrazione del termine tedesco \"Mitteleuropa\" (\"Europa centrale\").\nIl trofeo prese ispirazione dalla Challenge-Cup, torneo di calcio tra squadre dell'Impero austro-ungarico, disputato dal 1897 al 1911.\nStoria.\nLa Coppa dell'Europa Centrale fu ideata e inizialmente organizzata dall'austriaco Hugo Meisl, segretario generale della \u00d6FB, la federcalcio austriaca, il 17 luglio 1927 a Venezia e gi\u00e0 nell'agosto successivo il torneo prese il via. Nelle prime due stagioni vi presero parte due club da ciascuno dei seguenti Paesi: Austria, Cecoslovacchia, Jugoslavia, Ungheria; nel 1929 la Jugoslavia fu sostituita dall'Italia. Per alcuni anni si accarezz\u00f2 il progetto di un vero e proprio campionato europeo giocato dai club pi\u00f9 forti da sovrapporre ai campionati nazionali, ma per problemi di date il progetto naufrag\u00f2.\nNel 1934 le squadre ammesse da ciascuna delle quattro nazioni passarono da due a quattro, mentre dal 1936 furono ammessi anche quattro club della Svizzera. Nel 1937 i club partecipanti per ogni nazione furono ridotti a tre per far spazio a due nuove nazioni: furono infatti ammesse a partecipare anche le squadre della Romania e venne riammessa la Jugoslavia, per un totale di sette federazioni coinvolte nella manifestazione. L'anno successivo i club dell'Austria non presero parte alla coppa in seguito all'annessione dell'Austria da parte della Germania nazista: i tre posti lasciati liberi dagli austriaci furono occupati da un quarto club ciascuno per Cecoslovacchia, Ungheria e Italia. Nel 1939 i club partecipanti furono solo 8 e infine il torneo del 1940, iniziato a conflitto gi\u00e0 scoppiato, fu sospeso prima che venisse disputata la finale; a quest'ultimo torneo presero parte solo squadre ungheresi, jugoslave e rumene.\nPer tutti gli anni 1930 la Mitropa godette un prestigio che in seguito \u00e8 stato raggiunto solo dalla Coppa Latina negli anni 1950 e dalla Coppa dei Campioni negli ultimi decenni. La Coppa Mitropa degli anni 1930 e la Coppa Latina degli anni 1950 furono, di fatto, le progenitrici della Coppa dei Campioni. A quell'epoca, infatti, il calcio \"danubiano\" era ai vertici europei e quello italiano si era laureato campione del mondo nel 1934 e nel 1938 e campione olimpico nel 1936.\nIn quegli anni il calcio degli altri Paesi latini, dei Paesi nordici e quello tedesco erano nettamente inferiori. Gli unici esponenti di un calcio superiore rimasti fuori dalla Coppa erano i britannici, che per\u00f2 si ostinavano a non partecipare ad alcuna competizione ufficiale, che riguardasse le nazionali o i club. Il che vinse due volte la coppa assurse a livelli quasi mitologici, e la retorica di quegli anni fece il resto coniando il famoso motto della squadra \"che tremare il mondo fa\"; in seguito la compagine Italiana fu eguagliata dallo , dall', dal Ferencv\u00e1ros e dall'.\nDopo la fine della seconda guerra mondiale la manifestazione, definitivamente denominata Coppa Mitropa, fu riesumata a inviti nel 1955. In questo periodo si svolsero anche due edizioni non ufficiali: quella del 1951 chiamata \"Zentropa Cup\", e quella del 1958, che prese il nome di \"Coppa del Danubio\". La coppa era aperta a club di Austria, Cecoslovacchia, Jugoslavia, Ungheria e Italia, mentre all'edizione del 1958 parteciparono anche formazioni provenienti da Romania e Bulgaria. Dal 1966 venne assunto il modello organizzativo delle coppe europee invitando squadre di met\u00e0 classifica escluse da queste ultime.\nPerdendo via via importanza dinanzi alle altre competizioni continentali, dal 1979 la Mitropa venne modificata e trasformata, fino all'ultima edizione del 1992, in una coppa per i club vincitori dei rispettivi campionati di secondo livello: in questa sua ultima versione, si segnalarono le vittorie dei blasonati e . Nel 1989, in via del tutto eccezionale, si organizz\u00f2 anche la Supercoppa Mitropa, una sfida tra il (vincitore dell'edizione 1988) e il (vincitore dell'edizione 1989)."}
{"id": "130260", "revid": "92723", "url": "https://it.wikipedia.org/wiki?curid=130260", "title": "Fade-away (pallacanestro)", "text": "Il fadeaway (o tiro in allontanamento) \u00e8 una particolare tecnica di tiro, utilizzata nella pallacanestro, che permette al giocatore di effettuare un tiro difficilmente contestabile dal post basso.\nPartendo da una posizione spalle a canestro, il giocatore tira la palla buttandosi all'indietro, mettendo cos\u00ec spazio fra s\u00e9 e il difensore, e girando contemporaneamente la parte superiore del corpo verso il canestro. Non \u00e8 una tecnica semplice, ma in questo modo si evita il contatto con il difensore ed il suo tentativo di stoppata, si tratta quindi di un tiro complicato ma potenzialmente immarcabile.\nMichael Jordan \u00e8 stato il cestista che l'ha utilizzato maggiormente perfezionandone lo stile. Dopo il primo ritiro, il fadeaway \u00e8 diventato il suo marchio di fabbrica.\nKobe Bryant ha \"rubato\" questo fondamentale a Jordan, soprattutto negli ultimi anni della sua carriera, facendone una delle sue armi migliori. Un tiro in fadeaway molto particolare ed iconico, fatto su una gamba sola, \u00e8 stato perfezionato da Dirk Nowitzki. Un giocatore attuale che utilizza spesso questa tecnica \u00e8 Kevin Durant. In Italia, il massimo interprete del fadeaway \u00e8 stato Carlton Myers."}
{"id": "130262", "revid": "110157", "url": "https://it.wikipedia.org/wiki?curid=130262", "title": "Neuheim", "text": "Neuheim (toponimo tedesco) \u00e8 un comune svizzero di 2\u00a0219 abitanti del Canton Zugo.\nStoria.\nIl comune di Neuheim \u00e8 stato istituito nel 1848 per scorporo da quello di Menzingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "130265", "revid": "24258", "url": "https://it.wikipedia.org/wiki?curid=130265", "title": "Alfonso I di Bragan\u00e7a", "text": ""}
{"id": "130269", "revid": "1713445", "url": "https://it.wikipedia.org/wiki?curid=130269", "title": "Hamilton", "text": ""}
{"id": "130273", "revid": "104458", "url": "https://it.wikipedia.org/wiki?curid=130273", "title": "Beckenried", "text": "Beckenried (toponimo tedesco) \u00e8 un comune svizzero di 3\u00a0541 abitanti del Canton Nidvaldo, sul lago dei Quattro Cantoni.\nEconomia.\nDalla seconda met\u00e0 del XIX secolo Beckenried \u00e8 una localit\u00e0 villeggiatura estiva; l'apertura della funivia che la collega all'alpe Klewenalp (1933) ha reso possibile lo sviluppo anche del turismo invernale.\nInfrastrutture e trasporti.\nBeckenried \u00e8 collegato con Gersau per mezzo di un traghetto."}
{"id": "130275", "revid": "11729", "url": "https://it.wikipedia.org/wiki?curid=130275", "title": "Pianeti nella fantascienza", "text": ""}
{"id": "130277", "revid": "124123", "url": "https://it.wikipedia.org/wiki?curid=130277", "title": "William Cameron Townsend", "text": "Biografia ed attivit\u00e0.\nQuando era giovane, Cameron Townsend, prov\u00f2 a diffondere la Bibbia spagnola in Guatemala nel 1917-18, ma scopr\u00ec che la maggioranza della popolazione non conosceva lo spagnolo. Ma neanche avevano una forma scritta della loro lingua, il Cakchiquel. Quindi decise di abbandonare la vendita delle Bibbie e incominci\u00f2 a vivere tra i Cakchiquel, apprese la loro lingua, cre\u00f2 un alfabeto, analizz\u00f2 la grammatica e tradusse il Nuovo Testamento in soli 10 anni. \nPer le altre minoranze linguistiche, Townsend apr\u00ec Camp Wycliffe in Arkansas nell'estate 1934. Il campo venne progettato con l'obiettivo di istruire le persone adatte a tradurre la Bibbia nelle varie lingue. Da questo semplice avvio sono nate istituzioni come Summer Institute of Linguistics (SIL), Wycliffe Bible Translators, Wycliffe Associates e il dipartimento tecnico di SIL conosciuto come JAARS.\nLa sua organizzazione \u00e8 ancora attiva ed \u00e8 famosa per ridurre gli impatti culturali e per porre al centro della propria attivit\u00e0 soprattutto le traduzioni della Bibbia nei linguaggi dei popoli ospitanti. Una parte importante dell'attivit\u00e0 missionaria riguarda sia l'insegnamento alle popolazioni native sia l'apprendimento della lingua del luogo da parte dei missionari stessi. Le attivit\u00e0 culturali sono supportate da un'efficiente struttura logistica composta di servizi aerei e radio."}
{"id": "130280", "revid": "399", "url": "https://it.wikipedia.org/wiki?curid=130280", "title": "Fondamentalismo islamico", "text": "Con fondamentalismo islamico (Arabo: \u0627\u0644\u0623\u0635\u0648\u0644\u064a\u0629 \u0627\u0644\u0625\u0633\u0644\u0627\u0645\u064a\u0629, al-u\u1e63\u016bliyya al-\u012bsl\u0101miyya) si usa definire, almeno a partire dalla nascita della Repubblica Islamica nell'Iran, quella corrente di attivismo teoretico e politico conservatore che attraverso interpretazioni letterali del Corano e di altri testi islamici propugna un ritorno ai \u00abfondamenti\u00bb dell'Islam delle origini, ritenuti autentici e infallibili.\nDefinizione.\nNell'uso comune, si preferisce spesso al sintagma \"fondamentalismo islamico\" il vocabolo \"islamismo\" o l'equivalente \"Islam politico\", o la formula \"Islam militante\" o \"radicale\". Ci\u00f2 allo scopo di scongiurare i prevedibili rischi legati all'utilizzo di categorie concettuali occidentali, qual \u00e8 appunto quella di \"fondamentalismo\", estranee alla sensibilit\u00e0 islamica. La materia \u00e8 infatti particolarmente complessa e se \u00e8 vero che, secondo alcune tesi, il sostantivo utilizzato dai militanti di \"as\u0101siyy\u016bn\" (dall'arabo \"as\u0101s\": \"basi, fondamenta\") pu\u00f2 forse costituire l'equivalente in ambito islamico di \"fondamentalismo\", \u00e8 tuttavia un dato che \u00abgli intellettuali e ideologi musulmani definiti \"fondamentalisti\" erano originariamente coloro che, talora adottandone interpretazioni \u201cmoderniste\u201d, leggevano in chiave allegorica, e non rigidamente letterale, il Corano\u00bb.\nNella tradizione musulmana esiste uno stretto legame fra precetti religiosi e ordinamento della societ\u00e0, dello Stato e del potere, racchiusa dall'espressione \"d\u012bn wa dunya\", ovvero \"religione e mondo\". Gli islamisti, proprio come i \"fondamentalisti\" legati a altre tradizioni religiose, denunciano quella che considerano una laicizzazione della societ\u00e0 e propongono di tornare ad una visione totalizzante dell'Islam, che tuttavia riflette soltanto una loro specifica lettura dell'Islam stesso. Nella loro visione, per un credente musulmano \u00e8 \"miscredenza\" riservare l'espressione della propria fede a una sfera intima della propria coscienza, senza influenzare e modellare il mondo esterno su di essa. L'unica eccezione ammessa per separare i due aspetti della propria fede \u00e8 quando il musulmano si trovi in una condizione di grave e imminente pericolo per s\u00e9 o la propria fede, come nel caso in cui ci si trovi in un paese non islamico in condizione di minoranza discriminata, in ambienti quindi decisamente ostili. In questo caso \u00e8 perfettamente legittimo il ricorso all'espediente della \"taqiya\", cio\u00e8 la dissimulazione della fede e delle sue cerimonialit\u00e0 liturgiche: fenomeno questo particolarmente sviluppatosi nello sciismo, quando esso si venga a trovare circondato da una forte maggioranza sunnita.\nIn ambito islamico, per la mancanza di una Chiesa docente, il fedele musulmano \u00e8 autorizzato a dare un'interpretazione personale dei testi sacri (Corano e Sunna), pur condotta in stretta connessione con la tradizione ininterrotta degli studi di \"scienze religiose\" prodotti in oltre 14 secoli di lavoro esegetico. L'Islam \"radicale\" ha dato negli ultimi decenni nuova spinta a un'autonoma re-interpretazione della Tradizione islamica, ripudiando ci\u00f2 che essa definisce \"moderatismo\" delle gerarchie informali religiose, dalle frange pi\u00f9 estremistiche accusate di complicit\u00e0 col potere costituito nel mondo islamico, avvertito in gran parte come fortemente autoritario, se non addirittura dittatoriale, e accusato di complicit\u00e0 con l'Occidente agnostico o ateo che consentirebbe, per suoi concreti vantaggi, a quei regimi di sopravvivere.\nIl potere vigente nella maggior parte dei Paesi islamici \u00e8 per questo giudicato \"empio\" e del tutto incapace di rispondere ai bisogni reali della \"Umma\" islamica, lacerata dall'urto e dal confronto con una modernit\u00e0 che viene considerata del tutto estranea e antagonistica rispetto ai valori dell'Islam. Il fine principale del \"fondamentalismo\" musulmano appare dunque quello del \"ritorno\" ai primi tempi dell'Islam, l'epoca d'oro islamica, per ricreare le condizioni in cui visse e ag\u00ec il profeta Muhammad (VII secolo) con i suoi fedeli Compagni. Da questo punto di vista appare corretto l'uso del sostantivo-aggettivo \"salafita\": termine che inizialmente aveva una diversa accezione in un dibattito di tipo \"modernistico\" svoltosi a cavallo tra il XIX e il XX secolo.\nL'aspetto teoretico pi\u00f9 interessante del salafismo \u00e8 quello della volont\u00e0 di dar corso a una nuova interpretazione (ijtih\u0101d) autentica dei dati coranici e della Tradizione etico-giuridica (Sunna). Per questo i suoi militanti usano per se stessi anche l'altro termine di \"Isl\u0101miyy\u016bn\" (lett. \"Islamici\"): espressione che, di per s\u00e9, sembrerebbe equivalente a \"muslim\u016bn\" (musulmani). I \"mass media\" occidentali hanno privilegiato sovente tale traduzione, col rischio per\u00f2 di confondere tali militanti con gli studiosi \u2013 accademici o meno \u2013 che indagano con strumenti metodologicamente forgiati nel mondo occidentale sui vari aspetti della realt\u00e0 islamica.\nLa questione dell\"ijtih\u0101d\".\nCentrale \u00e8 la questione dell'interpretazione del Corano e degli altri testi di riferimento islamici. Quali strumenti avr\u00e0 infatti la cultura islamica per accettare un sistema di valori sociali e di produzione economica d'impronta diversa, tendenzialmente improntata a valori \"laici\"? In mancanza di un clero che possa indicare senza ombra di dubbio cosa sia peccato e cosa non lo sia, cosa sia bene e cosa sia male, cosa sia ben visto da Allah e cosa Allah vieti, l'Islam ha creato nel suo sviluppo storico un peculiare strumento interpretativo (l\"ijm\u0101\u02bf\", o \"consenso\" dei dotti) col fine di determinare le norme che dovranno adottare tutte le societ\u00e0 che intendano qualificare se stesse come islamiche.\nIl primo pilastro \u00e8 infatti il Corano del quale tuttavia \u00e8 difficile dare altra interpretazione che non sia quella letterale. Il secondo pilastro \u00e8 l'insieme delle tradizioni giuridiche (\"\u1e25ad\u012bth\") che compongono la Sunna, pi\u00f9 duttile del Corano per indagare se un certo comportamento sia o meno da considerare il linea con i valori dell'Islam. La massa delle tradizioni prodottasi nell'ambiente religioso islamico \u00e8 per\u00f2 davvero gigantesca e rende di per s\u00e9 assai difficoltoso un responso preciso e univoco, poich\u00e9 \u00e8 molto frequente il caso di tradizioni in aperta contraddizione tra di loro.\nUna tradizione generalmente riconosciuta autentica dall'Islam afferma per\u00f2 che Mu\u1e25ammad avrebbe detto: \u00ab\"La mia Comunit\u00e0 non si trover\u00e0 mai d'accordo su un errore\"\u00bb. Ci\u00f2 ha portato appunto alla costituzione del pilastro dell\"ijm\u0101\u02bf\", inteso come consenso delle scuole giuridiche (\"madhhab\", pl. \"madh\u0101hib\") e dei dotti giurisperiti (\"faq\u012bh\", pl. \"fuqah\u0101\u02be\") che le hanno animate e seguitano a vivificarle. Il parere dei giurisperiti \u00e8 il laborioso frutto di un'attenta analisi dei dati coranici o, in seconda battuta, di quelli della \"Sunna\".\nPer far questo si ricorre alla linguistica, alla storia o alla logica e lo sforzo interpretativo si chiama \"ijtih\u0101d\": parola che non a caso assomiglia a \"jih\u0101d\", provenendo dalla medesima radice trilittera araba &lt;j-h-d&gt; che significa \"sforzarsi, impegnarsi\". Una volta che l\"'ijtih\u0101d\" sia stato espresso e risulti tanto convincente da aggregare intorno a s\u00e9 un vasto consenso, quella interpretazione avr\u00e0 allora pieno valore di legge, almeno fin quando non si crei un diverso consenso, elaborato da una nuova e diversa maggioranza. Ci\u00f2 che fino a un certo momento storico \u00e8 quindi giudicato rispondente alle necessit\u00e0 della societ\u00e0 non \u00e8 detto quindi che sia intangibile e immutabile, visto che sar\u00e0 il \"consenso\" a intervenire, modulandosi, sulle nuove necessit\u00e0 della societ\u00e0 islamica, purch\u00e9 non in contrasto con Corano e Sunna. Si former\u00e0 allora un nuovo e diverso \"ijtih\u0101d\" che avr\u00e0 cogenza legale.\nUn accentuato conservatorismo ha portato a una scarsa flessibilit\u00e0 del pensiero islamico, poco incline a rivedere in profondit\u00e0 alcuni aspetti del suo pensiero e favorevole a riproporre piuttosto modelli comportamentali ed etici fortemente conservatori, visti come legati alla prima e migliore traduzione della \"Umma\" islamica delle origini. Ci\u00f2 non \u00e8 per\u00f2 sempre stata una regola senza eccezioni e la storia del mondo islamico, anzi, \u00e8 stata caratterizzata da momenti di grande innovazione, pur nel quadro anzidetto. I movimenti maggiormente inclini all\"ijtih\u0101d\" sono quelli che fanno capo allo Sciismo e al hanbalismo.\nIl \"dotto\" sciita \u00e8 infatti, non a caso, chiamato \"m\u00f9jtahid\" e la sua capacit\u00e0 d'intervenire con grande coraggio interpretativo viene spiegato col fatto di essere in ineffabile rapporto con l\"Im\u0101m\" occultatosi agli occhi del mondo e in attesa di manifestarsi alla fine dei tempi. Il pensiero del hanbalismo e del neo-hanbalismo si \u00e8 espresso negli ultimi decenni in particolare attraverso l'opera di Ibn Taymiyya, teologo e giurista vissuto in et\u00e0 mamelucca nel XIII secolo della nostra era. Tale scuola teologico-giuridica rivendica decisamente il proprio diritto-dovere di ricorrere all\"ijtih\u0101d\" e non \u00e8 quindi strano che proprio lo Sciismo e il neo-hanbalismo \"salafita\" siano stati indotti, pi\u00f9 di altri nel mondo islamico, a tentare un'operazione di \"islamizzazione della modernit\u00e0\", secondo la fortunata espressione usata dallo studioso algerino Mohammed Arkoun, che potrebbe in teoria condurre a una forma di \"modernismo\" maggiormente in grado di dialogare col resto del mondo non islamico, una volta depuratosi dalle tendenze terroristiche."}
{"id": "130281", "revid": "110157", "url": "https://it.wikipedia.org/wiki?curid=130281", "title": "Oberdorf (Nidvaldo)", "text": "Oberdorf (toponimo tedesco) \u00e8 un comune svizzero di 3\u00a0099 abitanti del Canton Nidvaldo. \u00c8 stato istituito nel 1850 con la divisione del comune soppresso di B\u00fcren nei nuovi comuni di Oberdorf e Wolfenschiessen."}
{"id": "130284", "revid": "1738531", "url": "https://it.wikipedia.org/wiki?curid=130284", "title": "1001 (numero)", "text": "Milleuno (1001) \u00e8 il numero naturale dopo il 1000 e prima del 1002.\nAltri ambiti.\nes. \"1001 Rimedi Naturali\" di Laurel Vukovic"}
{"id": "130290", "revid": "30610", "url": "https://it.wikipedia.org/wiki?curid=130290", "title": "Residuo quadratico", "text": "In teoria dei numeri, un numero intero formula_1 \u00e8 chiamato residuo quadratico modulo formula_2 se esiste un intero formula_3 tale che:\nIn caso contrario, formula_1 \u00e8 detto essere un non-residuo quadratico.\nIn effetti, un residuo quadratico modulo formula_2 \u00e8 un numero che ammette una radice quadrata nell'aritmetica modulare di modulo formula_2. La legge di reciprocit\u00e0 quadratica \u00e8 un mezzo importante per determinare se un numero \u00e8 un residuo o un non-residuo, unitamente al simbolo di Legendre ed al lemma di Gauss.\nSe formula_2 \u00e8 un numero primo dispari, allora met\u00e0 dei numeri formula_9 sono residui e met\u00e0 non-residui quadratici.\nSomma dei residui quadratici.\nConsiderando la somma dei residui quadratici modulo formula_2 con formula_2 primo maggiore di formula_12, ed indicandola con formula_13, valgono le seguenti formule:\nDove formula_18 \u00e8 il numero dei residui quadratici in formula_19."}
{"id": "130296", "revid": "124943008", "url": "https://it.wikipedia.org/wiki?curid=130296", "title": "Movistar Team", "text": "Il Movistar Team, nota in passato come \"Reynolds\", \"Banesto\", \"Illes Balears\" e \"Caisse d'Epargne\", \u00e8 una squadra maschile spagnola di ciclismo su strada con licenza World Tour.\nAttiva nel professionismo dal 1980, risultando per questo una delle formazioni pi\u00f9 longeve del panorama ciclistico, ha sede in Navarra ed \u00e8 diretta da Eusebio Unzu\u00e9, subentrato nel 2008 al manager storico, Jos\u00e9 Miguel Echavarri. Lo sponsor principale \u00e8 dal 2011 Movistar, brand commerciale di Telef\u00f3nica, affiancato a partire dal 2014 dal produttore di telai tedesco Canyon.\nLa squadra vanta un ampio palmar\u00e8s, comprensivo di sette vittorie finali al Tour de France (cinque delle quali consecutivamente con Miguel Indurain nella prima met\u00e0 degli anni novanta), quattro al Giro d'Italia e quattro alla Vuelta a Espa\u00f1a, oltre a cinque classifiche mondiali a squadre ProTour/World Tour, di cui quattro consecutive dal 2013 al 2016.\nStoria.\n1970-1979: gli esordi nel dilettantismo.\nLa squadra nacque nel 1970 a Irurtzun come formazione dilettantistica, con la denominazione Irurzungo-Nuevo Legarra, su iniziativa dei fratelli Jos\u00e9 e Jes\u00fas Legarra, gestori di un ristorante. Primo direttore sportivo fu proprio Jos\u00e9 Legarra, presto affiancato, nel 1974, dal diciannovenne Eusebio Unzu\u00e9, gi\u00e0 ciclista per il team negli anni precedenti; nel 1975 giunse anche un nuovo sponsor, Reynolds, multinazionale dell'alluminio allora proprietaria di uno stabilimento a Irurtzun. La squadra cominci\u00f2 ad affermarsi nel panorama dilettantistico della regione, e nel 1978 al management si aggiunse l'ex professionista Jos\u00e9 Miguel Echavarri, ritiratosi dalle gare nel 1971; nello stesso anno la rosa fu arricchita dal ciclista uruguayano H\u00e9ctor Rond\u00e1n, che in due anni port\u00f2 alla squadra 21 vittorie, tra cui quella nell'importante Vuelta a Valladolid.\n1980-1989: Reynolds nel professionismo.\nGrazie al maggior impegno di Reynolds, nel 1980 la squadra pot\u00e9 debuttare nel professionismo, con Jos\u00e9 Miguel Echavarri nel ruolo di direttore sportivo e una rosa di dodici ciclisti, dieci dei quali al debutto da \"pro\"; nonostante un budget ridotto, circa 15 milioni di pesetas, in quegli anni la squadra fu la prima in Spagna a dotarsi di un medico sociale e a sfruttare i lati delle maglie per posizionare loghi pubblicitari. Per le forti radici navarre, il team fu presto considerato come successore della Super Ser, squadra navarra attiva tra i \"pro\" fino al 1976. Nel 1982 fu messo sotto contratto un giovane Pedro Delgado, che gi\u00e0 quell'anno ag\u00ec da gregario per il capitano \u00c1ngel Arroyo durante la Vuelta a Espa\u00f1a. Arroyo vinse quella Vuelta, grazie anche alla squadra che controll\u00f2 la corsa ma, 48 ore dopo la vittoria finale, fu resa nota la sua positivit\u00e0 in un controllo antidoping al metilfenidato (Ritalin). Sia il ciclista sia la squadra negarono coinvolgimenti e chiesero le contro analisi che confermarono per\u00f2 la positivit\u00e0. Arroyo divent\u00f2 il primo vincitore della Vuelta a Espa\u00f1a a essere squalificato. Nel 1983 lo stesso Arroyo si classific\u00f2 secondo al Tour de France, dando anche al suo team la prima storica vittoria di tappa alla \"Grande Boucle\", nella cronometro di Puy-de-D\u00f4me davanti al compagno Delgado.\nDelgado cambi\u00f2 squadra nel 1985 ma ritorn\u00f2 alla Reynolds nel 1988, anno in cui vinse il Tour de France (terzo spagnolo a riuscire nell'impresa), risultato seguito dal successo nella Vuelta a Espa\u00f1a 1989. Nel 1984 debutt\u00f2 come professionista con la squadra Miguel Indurain.\n1990-2003: Banesto e iBanesto.com.\nNel 1990 la banca spagnola Banesto divent\u00f2 lo sponsor principale della squadra, sostituendo Reynolds. Delgado fu scelto come capitano per il Tour de France mentre Miguel Indurain e Juli\u00e1n Gorospe erano i leader per le gare a tappe di una settimana. Quando Gorospe divent\u00f2 leader della Vuelta a Espa\u00f1a, la squadra decise di supportarlo per tentare di vincere la gara. Gorospe perse per\u00f2 la maglia rossa e Delgado pass\u00f2 alla guida della classifica generale. Quest'ultimo venne per\u00f2 scavalcato dall'italiano Marco Giovannetti e termin\u00f2 la corsa solo al secondo posto.\nNegli anni successivi, Indurain divent\u00f2 dominatore delle gare a tappe, vincendo cinque edizioni consecutive del Tour de France e due del Giro d'Italia. Delgado rimase il capitano designato per la Vuelta. La squadra ottenne successi anche con Jean-Fran\u00e7ois Bernard, che vinse l'edizione 1992 della Parigi-Nizza, e con Abraham Olano, che vinse la Vuelta a Espa\u00f1a 1998. Alex Z\u00fclle firm\u00f2 per la Banesto e ottenne il secondo posto al Tour de France 1999 mentre lo scalatore Jos\u00e9 Mar\u00eda Jim\u00e9nez vinse due tappe alla Vuelta a Espa\u00f1a. Negli ultimi anni la squadra cambi\u00f2 nome in iBanesto.com.\n2004-2010: Illes Balears e Caisse d'Epargne.\nNel 2004 divent\u00f2 sponsor principale il Governo delle Isole Baleari e nel 2005 divent\u00f2 co-sponsor la banca francese \"Caisse d'Epargne\" che, a partire dal 2006, acquis\u00ec maggiore importanza e nel 2007 divent\u00f2 unico sponsor, dopo la rinuncia del Governo delle Baleari.\nLa Caisse d'Epargne-Illes Balears termin\u00f2 quinta nella classifica a squadre del Tour de France 2006 (56'53\" dietro il T-Mobile Team). Nella classifica individuale, \u00d3scar Pereiro fin\u00ec la corsa in seconda posizione. La vittoria dello statunitense della Phonak Floyd Landis fu subito messa in dubbio, quando, dopo aver vinto la diciassettesima tappa, risult\u00f2 positivo in un test delle urine al testosterone sintetico e con un rapporto tra testosterone ed epitestosterone vicino a tre volte il limite permesso dal regolamento della WADA. Dopo le controanalisi, anch'esse positive, e due anni di appelli in tribunale, Pereiro fu ufficialmente riconosciuto vincitore del Tour.\nNel 2010 David Arroyo si classific\u00f2 secondo al Giro d'Italia con un distacco dal vincitore Basso di 1'51\". Pochi giorni dopo la fine del Giro 2010, il leader della squadra Alejandro Valverde venne squalificato per due anni a livello mondiale in seguito al coinvolgimento nell'inchiesta \"Operaci\u00f3n Puerto\" del 2006; allo spagnolo vennero anche tolte tutte le vittorie dal 1\u00ba gennaio 2010 e la prima posizione nella classifica UCI. La squalifica termin\u00f2 nel 2011.\nDal 2011: Movistar Team.\nLa fine della stagione 2010 vide anche la fine della sponsorizzazione della Caisse d'Epargne e l'arrivo di Telef\u00f3nica, compagnia di telecomunicazioni spagnola. La nuova squadra prese il nome dalla Movistar, la divisione della telefonia mobile dell'azienda. La rosa di Unzu\u00e9 perse Alejandro Valverde e Rui Costa, squalificati per doping, e Luis Le\u00f3n S\u00e1nchez, passato alla Rabobank. L'assenza di un vero capitano pose in testa al team, come corridori pi\u00f9 rappresentativi, gli spagnoli David Arroyo, Rub\u00e9n Plaza e Xavier Tond\u00f3 per i grandi Giri, Jos\u00e9 Joaqu\u00edn Rojas e Francisco Ventoso per le volate.\nNel 2014 cessa la \"partnership\" tecnica con il produttore di telai Pinarello, di durata ventennale, e comincia quella con il marchio tedesco Canyon. Nello stesso anno la Movistar fa suo il Giro d'Italia con il colombiano Nairo Quintana e la Freccia Vallone con Alejandro Valverde, vincitore quell'anno anche della classifica individuale World Tour. Nel 2015 la squadra conquista quindi la Freccia Vallone e la Liegi-Bastogne-Liegi con lo stesso Valverde (ancora numero 1 mondiale a fine anno), e coglie il secondo posto finale al Tour de France con Quintana. Ancora Valverde si ripete trionfando nell'edizione 2016 della Freccia Vallone; nella stessa stagione si mette in evidenza ancora Quintana, terzo classificato al Tour de France e a seguire vincitore della Vuelta a Espa\u00f1a.\nPalmar\u00e8s.\n\"Aggiornato al 2 settembre 2021.\"\nOrganico 2022.\n\"Aggiornato al 1\u00ba gennaio 2022\"."}
{"id": "130301", "revid": "11684", "url": "https://it.wikipedia.org/wiki?curid=130301", "title": "Illes Balears Ciclismo", "text": ""}
{"id": "130302", "revid": "9733", "url": "https://it.wikipedia.org/wiki?curid=130302", "title": "Illes balears", "text": ""}
{"id": "130304", "revid": "1305772", "url": "https://it.wikipedia.org/wiki?curid=130304", "title": "Illes Balears", "text": ""}
{"id": "130305", "revid": "124942975", "url": "https://it.wikipedia.org/wiki?curid=130305", "title": "Lotto Soudal", "text": "La Lotto Soudal, nota in passato come \"Davitamon\", \"Predictor\", \"Silence\" e \"Omega Pharma\", \u00e8 una squadra maschile belga di ciclismo su strada. Attiva nel professionismo dal 1985, ha licenza UCI World Tour.\nNelle oltre trenta stagioni di attivit\u00e0 la squadra \u00e8 stata sempre sponsorizzata da Nationale Loterij, societ\u00e0 che controlla il gioco del lotto in Belgio. Tra il 2005 e il 2011, per via della sponsorizzazione dell'azienda farmaceutica Omega Pharma.\nStoria.\nLa squadra viene fondata nel 1985, con il nome di Lotto-Eddy Merckx, sotto la direzione di Patrick Lefevere e Walter Godefroot. Al terzo anno di attivit\u00e0, nel 1987, Marc Sergeant d\u00e0 alla squadra la prima vittoria al Tour de France facendo sua la tappa di Strasburgo. Proprio nel biennio 1986-1987, al Tour de France la squadra deve assumere la denominazione \"Joker\" per evitare confusione con le sponsorizzazioni del lotto francese (\"Loto\").\nNel 1990 il secondo sponsor \u00e8 Super Club: la squadra torna al Tour de France, e il giovane Johan Museeuw si mette in evidenza vincendo due frazioni della corsa, tra cui quella finale a Parigi; l'anno dopo si aggiudica anche il Campionato di Zurigo. Nel 1997 come secondo sponsor del team subentra Mobistar, compagnia telefonica belga; in questi anni si afferma Andrei Tchmil, specialista delle classiche, capace di vincere la Parigi-Roubaix 1994, la Parigi-Tours 1997, la Milano-Sanremo 1999 (insieme alla Coppa del mondo) e il Giro delle Fiandre 2000.\nNel 2000 la squadra diventa Lotto-Adecco, mentre nel 2003 diventa Lotto-Domo, includendo in rosa quattro ciclisti della dismessa Domo-Farm Frites; proprio nel 2003 Peter Van Petegem ottiene la doppietta Giro delle Fiandre-Parigi-Roubaix in maglia Lotto. Nel 2005 una fusione con Davitamon (marchio del colosso farmaceutico Omega Pharma, e gi\u00e0 secondo sponsor della Quick Step) d\u00e0 vita alla Davitamon-Lotto. Nel 2007 il nome principale diventa Predictor, e nel 2008 Silence. Sono gli anni delle vittorie in volata di Robbie McEwen al Giro d'Italia e al Tour de France (corsa in cui vince anche per tre volte la classifica a punti), e dei piazzamenti nella generale di Cadel Evans al Tour de France (secondo nel 2007 e 2008).\nNel 2010 la squadra diventa Omega Pharma-Lotto. Tra il 2009 e il 2011, in maglia Silence prima e Omega Pharma dopo, Philippe Gilbert si aggiudica due Giri di Lombardia, due Amstel Gold Race e una Liegi-Bastogne-Liegi; nel 2011 ottiene ben diciotto successi, vincendo la classifica individuale del World Tour e portando la Omega Pharma-Lotto alla vittoria della relativa classifica a squadre.\nNel 2012, dopo l'addio di Gilbert e dello sponsor Omega Pharma, la squadra diventa Lotto-Belisol, andando ad affiancare la gi\u00e0 esistente formazione femminile Lotto-Belisol Ladies; dal 2016 la denominazione \u00e8 Lotto-Soudal. Protagonista delle ultime stagioni \u00e8 il velocista Andr\u00e9 Greipel, capace di far sue undici tappe al Tour de France (quattro delle quali nella sola edizione 2015) e cinque al Giro d'Italia. Negli stessi anni si mette in evidenza anche il gregario Adam Hansen, capace di concludere 20 Grandi Giri consecutivi, dalla Vuelta a Espa\u00f1a 2011 al Giro d'Italia 2018.\nIl 5 agosto 2019, nel corso della terza tappa del Tour de Pologne, il ciclista belga Bjorg Lambrecht cade rovinosamente e viene trasportato d'urgenza all'ospedale di Rybnik, dove nel pomeriggio verr\u00e0 registrato il suo decesso.\nCronistoria.\nClassifiche UCI.\n\"Aggiornato al 26 ottobre 2021.\"\nPalmar\u00e8s.\n\"Aggiornato al 14 agosto 2021.\"\nOrganico 2022.\n\"Aggiornato al 1\u00ba gennaio 2022\"."}
{"id": "130317", "revid": "1543377", "url": "https://it.wikipedia.org/wiki?curid=130317", "title": "Governatore della Banca d'Italia", "text": "Il governatore della Banca d'Italia \u00e8 un organo centrale dell'istituto, di cui detiene la rappresentanza legale. \nSebbene la Banca d'Italia sia stata fondata nel 1893, la carica di governatore \u00e8 stata istituita solo nel 1928; precedentemente le sue competenze erano assegnate al \"direttore generale\". Il ruolo di direttore generale \u00e8 rimasto anche dopo il 1928, ma cambiando funzione.\nGli uffici del governatore sono a Roma, in via Nazionale, a palazzo Koch.\nFunzioni.\nHa il compito di rappresentare l'istituto bancario con terzi, di presiedere l'assemblea, e di informare il governo italiano in materia di finanza estera o interna. Dispone delle nomine e delle assegnazioni del personale.\nPrima dell'introduzione dell'Euro si occupava inoltre della politica monetaria nazionale.\nTale funzione viene esercitata collegialmente insieme alle altre banche centrali dell'area Euro.\nIl Governatore infatti partecipa, con diritto di voto e insieme ad altri 17 componenti, al Consiglio direttivo della Banca centrale europea.\nNomina e revoca.\nL'articolo 19, comma 8, della Legge 28 dicembre 2005, n. 262 (Disposizioni per la tutela del risparmio e la disciplina dei mercati finanziari) afferma che la nomina del Governatore \u00e8 disposta con decreto del Presidente della Repubblica, su proposta del Presidente del Consiglio dei ministri, previa deliberazione del Consiglio dei Ministri, sentito il parere del Consiglio Superiore della Banca d'Italia. Il procedimento si applica anche per la revoca del Governatore.\nLa sua carica, fino al 2005 era senza limite di mandato, e da quella data ha una durata di sei anni, rinnovabile una sola volta (art. 19 L. 262/2005).\nAnche per gli altri membri del Direttorio (un Direttore generale e 3 Vice Direttori Generali) il mandato dura 6 anni ed \u00e8 rinnovabile una sola volta (art. 25 e 26 Statuto della Banca d'Italia, 2006).\nGovernatori onorari.\nIl Consiglio Superiore della Banca d'Italia, secondo una tradizione istituita dal governatore Einaudi, pu\u00f2 riconoscere, al momento della cessazione del mandato, il titolo di \"onorario\".\nPrimo governatore onorario, titolo onorifico, fu Niccol\u00f2 Introna. In epoca successiva hanno goduto della qualifica di \"onorari\" Donato Menichella, Paolo Baffi, Carlo Azeglio Ciampi, Antonino Occhiuto, Fabrizio Saccomanni e Vincenzo Desario.\nDirettori generali.\nInizialmente la massima carica della Banca era il direttore generale. Dal 1928 si previde un governatore e, a lui subordinati, un direttore generale e un vice direttore generale.\nDal 2005, insieme al governatore e ai tre vice direttori generali fa parte del direttorio. Coadiuva il Governatore nell\u2019esercizio delle sue attribuzioni e lo sostituisce in caso di assenza o impedimento. Sovrintende alla gestione e all\u2019organizzazione dell\u2019Istituto.\nVice Direttori Generali della Banca d'Italia.\nDal 1899 ci fu un solo vicedirettore. Nel 1969 i vice tornarono a essere due, dal 2005 tre."}
{"id": "130319", "revid": "287204", "url": "https://it.wikipedia.org/wiki?curid=130319", "title": "Ezio Vanoni", "text": "\u00c8 stato Ministro delle Finanze (1948-1954) e del Bilancio (1954-1956) in parecchi Governi De Gasperi, morendo in carica, dopo aver pronunciato un discorso al Senato. Nel 1956 \u00e8 stato insignito della medaglia d'oro al valor civile; gli sono state inoltre intitolate la Scuola Superiore dell'Economia e delle Finanze, organo tecnico del Ministero dell'Economia e delle Finanze che ha come compito istituzionale quello di curare la formazione e l'aggiornamento del personale dell'Amministrazione Finanziaria, e la Biblioteca civica Ezio Vanoni del Comune di Morbegno.\nBiografia.\nPrimogenito di quattro figli, nacque in Valtellina, a Morbegno in provincia di Sondrio il 3 agosto 1903. Cresciuto in una certa agiatezza familiare dovuta ai redditi da lavoro del padre (segretario comunale in Val Masino) e della madre (maestra), port\u00f2 a termine gli studi elementari a Morbegno e quelli liceali a Sondrio. Si laure\u00f2 in Giurisprudenza nel 1925, a Pavia, dove fu anche convittore del Collegio Ghislieri, discutendo una tesi dal titolo \"Natura ed interpretazione delle leggi tributarie\".\nDivenne subito assistente volontario di Benvenuto Griziotti nell'Istituto Giuridico dell'Universit\u00e0 di Pavia, lavorando tra il 1926 e il 1927 ad una ricerca dal titolo \u201cLa rivalutazione della lira e l'equilibrio economico\u201d (era una ricerca che rientrava nel dibattito \"quota novanta\").\nNel 1926 vinse la borsa di studio \"Lorenzo Ellero\", per due anni di perfezionamento in scienze economiche all'Universit\u00e0 Cattolica del Sacro Cuore, che per\u00f2 non port\u00f2 a termine in quanto nel 1928 si vide assegnare una borsa di studio dalla Fondazione Rockefeller, per due anni di studio in Germania.\nNei due anni vissuti in Germania approfond\u00ec gli studi in scienza delle finanze e in diritto finanziario, acquisendo un ampio bagaglio scientifico nel ramo finanziario. In quegli anni matur\u00f2 anche una concezione dello Stato come entit\u00e0 morale prima che politica.\nNel 1930 ebbe l'incarico per l'insegnamento di Scienza delle Finanze e Diritto finanziario nella facolt\u00e0 di Giurisprudenza dell'Universit\u00e0 di Cagliari.\nNel 1932 si vide assegnare l'incarico di libera docenza in Scienza delle finanze e Diritto finanziario.\nNello stesso anno, il 7 gennaio, si spos\u00f2 a Morbegno con Felicita Dell'Oro, dalla cui unione nacquero Marina (nel 1933) e Lucia (nel 1934). Vanoni continu\u00f2 ad inseguire la titolarit\u00e0 della cattedra in scienza delle finanze e diritto finanziario (di cui gi\u00e0 possedeva la libera docenza), ma incorse in pesanti bocciature, quando si present\u00f2 per la cattedra dell'Universit\u00e0 di Messina e nel 1935 allorquando sostenne l'esame per la cattedra dell'Universit\u00e0 di Camerino. \nDal 1933 al 1936 Vanoni ricevette l'incarico per la cattedra di scienza delle finanze e diritto finanziario alla facolt\u00e0 di giurisprudenza dell'Universit\u00e0 di Roma. Gli anni che visse a Roma Conobbe infatti il convalligiano, Sergio Paronetto, la cui amicizia venne facilitata da Pasquale Saraceno, docente all'Universit\u00e0 di Roma, dirigente dell'IRI e cognato di Vanoni, e riprese a frequentare i vecchi compagni di lotta del Collegio Ghislieri.\nFu grazie a Paronetto che, a Roma, Vanoni entr\u00f2 in contatto con esponenti del mondo cattolico quali De Gasperi e Gonella che contribuirono alla rinascita di una vocazione politica che Vanoni aveva accantonato da tempo. Fu sempre Paronetto l'ispiratore della trasformazione di Vanoni da uomo di studio a uomo di azione e che gli fece riscoprire la fede religiosa.\nConclusasi l'esperienza di insegnamento all'Universit\u00e0 di Roma, dal 1937 al 1938 Vanoni insegn\u00f2 su incarico all'Universit\u00e0 di Padova (sempre scienza delle finanze e diritto finanziario) e fond\u00f2, insieme a Benvenuto Griziotti e Mario Pugliese, la \u201cRivista di scienza delle finanze e diritto finanziario\u201d. Nel 1938 pubblic\u00f2 \u201cIl problema della codificazione tributaria\u201d, \nNel luglio del 1943 prese parte ai lavori che portarono alla redazione del Codice di Camaldoli, promosso tra gli altri dal suo amico Paronetto: da esso presero spunto tutte le iniziative di politica economica del decennio successivo.\nNel 1951 \u00e8 stato uno dei principali fautori della riforma tributaria italiana (che porta il suo nome \"Riforma Vanoni\" o Legge Vanoni) introducendo anche l'obbligo della dichiarazione dei redditi.\nIl 29 dicembre 1954, il Consiglio dei Ministri, presieduto da Scelba, approva un documento di oltre cento pagine intitolato \u00abSchema di sviluppo dell\u02bcoccupazione e del reddito in Italia nel decennio 1955-64\u00bb. Il 25 marzo 1955 Vanoni in qualit\u00e0 di ministro delle Finanze, present\u00f2 per la prima volta in Parlamento lo Schema di sviluppo indicando le azioni di politica economica da intraprendere per conseguire, nel decennio 1955-1964, la crescita economica nazionale. Questo piano decennale per l'economia italiana, detto appunto Piano Vanoni, aveva l'obiettivo di produrre piena occupazione, ridurre lo squilibrio tra il Nord e il Sud dell'Italia, e risanare il Bilancio dello Stato. La realizzabilit\u00e0 del Piano era vincolata, secondo il ministro, ad un tasso di crescita superiore al 5% all'anno, e, nonostante i tassi di crescita italiana superassero tale soglia, il Piano non venne mai realizzato. Inizi\u00f2 cos\u00ec il dibattito parlamentare, tra sostenitori e contrari al Piano. Vanoni mor\u00ec improvvisamente nel 1956 a causa di un collasso cardiaco: la morte lo colse nei locali di palazzo Madama (dopo il malore, era sdraiato su un divano dell'ufficio di Cesare Merzagora) dopo aver tenuto un discorso al Senato, dove aveva ricordato i motivi ispiratori della sua opera, sollecitando maggiore giustizia per gli umili e i poveri. Lo Schema di sviluppo rimane al centro del dibattito politico fino al 1959 per poi uscire definitivamente dalla scena politica ed entrare nei libri di storia.\nLa salma venne portata nella natia Morbegno per il funerale e la tumulazione nella tomba familiare."}
{"id": "130320", "revid": "365417", "url": "https://it.wikipedia.org/wiki?curid=130320", "title": "Vassallaggio", "text": "Il vassallaggio (dal latino medioevale \"vassus\", latinizzazione della voce di origine celtica, Gwassalw, \"servitore\"), nel Medioevo, consisteva in un accordo di servizi reciproci tra una persona politicamente ed economicamente meno influente e un'altra che sotto questi aspetti gli era superiore. Il fenomeno \u00e8 da circoscriversi all'interno del sistema feudale, che vede come perno degli equilibri politici, militari ed economici la spartizione del territorio e il regime di propriet\u00e0 che su di esso gravava. \nTipicamente il vassallo giurava fedelt\u00e0 al proprio signore attraverso un rito d'investitura, col quale giurava sostegno politico e militare; in cambio riceveva una serie di benefici economici (di solito basati su propriet\u00e0 fondiarie) e la protezione in caso di minacce esterne.\nLa parola vassallaggio pu\u00f2 essere utilizzata ancora oggi, in senso lato, per definire un rapporto di potere in cui una componente si sottopone all'altra (il \"vassallo\", appunto) creando un sodalizio economico-politico.\nDescrizione.\nContesto storico.\nUna delle premesse della nascita del feudalesimo, e quindi del rapporto di vassallaggio risiede nella crisi dell'Impero romano, che sollecita la formazione e l'allargamento di clientele attorno a un capo. Il senso di insicurezza che pervase il mondo antico dopo la caduta dell'Impero romano d'Occidente accrebbe il peso di forme sociali diverse da quelle fiorite precedentemente, e il feudalesimo fu una di queste.\nLa societ\u00e0, all'inizio del Medioevo, vide infatti riemergere forze elementari di solidariet\u00e0 tra uomini, irrobustite dalle invasioni dei barbari, per i quali l'associazione parentale ed etnica erano essenziali nella societ\u00e0. Il peso della coesione familiare e parentale caratterizz\u00f2 lo stesso vincolo destinato a generare il rapporto vassallatico: \"senior\" e \"junior\", vecchio e giovane, indicavano il signore ed il suo vassallo.\nOrigini dei vassalli.\nI primi vassalli carolingi, guerrieri a cavallo e ben armati, compaiono alla met\u00e0 dell'VIII secolo, durante il periodo di debolezza della dinastia merovingia e l'agitarsi delle popolazioni confinanti. Dato che la conquista franca della Gallia non fu uno scontro frontale tra gallo-romani e Chiesa, fu assicurata la conservazione della grande propriet\u00e0 fondiaria e del suo modello organizzativo, che signific\u00f2 disponibilit\u00e0 di benefici per i vassalli della corona e permanenza di un assetto aristocratico di economia e societ\u00e0. A volte questi commettevano abusi e agivano in modo un po' troppo autonomo. \nEvoluzione del rapporto vassallatico.\nAl suo apice, ma persa la genuinit\u00e0 e la forza delle origini, il rapporto vassallatico degener\u00f2 nella molteplicit\u00e0 degli omaggi, contraddicendo la sua natura di legame tra due persone. Le cariche feudali ormai contavano pi\u00f9 del legame e della dedizione a colui che le conferiva. Quest'ultimo mirava a sua volta solo ad esigere il servizio del vassallo, e non a considerare il patto bilaterale. Dopo il generale allentamento del vincolo, rimanevano solo il potere ed il desiderio di ricchezza a connotarlo. Proprio in quel tempo si codific\u00f2 il comportamento di chi intratteneva rapporti feudali, che segna la saldezza delle caratteristiche di vita che il legame vede stimolate. La vocazione guerriera viene progressivamente privilegiata, diventando segno di distinzione sociale, anche se da sempre prerogativa del nobile. L'attitudine alle armi segner\u00e0 ancora per secoli l'educazione del nobile, anche quando verranno meno del tutto i vincoli feudali.\nGiuramento vassallatico.\nIl rito del giuramento vassallatico consisteva nell\"'immixtio manuum\": il signore prendeva le mani giunte del vassallo nelle sue.\nAltri progetti.\nb"}
{"id": "130322", "revid": "339392", "url": "https://it.wikipedia.org/wiki?curid=130322", "title": "Valvassino", "text": ""}
{"id": "130326", "revid": "1494169", "url": "https://it.wikipedia.org/wiki?curid=130326", "title": "Otro", "text": ""}
{"id": "130328", "revid": "106456", "url": "https://it.wikipedia.org/wiki?curid=130328", "title": "Lampada di Davy", "text": "La lampada di sicurezza Davy \u00e8 una speciale lampada messa a punto attorno al 1815 da sir Humphry Davy, che abbass\u00f2 enormemente il livello di rischio di esplosione nelle miniere di carbone.\nIn queste miniere, com'\u00e8 noto, e in generale in alcune gallerie sotterranee, \u00e8 possibile la presenza di sacche di gas naturale combustibile (gris\u00f9, essenzialmente metano). Le lampade dei minatori, che a quel tempo erano con la fiamma libera, spesso innescavano esplosioni devastanti; il gris\u00f9 \u00e8 inodore e non era possibile accorgersi in anticipo del pericolo.\nLa lampada Davy \u00e8 una normale lampada con fiamma, a olio combustibile (che ha subito varie evoluzioni tecniche, negli anni seguenti alla sua prima comparsa), che in pi\u00f9 \u00e8 completamente chiusa da una reticella metallica fine, generalmente di rame.\nIl comportamento della lampada, in presenza di atmosfera esplosiva, \u00e8 il seguente: invece di propagare la combustione, la fiamma si spegne all'interno della rete. La spiegazione sta nel fatto che la rete metallica rallenta molto il flusso di gas e la turbolenza nella zona interna; una leggera corrente di aria contenente ossigeno, attraverso le maglie, \u00e8 sufficiente ad alimentare la fiamma, ma l'ingresso di altri gas, come metano, satura il volume e abbassa la percentuale di comburente (un principio di esplosione \u00e8 una reazione cineticamente rapida, che consuma l'ossigeno molto velocemente: era gi\u00e0 noto come le combustioni veloci non riuscissero ad attraversare le reti metalliche). Per paragone, chi usa zanzariere applicate alle finestre pu\u00f2 probabilmente osservare come, durante una giornata estiva priva di vento, l'atmosfera nella casa venga resa particolarmente soffocante.\nNonostante vi siano state controversie tra la lampada di Davy e la \"geordie lamp\" (inventata da George Stephenson nello stesso anno), i due progetti sviluppavano concetti alquanto differenti.\nFra le modifiche subite, \u00e8 interessante quella apportata da Karl Wolf nel 1883: questa lampada funziona a benzina; il gris\u00f9 che penetra all'interno della rete non spegne la fiamma, ma brucia nella zona superiore formando un caratteristico cono azzurrino, che permette di valutare, con la propria estensione, la percentuale di gas presente."}
{"id": "130346", "revid": "2060716", "url": "https://it.wikipedia.org/wiki?curid=130346", "title": "Columbus (modulo)", "text": "Il laboratorio Columbus (a volte indicato anche come Columbus Orbital Facility) \u00e8 un modulo di ricerca sviluppato dall'Agenzia Spaziale Europea (ESA) e costruito in Italia a Torino, per la Stazione Spaziale Internazionale.\nConsegnato nel maggio 2006 al Kennedy Space Center \u00e8 stato lanciato nella stiva di carico dello Space Shuttle Atlantis il 7 febbraio 2008 con il volo STS-122.\nIl modulo Columbus \u00e8 stato realizzato per l'ESA in collaborazione da Alenia Spazio (Italia) e EADS.\nDescrizione.\nColumbus ha una struttura pressurizzata pressoch\u00e9 cilindrica, di circa 4,5 metri di diametro esterno e con una lunghezza di circa 8 metri, che consente al proprio interno l'alloggiamento di rack standard (International Standard Payload Rack o ISPR) per esperimenti scientifici in condizioni di microgravit\u00e0.\nPossono essere installati fino a 10 ISPR, trasportati in orbita tramite i moduli logistici MPLM o con la navetta di rifornimento giapponese H-II Transfer Vehicle, a cui sono forniti corrente elettrica, raffreddamento tramite circuito ad acqua, azoto in pressione e sistemi di depressurizzazione tramite il collegamento con lo spazio esterno.\nI seguenti ISPR saranno inizialmente installati all'interno di Columbus:\nSono inoltre disponibili quattro piattaforme esterne (columbus External Payload Facility o CEPF), pi\u00f9 altri tre punti di aggancio sulla superficie esterna, per alloggiare esperimenti scientifici destinati all'osservazione della Terra o dello spazio. I primi due esperimenti che verranno posizionati sulla CEPF saranno:\nStoria.\nIl progetto iniziale risale ai primi anni Ottanta e prevedeva un laboratorio orbitante autonomo in configurazione \"free flyer\", ovvero non agganciato ad alcuna infrastruttura spaziale; la messa in orbita sarebbe dovuta avvenire nel 1992, cinquecentenario della scoperta dell'America, da cui il nome Columbus, ispirato a Cristoforo Colombo. Il progetto si \u00e8 poi evoluto con alterne vicende fino ad essere inserito all'interno del programma ISS."}
{"id": "130348", "revid": "14149", "url": "https://it.wikipedia.org/wiki?curid=130348", "title": "Coscienza (mente)", "text": ""}
{"id": "130349", "revid": "8862", "url": "https://it.wikipedia.org/wiki?curid=130349", "title": "Pro-Tour", "text": ""}
{"id": "130351", "revid": "1543377", "url": "https://it.wikipedia.org/wiki?curid=130351", "title": "UCI ProTour 2005", "text": "L'UCI ProTour 2005 fu la prima edizione del nuovo circuito di gare gestito dalla Unione Ciclistica Internazionale. In una certa maniera rimpiazzava la Coppa del mondo, disputata per l'ultima volta nella stagione precedente. Gi\u00e0 questa prima edizione vide difficili negoziazioni con gli organizzatori dei grandi giri, Tour de France, Giro d'Italia e Vuelta a Espa\u00f1a.\nLa classifica individuale finale fu vinta dall'italiano Danilo Di Luca della Liquigas-Bianchi, mentre la classifica a squadre fu vinta dalla danese CSC.\nAvvenimenti.\nClassiche di primavera.\nSeguendo la sua tradizione, la CSC ebbe un deciso avvio di stagione, con lo statunitense Bobby Julich vincitore della Paris-Nice, grazie ai buoni piazzamenti nel cronoprologo iniziale e nella tappa con arrivo sul Mont Faron. Il velocista italiano Alessandro Petacchi della Fassa Bortolo, giunto in forma alle classiche di inizio stagione, vinse senza problemi la Milano-Sanremo, mentre il belga Tom Boonen della Quick Step-Innergetic si dimostr\u00f2 dominatore della classiche del pav\u00e9, vincendo Giro delle Fiandre e Parigi-Roubaix, che lo portarono in testa provvisoriamente alla classifica individuale del ProTour, permettendogli di indossare la maglia bianca di leader. Petacchi indoss\u00f2 la stessa maglia dal termine della Milano-Sanremo fino alla Parigi-Roubaix, quando pass\u00f2 al belga.\nCon il prosieguo delle classiche gare di primavera, lo specialista Paolo Bettini (Quick Step) fu continuamente bloccato dagli infortuni, mentre il connazionale Danilo Di Luca (Liquigas-Bianchi) trov\u00f2 la forma migliore che gli permise di vincere la Vuelta al Pa\u00eds Vasco e successivamente sia la Freccia Vallone sia l'Amstel Gold Race, mentre nella seguente Liegi-Bastogne-Liegi ad imporsi fu il kazako Aleksandr Vinokurov (T-Mobile Team). Di Luca ottenne comunque, gi\u00e0 con la vittoria all'Amstel, i punti necessari per passare in testa alla classifica individuale.\nGrandi giri.\nDi Luca increment\u00f2 la leadership della classifica individuale vincendo una tappa e terminando al quarto posto il Giro d'Italia, mentre fu Paolo Savoldelli della Discovery Channel ad aggiudicarsi la corsa a Milano.\nIl Tour de France vide ancora la vittoria di Lance Armstrong, che estese il suo record di vittorie consecutive a sette. La T-Mobile, che si presentava con Jan Ullrich, Andreas Kl\u00f6den e Vinokurov per contrastare il texano, fall\u00ec nel tentativo, mentre l'italiano Ivan Basso si dimostr\u00f2 il maggiore contendente, anche se non riusc\u00ec mai a impensierire Armstrong.\nLa Vuelta vide una lotta serrata tra Denis Men'\u0161ov e Roberto Heras, appoggiato da una forte Liberty Seguros-W\u00fcrth, con il russo a resistere agli attacchi dello spagnolo, vincitore al termine della corsa. Due mesi dopo la fine della corsa, fu resa nota la positivit\u00e0 dell'urina di Heras all'EPO. Heras fu squalificato e i suoi risultati cancellati, quindi a Men'\u0161ov fu assegnata la vittoria. Nel dicembre del 2012 la Corte Suprema spagnola annull\u00f2 la squalifica del ciclista spagnolo, riassegnandogli di fatto la vittoria della Vuelta del 2005.\nCampionati del mondo.\nIl belga Tom Boonen, con l'appoggio della sua nazionale, riusc\u00ec a vincere la prova in linea dei Campionati del mondo di Madrid. Petacchi, nonostante fosse il favorito, soffr\u00ec il freddo e non riusc\u00ec a rimanere nel gruppo al momento dell'ultima ascesa prima del traguardo. Valverde, capitano della squadra spagnola dopo l'infortunio di \u00d3scar Freire, super\u00f2 i suoi stessi acciacchi e termin\u00f2 secondo.\nClassiche autunnali.\nErik Zabel, che dopo non essere stato selezionato per il Tour decise di passare alla nuova Milram con Petacchi, lasci\u00f2 la T-Mobile con la vittoria della Parigi-Tours. Paolo Bettini domin\u00f2 invece le due ultime classiche del calendario, Meisterschaft von Z\u00fcrich e la \"classica delle foglie morte\", Giro di Lombardia, in una volata a tre con Gilberto Simoni e Fr\u00e4nk Schleck.\nPartecipanti.\nVenti squadre vi parteciparono, rappresentanti nove diversi paesi.\nEventi e punteggi.\nLa vincitrice della classifica a squadre prendeva 20 punti, la seconda 19, la terza 18, etc. Le squadre ammesse alle corse tramite l'assegnazione delle wildcard non ricevevano punti, ma non venivano nemmeno sostituite nell'assegnazione dei punti da squadre ProTour. Ad esempio, nella Vuelta nessuna squadra ricevette 20 punti in quanto la classifica a squadre venne vinta dalla Comunidad Valenciana.\nClassifiche.\n\"Aggiornate al 18 ottobre 2010.\""}
{"id": "130353", "revid": "2038157", "url": "https://it.wikipedia.org/wiki?curid=130353", "title": "Pozna\u0144", "text": "Pozna\u0144 (pron. ; in tedesco: \"Posen\"; in yiddish: \u05e4\u05bc\u05d5\u05d9\u05d6\u05df \"Poyzn\" o \u05e4\u05bc\u05d5\u05d6\u05e0\u05d0\u05b7 \"Puzna\"; in latino e talvolta in italiano: \"Posnania\") \u00e8 una citt\u00e0 sul fiume Warta, nella parte occidentale della Polonia, con una popolazione di 551.627 abitanti nel 2010 e una superficie di 261.85\u00a0km\u00b2 (compresa la Warta). Pozna\u0144 \u00e8 la quinta citt\u00e0 pi\u00f9 grande della Polonia, ed \u00e8 un importante centro culturale, economico, industriale e universitario. Inoltre, \u00e8 un importante punto di transito sulla strada tra Berlino e Varsavia.\nUna citt\u00e0 con oltre mille anni di storia, ricca di patrimonio e architettura. L'ex capitale medievale della Polonia, in seguito la citt\u00e0 regia del Regno di Polonia ed una delle principali citt\u00e0 polacche dal X secolo ad oggi.\nPozna\u0144 ha ospitato la Conferenza sui cambiamenti climatici delle Nazioni Unite nel dicembre del 2008.\nGeografia e clima.\nGeografia fisica.\nPozna\u0144 \u00e8 situata nel centro-ovest della Polonia, sul medio corso del fiume Warta dal quale \u00e8 attraversata. Attorno alla citt\u00e0 sono presenti numerosi laghi di varie dimensioni: il pi\u00f9 grande \u00e8 il lago Kierskie, che si trova a ovest della citt\u00e0. Il paesaggio caratteristico di Pozna\u0144 \u00e8 costituito dalla pianura creata dall'erosione del fiume Warta.\nLa citt\u00e0 \u00e8 circondata da numerose aree verdi, costituite principalmente da boschi. A sud della citt\u00e0 vi si trova la area naturale protetta (Riserva Nazionale della Grande Polonia).\nClima.\nPozna\u0144 gode di un clima continentale umido, con inverni relativamente freddi ed estati piuttosto calde. In inverno le nevicate sono molto abbondanti, e le temperature possono scendere fino a -15\u00a0\u00b0C. Invece in estate le temperature possono raggiungere i 30 / 35\u00a0\u00b0C. La piovosit\u00e0 annua \u00e8 inferiore a 500\u00a0mm, tra le pi\u00f9 basse in Polonia. Il mese pi\u00f9 piovoso \u00e8 luglio, soprattutto a causa di intensi temporali. Il numero delle ore solari, \u00e8 tra i pi\u00f9 alti del paese.\nTabella temperature e precipitazioni: Medie mensili\nEtimologia.\nIl nome Pozna\u0144 molto probabilmente deriva direttamente dal verbo polacco \"pozna\u0107\", che significa \"conoscere\" o \"riconoscere\", \u00e8 pu\u00f2 semplicemente significare \"citt\u00e0 conosciuta\".\nLa citt\u00e0 di Pozna\u0144 fu menzionata per la prima volta nelle cronache di \"Thietmar\", nel 970 con la frase: \"Posnaniensis Episcopus\" (Vescovo di Pozna\u0144), e in \"urbe Posnani\" (dalla citt\u00e0 di Pozna\u0144 nel 1005). Il nome della citt\u00e0 nei documenti ufficiali in latino era \"Posnania\" nel 1236 o \"Poznania\" nel 1247.\nLa denominazione ufficiale Pozna\u0144 compare solo nel 1146 e nel 1244, con il nome completo \"Miasto Sto\u0142eczne Pozna\u0144\" (Citt\u00e0 capitale di Pozna\u0144). Pozna\u0144 \u00e8 nota anche come Posen in tedesco e con il nome yiddish \u05e4\u05bc\u05d5\u05d9\u05d6\u05df, (Poyzn). Invece la versione russa del nome, \u041f\u043e\u0437\u043d\u0430\u043d\u044c (Poznan'), \u00e8 di genere femminile, in contrasto con il nome polacco, che \u00e8 maschile.\nStoria.\nEt\u00e0 antica.\nLe prime tracce delle popolazioni nell'odierna zona di Pozna\u0144 risalgono al periodo intorno all'8000 a.C.: si trattava dei cacciatori nomadi di renne. Invece i primi insediamenti permanenti risalgono al primo millennio a.C. Circa nel 2000 a.C. su queste terre arrivarono le prime popolazioni indoeuropee. Mentre nel V secolo vi si insediarono le popolazioni slave, nell'VIII secolo, venne edificato il primo insediamento nella zona dell'attuale cattedrale, che divenne il nucleo centrale della citt\u00e0 di Pozna\u0144.\nEt\u00e0 medievale.\nNel X secolo la zona pass\u00f2 sotto il dominio dei Piast, i quali vi edificarono la loro roccaforte. Originariamente la citt\u00e0 era situata sulla sponda destra del fiume Warta, dove si trovavano un tempio pagano e il castello dei Piast.\nPozna\u0144 \u00e8 stato un importante centro culturale e politico delle trib\u00f9 dei Polani. Miecislao I, il primo sovrano del regno polacco storicamente documentato, si ipotizza che fu battezzato a Pozna\u0144 nel 966; il battesimo fu visto come un momento decisivo nella creazione del regno polacco.\nNel 968 fu edificata la Cattedrale di Pozna\u0144 che divenne il luogo di sepoltura dei primi monarchi polacchi, come Miecislao I, Boleslao I, Miecislao II, Casimiro I, e, pi\u00f9 tardi, di Przemys\u0142 I e Przemys\u0142 II.\nNel 992 Jordan, il primo vescovo missionario polacco, stabil\u00ec la propria sede nella citt\u00e0. Pozna\u0144 ha ricoperto la funzione di capitale fino al 1038, quando ,insieme ad altre citt\u00e0 della Slesia, Bretislao I la saccheggi\u00f2 e la distrusse.\nAnche se la citt\u00e0 perse il suo significato politico, rimaneva ancora un fiorente centro economico. Durante il periodo della frammentazione del Regno di Polonia, la citt\u00e0 fu divisa dal regno. Nel 1253 i principi della dinastia dei Piast, ordinarono con la legge \"Magdeburg\", che la citt\u00e0 dovesse espandersi sulla sponda sinistra della Warta, dove tutt'oggi vi \u00e8 ubicata. Il re polacco Przemys\u0142 II, che fu il primo sovrano dopo 200 anni ad essere incoronato a Gniezno, scelse come propria sede Pozna\u0144, e il castello dei duchi. Dopo la sua tragica morte nel 1296 lo sviluppo della citt\u00e0 si arrest\u00f2.\nNel 1386 inizi\u00f2 l'et\u00e0 d'oro di Pozna\u0144, incominciata con la dinastia degli Jagelloni, dopo l'ascesa al trono di Ladislao II e con la seguente riunificazione nella Confederazione polacco-lituana, grazie all'apertura della tratta commerciale che collegava la Lituania con l'Europa occidentale. Pozna\u0144 divenne il nodo cruciale delle rotte commerciali di tutta la Polonia, che tuttavia fu ostacolato da incendi e inondazioni.\nEt\u00e0 moderna.\nNel 1518 il vescovo Jan Lubra\u0144ski fond\u00f2 l'Accademia Lubra\u0144ski, il primo collegio universitario di Pozna\u0144.\nPozna\u0144 aveva il diritto di partecipare all'elezione del re di Polonia come una delle dieci citt\u00e0 pi\u00f9 importanti del Regno di Polonia (come Cracovia, Varsavia, Danzica, Lublino o Leopoli).\nNel 1655, il periodo fiorente della citt\u00e0 fu interrotto dal cosiddetto \"Diluvio\" svedese. Dopo il Diluvio la citt\u00e0 cerc\u00f2 di risollevarsi ma fu arrestata da una serie di conflitti che la devastarono. Tra il 1700 e il 1721, Pozna\u0144 fu coinvolta nella Grande guerra del Nord e nella Guerra di successione polacca. Invece tra il 1756 e il 1763, fu nuovamente coinvolta in un altro conflitto, la Guerra dei sette anni e successivamente nel 1768 nella Confederazione di Bar.\nCon l'elezione di Stanislao II Augusto Poniatowski, la citt\u00e0 sper\u00f2 in un periodo di pace, ma durante l'inizio del suo regno dovette combattere contro l'esercito prussiano, e l'esercito russo, che lasciarono la citt\u00e0 solo nel 1775.\nNel 1793 dopo la seconda spartizione della Polonia la citt\u00e0 cadde sotto il dominio della Prussia.\nEt\u00e0 contemporanea.\nDopo la rivolta di Pozna\u0144 nel 1806 e la sconfitta della Prussia, la citt\u00e0 venne annessa al Ducato di Varsavia. Ma le guerre napoleoniche in corso bloccarono lo sviluppo della citt\u00e0. Nel 1815, dopo la sconfitta di Napoleone, la citt\u00e0 ricadde, di nuovo sotto il dominio della Prussia. Pozna\u0144, divenne la capitale della regione autonoma del Granducato di Pozna\u0144. I tedeschi costituivano il 38% della popolazione cittadina nel 1867. Dal 1870 al 1918 la citt\u00e0 fece parte dell'Impero Tedesco.\nDopo la prima guerra mondiale e successiva Sollevazione della Grande Polonia (1918-1919), Pozna\u0144 ritorn\u00f2 sotto il controllo polacco ed entr\u00f2 a far parte della Polonia. La popolazione tedesca fu costretta ad accettare la cittadinanza polacca o a lasciare il Paese; come conseguenza, la popolazione tedesca di Pozna\u0144 decrebbe dai 65.321 del 1910 ai 5.980 del 1926 fino ad appena i 4.387 del 1934.\nDurante la seconda guerra mondiale Pozna\u0144, divenne parte delle Aree polacche annesse alla Germania nazista, diventando cos\u00ec il capoluogo della regione del Wartheland (la regione del Warta). Dalla citt\u00e0 furono deportati in massa al Governatorato Generale, ebrei e polacchi. Entro la fine del 1939, furono deportate circa 87\u00a0883 persone, e nel 1940 le deportazioni raggiunsero 250\u00a0000 persone. Nel 1941 iniziarono le deportazioni in massa degli ebrei dalla regione del Warta nei 200 ghetti in tutto il Governatorato Generale. Parallelamente, molti tedeschi e Volksdeutsche si insediarono in citt\u00e0 e la comunit\u00e0 tedesca pass\u00f2 dalle circa 5.000 persone del 1939 (circa il 2% degli abitanti) ai circa 95.000 del 1944. La popolazione ebraica della citt\u00e0 pre-guerra, circa 2.000 persone, venne quasi totalmente sterminata nell'Olocausto.\nNel giugno 1956 gli operai della citt\u00e0 insorsero contro il regime comunista, in quella che divenne celebre con il nome di Rivolta di Pozna\u0144.\nMonumenti e luoghi d'interesse.\nLa citt\u00e0 di Pozna\u0144 possiede numerosi monumenti, in gran parte sono situati nei quartieri della Citt\u00e0 Vecchia e Nuova Citt\u00e0. Gli edifici storici sono principalmente in stile gotico, rinascimentale, neoclassico e liberty. Nella Citt\u00e0 Vecchia (Stare Miasto) di particolare interesse \u00e8 il centro storico, con la piazza del mercato vecchio e le numerose palazzine medievali. Inoltre a Pozna\u0144 si trova la Cattedrale di San Pietro e San Paolo, che \u00e8 la pi\u00f9 antica chiesa della Polonia, e il castello imperiale costruito da Guglielmo II. Ci\u00f2 che rende per\u00f2 la citt\u00e0 pi\u00f9 conosciuta e attira migliaia di persone \u00e8 la Fiera internazionale di Pozna\u0144 (\"Mi\u0119dzynarodowe Targi Pozna\u0144skie\").\nMonumenti e attrazioni turistiche:\nIstituzioni, enti e associazioni.\nPozna\u0144 \u00e8 il capoluogo del Voivodato della Grande Polonia, quindi molte agenzie vitali del governo locale e statale hanno i loro uffici centrali in questa citt\u00e0. Inoltre a Pozna\u0144, ci sono 20 consolati.\nLe principali istituzioni presenti a Pozna\u0144 sono:\nLa citt\u00e0 \u00e8 un membro dell'Unione delle metropoli polacche.\nGeografia antropica.\nSuddivisioni amministrative.\nVecchia divisione amministrativa\nLa citt\u00e0 di Pozna\u0144 dal 1987 al 1990 era divisa in cinque quartieri: Stare Miasto (Citt\u00e0 Vecchia), Nowe Miasto (Citt\u00e0 Nuova), Wilda, Grunwald e Je\u017cyce.\nNuova divisione amministrativa\nDal 1990 ad oggi, la citt\u00e0 \u00e8 divisa in 42 quartieri.\nSociet\u00e0.\nEvoluzione demografica.\n&lt;graph&gt;{\n \"version\": 2,\n \"width\": 500,\n \"height\": 200,\n \"data\": [\n \"name\": \"table\",\n \"values\": [\n \"x\": 1920,\n \"y\": 162902\n {\n \"x\": 1925,\n \"y\": 220023\n {\n \"x\": 1930,\n \"y\": 266742\n {\n \"x\": 1939,\n \"y\": 274155\n {\n \"x\": 1946,\n \"y\": 267978\n {\n \"x\": 1950,\n \"y\": 320670\n {\n \"x\": 1955,\n \"y\": 374928\n {\n \"x\": 1960,\n \"y\": 408132\n {\n \"x\": 1965,\n \"y\": 438209\n {\n \"x\": 1970,\n \"y\": 471900\n {\n \"x\": 1975,\n \"y\": 515962\n {\n \"x\": 1980,\n \"y\": 552938\n {\n \"x\": 1985,\n \"y\": 575134\n {\n \"x\": 1990,\n \"y\": 590101\n {\n \"x\": 1995,\n \"y\": 581171\n {\n \"x\": 2000,\n \"y\": 574896\n {\n \"x\": 2005,\n \"y\": 567882\n {\n \"x\": 2010,\n \"y\": 552735\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;\nCultura.\nA Pozna\u0144, ci sono numerose istituzioni culturali, tra cui: 28 musei, 1 opera, 1 filarmonica, 9 teatri e 10 cinema (compresi 5 Multiplex). La citt\u00e0 inoltre conta oltre 40 gallerie d'arte, 20 cori e numerose orchestre, banda musicali e folcloristiche.\nDurante l'anno la citt\u00e0 ospita numerosi concerti e festival.\nMusei.\nLa citt\u00e0 di Pozna\u0144 conta 28 musei, tra cui i pi\u00f9 importanti sono:\nTeatri.\nLe prime rappresentazioni teatrali a Pozna\u0144 si sono svolte nel Medioevo. Si trattava di artisti nomadi che si esibivano in occasione delle fiere, oltre che per le famiglie nobili.\nIn primo teatro contemporaneo fu il \"Teatr Arkadia\", \u00e8 stato inaugurato nel 1804.\nNel periodo del Granducato di Pozna\u0144 le rappresentazioni teatrali erano eseguite in entrambe le lingue in polacco e in tedesco, inoltre la citt\u00e0 ha ospitato celebrit\u00e0 come Franz Liszt e Niccol\u00f2 Paganini.\nDopo la liquidazione dell'autonomia nel 1846 furono proibite le rappresentazioni teatrali in polacco. Le autorit\u00e0 impedirono anche la creazione di teatro con i contributi dei cittadini polacchi il quale venne aperto solamente nel 1875, il Teatro polacco (Teatr Polski). Con la trasformazione della citt\u00e0 nella residenza imperiale, nel 1910 fu aperto un nuovo Teatro (\"Teatr Wielki\"). Dopo la guerra, Pozna\u0144 \u00e8 diventato il centro teatrale del paese con i suoi teatri all'aperto e il festival teatrale sul lago Malta.\nMusica.\nPozna\u0144 \u00e8 il pi\u00f9 importante centro per il canto corale di tutta la Polonia. La tradizione del coro nella citt\u00e0 risale al XV secolo. Fin dal Medioevo il centro corale della citt\u00e0 \u00e8 stata la cattedrale di San Paolo e San Pietro, dove tutt'oggi si svolgono concerti corali.\nInoltre ogni anno Pozna\u0144 ospita una serie di eventi, festival e concerti, che sono organizzati principalmente in estate e in primavera tra cui l'International Henryk Wieniawski Violin Competition.\nIstruzione.\nPozna\u0144 \u00e8 la sede dell'Universit\u00e0 \"Adam Mickiewicz\" (abbreviato in UAM), si tratta di una delle pi\u00f9 influenti e pi\u00f9 grandi universit\u00e0 della Polonia. Inoltre la citt\u00e0 conta anche alcune facolt\u00e0 private.\nLe principali universit\u00e0 di Pozna\u0144 sono:\nEconomia.\nPozna\u0144 \u00e8 un importante centro economico fin dal Medioevo. A partire dal XIX secolo, l'industria pesante locale ha incominciato a crescere. Sono state costruite diverse grandi fabbriche, tra cui Cegielski Hipolit (nel settore siderurgico) e la CFR. H. Cegielski Pozna\u0144 SA (nel settore ferroviario).\nOggi Pozna\u0144 \u00e8 il secondo centro economico pi\u00f9 importante della Polonia, ed \u00e8 considerata la seconda citt\u00e0 pi\u00f9 prosperosa del paese dopo Varsavia. La citt\u00e0 vanta anche un PIL pro capite del 200,4% (2008), nella media polacca. Inoltre, Pozna\u0144 ha avuto il tasso di disoccupazione pi\u00f9 basso 2,3% nel 2009. per confronto, il tasso di disoccupazione nazionale in Polonia era superiore al 10%.\nMolte aziende dell'Europa occidentale hanno stabilito il loro quartier generale polacco a Pozna\u0144, o nelle vicinanze della citt\u00e0. La maggior parte degli investitori esteri sono aziende tedesche e olandesi. Gli investimenti sono per lo pi\u00f9 nel settore agroalimentare, automobilistico, ferroviario e logistico. Le societ\u00e0 straniere sono specialmente attratte dal basso costo del lavoro, ma anche dalla ottima rete stradale e ferroviaria.\nLa citt\u00e0 ospita anche un'importante fiera internazionale nel settore dei beni industriali, che \u00e8 la pi\u00f9 grande della Polonia e una delle principali d'Europa.\nInfrastrutture e trasporti.\nLa citt\u00e0 di Pozna\u0144 costituisce uno dei punti di transito pi\u00f9 importanti d'Europa. La rete stradale \u00e8 la pi\u00f9 importante della Polonia, la citt\u00e0 \u00e8 attraversata da diverse strade nazionali, distrettuali e dall'autostrada A2. Inoltre nella citt\u00e0 si incrociano otto linee ferroviarie nazionali e cinque linee ferroviarie internazionali, rendendo Pozna\u0144 uno dei nodi ferroviari pi\u00f9 importanti d'Europa. L'aeroporto internazionale di Pozna\u0144 \u00e8 collegato con pi\u00f9 di 30 aeroporti internazionali, attraverso il quale transitano circa 1,5 milioni di passeggeri all'anno.\nAeroporti.\nLa citt\u00e0 ha un aeroporto internazionale, quello di Pozna\u0144-\u0141awica, il quale \u00e8 collegato con pi\u00f9 di 30 aeroporti internazionali, situati principalmente in Europa occidentale. Nel 2011, ha gestito circa 1,5 milioni di passeggeri, diventando il sesto aeroporto in termini di volume di traffico dei passeggeri, della Polonia. Inoltre Pozna\u0144 ospita la base aerea militare polacca (31 Baza Lotnictwa Taktycznego), dove sono stanziati diversi aerei F-16 da combattimento.\nFerrovie.\nGli inizi delle ferrovie a Pozna\u0144 risalgono alla prima met\u00e0 del XIX secolo. Nel 1848 fu inaugurata linea ferroviaria Stargard Szczeci\u0144ski-Pozna\u0144 che unisce la citt\u00e0 con Stettino.\nPozna\u0144 nel corso degli anni \u00e8 diventato uno dei nodi ferroviari pi\u00f9 importanti e pi\u00f9 grandi della Polonia.\nNella citt\u00e0 si incrociano otto linee ferroviarie nazionali che collegano Pozna\u0144 con: Varsavia, Ostr\u00f3w Wielkopolski, Breslavia, Wolsztyn, Stettino, Pi\u0142a, W\u0105growiec e Gniezno. E cinque linee ferroviarie d'importanza internazionale, con treni internazionali diretti nelle citt\u00e0: Amsterdam, Berlino, Parigi, Kiev, Mosca e Saratov. Pozna\u0144 gestisce anche una rete di collegamenti ferroviari urbani e regionali. A Pozna\u0144 ci sono 13 stazioni ferroviarie. La stazione centrale di Pozna\u0144 \u00e8 la stazione pi\u00f9 importante della citt\u00e0. Dalla quale parte la maggior parte dei treni, in media, la stazione durante il giorno gestisce circa 450 treni e ogni anno \u00e8 utilizzata da 17 milioni di passeggeri, durante le ore di punta i treni partono ogni 30-60 minuti. Nella parte orientale della citt\u00e0 vi \u00e8 ubicata la stazione ferroviaria di trasporto merci Franowo-Pozna\u0144, si tratta di uno dei pi\u00f9 grandi scali e smistamento merci della Polonia.\nBus.\nLa principale azienda adibita al trasporto pubblico locale tramite autobus \u00e8 la MPK Pozna\u0144. I primi autobus entrarono in funzione nel 1925 appartenevano alla compagnia tedesca \"B\u00fcssing AG\". Dopo la seconda guerra mondiale il sistema di trasporto pubblico, divent\u00f2 di dominio pubblico e nel 1954 fu istituita la MPK Pozna\u0144.\nOggi la rete \u00e8 divisa in 52 linee giornaliere urbane e suburbane, 21 linee notturne, e una linea turistica gestita da una flotta di autobus storici nei fine settimana.\nTram.\nNel 1880 furono introdotti i primi tram trainati da cavalli, la trazione elettrica apparve solo nel 1898. La rete continuo ad espandersi fino alla seconda guerra mondiale, durante questo periodo l'intera rete tranviaria sub\u00ec ingenti danni.\nDopo la fine della guerra, iniziarono i primi lavori di ricostruzione della rete tranviaria, che venne riaperta interamente solo nel 1947. Attualmente la compagnia MPK Pozna\u0144, opera con 340 tram, su una rete di 214,9\u00a0km di binari, con 21 linee e 459 fermate.\nSport.\nPozna\u0144, possiede due squadre di calcio di prima divisione nel campionato polacco: il Lech Pozna\u0144 e il Warta Pozna\u0144 e altre squadre minori, come UKS Stoper Pozna\u0144. La societ\u00e0 calcistica Lech Pozna\u0144 ha sede nel nuovo stadio Stadion Miejski, \u00e8 la pi\u00f9 grande struttura sportiva della citt\u00e0 ed ha ospitato gli Europei di calcio 2012. Oltre allo Stadion Miejski, la citt\u00e0 conta numerose strutture sportive tra cui: il Lago Malta che ospita un impianto di canottaggio con tribuna, diverse piscine, campi da tennis, un impianto sciistico artificiale, una pista di pattinaggio su ghiaccio e numerose palestre di varie dimensioni.\nAmministrazione.\nGemellaggi.\nPozna\u0144 \u00e8 gemellata con le seguenti citt\u00e0:"}
{"id": "130358", "revid": "767487", "url": "https://it.wikipedia.org/wiki?curid=130358", "title": "Isolation (Toto)", "text": "Isolation \u00e8 il quinto album in studio dei Toto, pubblicato il 18 ottobre del 1984 per l'etichetta Columbia Records.\nIl disco.\nI singoli estratti dall'album sono \"Stranger in Town\", \"Holyanna\", \"How Does It Feel\", \"Angel Don't Cry\", \"Endless\" (di cui non fu girato il video). Nel videoclip di \"Stranger In Town\" la parte principale \u00e8 recitata da Brad Dourif (\"Mississippi Burning\", \"Alien IV\", \"Qualcuno vol\u00f2 sul nido del cuculo\").\nDurante le registrazioni di \"Isolation\", il cantante Bobby Kimball venne licenziato per problemi di alcool e droga e crisi d'incompatibilit\u00e0 con la band e viene sostituito da Fergie Frederiksen. Nonostante l'abbandono di Kimball, alcune sue parti vocali vengono ugualmente mantenute sull'album. Questo disco segn\u00f2 anche il debutto al basso (al posto del dimissionario David Hungate) di Mike Porcaro, fratello di Jeff e Steve, anche se di fatto era gi\u00e0 entrato nella band nel 1982 per il tour dell'album \"Toto IV\" e nei 3 video girati."}
{"id": "130359", "revid": "110478301", "url": "https://it.wikipedia.org/wiki?curid=130359", "title": "Nomenclatura delle attivit\u00e0 economiche", "text": "La classificazione statistica delle attivit\u00e0 economiche nella Comunit\u00e0 europea o codice NACE (dal francese \"Nomenclature statistique des activit\u00e9s \u00e9conomiques dans la Communaut\u00e9 europ\u00e9enne\") \u00e8 un sistema di classificazione generale utilizzato per sistematizzare ed uniformare le definizioni delle attivit\u00e0 economico/industriali nei diversi Stati membri dell'Unione europea.\nStoria.\nLa nomenclatura venne creata dall'Eurostat, organo statistico della Commissione europea, nel 1970 e raffinata nel corso degli anni, fino all'ultima revisione nel 2002, pubblicata con Regolamento (CE) n. 29/2002 della Commissione, che modifica il precedente regolamento (CEE) n. 3037/90 del Consiglio relativo alla classificazione statistica delle attivit\u00e0 economiche nelle Comunit\u00e0 europee.\nL'esigenza di unificare le definizioni delle attivit\u00e0 economico/industriali \u00e8 sorta per evitare incomprensioni al livello statistico tra le diverse attivit\u00e0 realizzate dai soggetti ed i diversi modi per definirle negli stati dell'UE.\nCiascun istituto nazionale di statistica ha formulato conseguentemente una tabella di conversione a cui far riferimento per tradurre automaticamente al livello nazionale i codici NACE. In Italia l'ISTAT traduce i codici NACE con le classificazioni ATECO.\nLa classificazione NACE deriva tuttavia da un sistema internazionale di classificazione delle attivit\u00e0 economiche, noto come ISIC o International Standard Industrial Classification (standard internazionale di classificazione industriale), giunto alla revisione 3.1.\nCodici NACE.\nLe categorie generali, ciascuna delle quali \u00e8 suddivisa in ulteriori sotto-categorie (con elencazione numerica) sono le seguenti:"}
{"id": "130360", "revid": "256896", "url": "https://it.wikipedia.org/wiki?curid=130360", "title": "NACE", "text": ""}
{"id": "130361", "revid": "256896", "url": "https://it.wikipedia.org/wiki?curid=130361", "title": "Nace", "text": ""}
{"id": "130363", "revid": "767487", "url": "https://it.wikipedia.org/wiki?curid=130363", "title": "Dune (colonna sonora)", "text": "Dune \u00e8 la colonna sonora originale pubblicata nel 1984 dell'omonimo film \"Dune\" scritta ed eseguita dai Toto.\nIl disco.\nIl film fu diretto da David Lynch. L'album fu registrato nel dicembre del 1984, ed \u00e8 stato ristampato nel 1997 con l'inserimento di alcuni brani inediti.\nLa band \u00e8 accompagnata dalla Wiener Symphoniker a dal Wiener Volksoper Choir, diretto da Marty Paich, padre del tastierista del gruppo David Paich.\nFormazione.\nI musicisti che hanno suonato questo album sono:"}
{"id": "130365", "revid": "119135046", "url": "https://it.wikipedia.org/wiki?curid=130365", "title": "Contea di Arlington", "text": "La contea di Arlington (in inglese Arlington County) \u00e8 una contea e una citt\u00e0 (per questo chiamata anche semplicemente Arlington) dello stato della Virginia, negli Stati Uniti d'America. Si trova all'interno dell'area metropolitana di Washington, sull'altra sponda del fiume Potomac rispetto alla capitale. La contea ha la particolarit\u00e0 di non essere suddivisa in comuni. \nLa popolazione al censimento del 2010 era di abitanti. Venne creata nel 1801, come suddivisione del distretto di Columbia, con il nome di contea di Alexandria. Nel 1846 ritorn\u00f2 allo stato della Virginia su decisione del Congresso, mentre nel 1920 pass\u00f2 al nome attuale per evitare confusioni con l'adiacente citt\u00e0 di Alexandria.\nOspita il cimitero nazionale di Arlington (\"Arlington National Cemetery\"), un cimitero dove vengono sepolti gli eroi militari statunitensi, l'American Anthropological Association, l'aeroporto di Washington-Ronald Reagan e molti uffici federali tra i quali spicca il Pentagono."}
{"id": "130366", "revid": "889336", "url": "https://it.wikipedia.org/wiki?curid=130366", "title": "Pompa", "text": "Una pompa \u00e8 una macchina idraulica che sfrutta organi meccanici in movimento rotatorio o rettilineo alternativo per sollevare o comunque spostare e eventualmente raccogliere materiale fluido.\nUna pompa opera in ambiente chiuso, tra un condotto di aspirazione e uno di mandata. Nelle pompe dinamiche (\"turbomacchine operatrici\") il flusso \u00e8 continuo (\"stazionario\"), mentre nelle volumetriche \u00e8 discontinuo (\"instazionario\").\nSi intende normalmente per pompa il dispositivo usato per spostare liquidi, mentre si designa solitamente come compressore il dispositivo destinato allo spostamento di fluidi gassosi.\nStoria.\nLa prima descrizione di una pompa si deve ad Archimede nel III secolo a.C. Si trattava di un trasportatore a vite noto come \"vite di Archimede\". Questo tipo di pompa, sostanzialmente volumetrico (vedi sotto) sposta quantit\u00e0 costanti di liquido ad ogni rotazione. Per limitare i trafilamenti tra vite e statore, si usa per basse prevalenze ed alte portate. \u00c8 oggi utilizzata come idrovora e come mezzo di sollevamento negli impianti di depurazione delle acque.\nLa noria, che risale al Medioevo, consente il superamento di prevalenze pi\u00f9 alte, limitate solo dalla complessit\u00e0 tecnica della realizzazione della pompa. \u00c8 ancor oggi usata, specie in agricoltura, per medie portate e basse prevalenze.\nLa prima pompa da vuoto fu costruita da Otto von Guericke nel 1650, che se ne serv\u00ec anche per condurre, nel 1654, il celebre esperimento con gli \"emisferi di Magdeburgo\".\nIl progresso tecnico che ha consentito intorno al XVII secolo la realizzazione di sistemi biella/manovella e pistone/cilindro, ha permesso la realizzazione di pompe \"a stantuffo\" (vedi sotto) che, avendo limiti molto pi\u00f9 alti di portata e prevalenza, consentivano il pompaggio (sostanzialmente) continuo di grandi quantit\u00e0 di fluido a grandi altezze o distanze: caso tipico, il pompaggio dell'acqua dalle miniere profonde. L'avvento del vapore ha perfezionato questo tipo di pompe, ed ha consentito di raggiungere potenze (e quindi portate e prevalenze) assai pi\u00f9 alte.\nNel XIX secolo, dapprima per il miglioramento dei motori a vapore, poi per la diffusione delle turbine e dei motori elettrici, sono state sviluppate le pompe di tipo dinamico (soprattutto le pompe centrifughe).\nPresso il Museo di Fisica di Sapienza Universit\u00e0 di Roma sono conservate diverse pompe provenienti dal gabinetto fisica della Sapienza e dalla Regia Universit\u00e0 di Via Panisperna, tra le quali\nCaratteristiche principali.\nCome accennato, le pompe sono caratterizzate da:\nLa prevalenza H della pompa \u00e8 somma di diverse variabili H=Hg+Y+\u03a3i:\nAlcune caratteristiche fisiche e fluidodinamiche sono influenti sulla scelta delle pompe, come viscosit\u00e0, densit\u00e0 e temperatura.\nLe pompe si differenziano oltre che in funzione della prevalenza, della portata e delle caratteristiche del liquido da pompare, anche in base alla forza motrice applicata (es. pompe elettriche, pompe a motore a scoppio).\nNPSH.\nUn parametro specifico delle pompe \u00e8 l'NPSH (differenza tra la pressione in un punto di un generico circuito idraulico e la tensione di vapore del liquido nello stesso punto).\nSi consideri che l'aspirazione di una pompa avviene per differenza di pressione, quindi in condizioni normali di funzionamento, se una pompa deve aspirare da un pelo libero pi\u00f9 basso della pompa stessa (installazione soprabattente o in aspirazione), dovr\u00e0 creare una depressione alla bocca di aspirazione tale da far sollevare il fluido di un'altezza pari al dislivello.\nIn condizioni normali, la pressione atmosferica standard \u00e8 pari alla pressione di 10,332 metri d'acqua, quindi al massimo, idealmente creando il vuoto con la pompa alla bocca di aspirazione, l'acqua potr\u00e0 risalire, dal pelo libero spinta dalla pressione atmosferica lungo il tubo di aspirazione, fino ad una altezza di 10,332 metri. In pratica, considerando le perdite di carico nei condotti, l'altezza massima di risalita del fluido sar\u00e0 inferiore.\nQuindi il dislivello massimo, dal pelo libero, da cui \u00e8 possibile teoricamente pompare acqua \u00e8 pari a 10,332 metri.\nNel caso in cui il liquido da pompare \u00e8 mercurio (che ha una densit\u00e0 di 13579\u00a0kg/m3), il dislivello massimo teorico sarebbe di 0,76 metri.\nIn realt\u00e0 il fluido avr\u00e0 una tensione di vapore superiore a 0, per cui, pompando acqua e sollevandola da 10,332 metri, questa bollirebbe nel tubo di aspirazione.\nEsistono quindi limitazioni alle condizioni di aspirazione delle pompe, indipendentemente dalla tecnologia costruttiva adottata.\nClassificazione.\nLe pompe si suddividono in: \nTipologie di pompe volumetriche:\nPortata: esse possono essere:\nDisposizione:\nPompe volumetriche.\nLe pompe di tipo volumetrico sfruttano la variazione di volume o lo spostamento di una camera per provocare un'aspirazione o una spinta sul fluido.\nLa caratteristica fondamentale \u00e8 che la portata erogata \u00e8 costante per ogni ciclo di funzionamento e non dipende dalla prevalenza, ma solo dal numero di cicli effettuati nell'unit\u00e0 di tempo.\nPossono essere:\nI principali tipi di pompe alternative sono:\nI principali tipi di pompa rotativa sono:\nPompe fluido-dinamiche.\nIl movimento del fluido \u00e8 prodotto da un momento meccanico indotto nel fluido stesso.\nQueste pompe non hanno bisogno di valvole, ma hanno lo svantaggio che la portata e l'efficienza diminuiscono con l'aumentare della pressione all'uscita.\nA volte queste pompe hanno la necessit\u00e0 dell\"'adescamento\", ovvero di essere inizialmente riempite di liquido per poter funzionare.\nI principali tipi di pompe fluidodinamiche sono:"}
{"id": "130367", "revid": "767487", "url": "https://it.wikipedia.org/wiki?curid=130367", "title": "Fahrenheit (Toto)", "text": "Fahrenheit \u00e8 il sesto album in studio dei Toto, pubblicato nel 1986 dalla Columbia Records.\nIl disco.\n\"Fahrenheit\" segn\u00f2 l'ingresso come nuovo cantante di Joseph Williams, figlio del pi\u00f9 noto compositore John (autore di celeberrime colonne sonore come \"E.T. l'Extra-Terrestre\" e \"Guerre stellari\"). Il singolo di maggior successo fu \"I'll Be Over You\" (nei cori spicca la voce di Michael McDonald), mentre \u00e8 da segnalare la presenza di ospiti come Miles Davis (che suona la tromba in \"Don't Stop Me Now\"), Don Henley e David Sanborn. Gli altri singoli estratti furono \"Till the End\", \"Without Your Love\" e \"Could This Be Love\". Di quest'ultima canzone per\u00f2 non verr\u00e0 girato il video."}
{"id": "130370", "revid": "5545", "url": "https://it.wikipedia.org/wiki?curid=130370", "title": "Joe Falchetto", "text": ""}
{"id": "130371", "revid": "1876105", "url": "https://it.wikipedia.org/wiki?curid=130371", "title": "The Seventh One", "text": "The Seventh One \u00e8 il settimo album in studio del gruppo musicale statunitense Toto, pubblicato 1\u00ba marzo 1988 dalla Columbia Records.\nDescrizione.\nPrima dell'uscita del disco, Steve Porcaro abbandon\u00f2 la band per proseguire come solista (principalmente per dedicarsi alla composizione di colonne sonore), tuttavia continuer\u00e0 a collaborare attivamente con il gruppo, tanto che nel tour mondiale a supporto del disco sar\u00e0 comunque presente sul palco assieme ai suoi due fratelli e al resto della band, suonando tastiere e sintetizzatori.\n\"The Seventh One\" raggiunse il 64\u00ba posto della Billboard 200 negli Stati Uniti, soprattutto grazie ai singoli \"Pamela\", che arriv\u00f2 al 22\u00ba nella Billboard Hot 100, e \"Stop Loving You\" (nei cori anche Jon Anderson, cantante degli Yes) che ebbe forte successo anche in Europa.\nIn Italia l'album arriv\u00f2 alla 14\u00aa posizione nella classifica di vendite, risultando il 62\u00ba album pi\u00f9 venduto durante il 1988."}
{"id": "130372", "revid": "14214", "url": "https://it.wikipedia.org/wiki?curid=130372", "title": "Ricchi e poveri", "text": ""}
{"id": "130375", "revid": "599013", "url": "https://it.wikipedia.org/wiki?curid=130375", "title": "Vite di Archimede", "text": "La vite idraulica di Archimede, detta anche c\u00f2clea (dal latino \"cochlea\", propriamente \"chiocciola\"), \u00e8 un dispositivo elementare usato per sollevare un liquido (ad esempio acqua) o un materiale granulare (ad esempio sabbia, ghiaia o solidi frantumati) o per sfruttare l'energia cinetica associata alla discesa del fluido lungo tale dispositivo.\nSebbene si tratti in genere di una macchina operatrice in quanto per definizione assorbe energia per lo svolgimento di un lavoro che \u00e8 quello di sollevare il fluido, in alcune applicazioni pu\u00f2 essere utilizzata come macchina motrice e in questo caso si parla di turbina a vite (il liquido scorre nel tubo dall'alto verso il basso e il suo moto di discesa aziona la vite di Archimede mettendola in rotazione producendo energia cinetica che pu\u00f2 essere raccolta per generare energia elettrica).\nStoria.\nLa vite di Archimede \u00e8 attribuita ad Archimede (287-212 a.C.) sulla base delle testimonianze di Diodoro Siculo e di Ateneo di Naucrati.\nRecenti studi indicano per\u00f2 che essa potrebbe essere molto anteriore ad Archimede e che fosse utilizzata per irrigare i giardini pensili di Babilonia. Archimede, ad Alessandria d'Egitto per studi, avrebbe cos\u00ec importato in Italia tale strumento gi\u00e0 conosciuto in area medio-orientale; la testimonianza di Ateneo potrebbe supportare questa teoria.\nFunzionamento.\nCome macchina operatrice.\nL'uso pi\u00f9 comune che se ne fa \u00e8 come macchina operatrice per sollevare liquidi (tipicamente acqua, in impianti di irrigazione o nel drenaggio continuo dai polder) o materiali granulari (ad esempio per sollevare cereali e confinarli nei silo), ma anche fanghi. Si compone di una grande vite all'interno di un tubo la cui parte inferiore \u00e8 immersa nel liquido o nel materiale granulare da sollevare. Attraverso la rotazione della vite si raccoglie una certa quantit\u00e0 di materiale che per ogni giro avanza di una distanza pari al passo della vite finch\u00e9 arrivata in cima non viene scaricata in un serbatoio di immagazzinamento.\nL'energia necessaria alla rotazione pu\u00f2 essere fornita dalla rotazione di una maniglia, da animali, da eliche di mulini a vento o da un trattore agricolo. Poich\u00e9 la capacit\u00e0 di sollevamento \u00e8 limitata dalla lunghezza del dispositivo, spesso vengono utilizzate pi\u00f9 viti che lavorano in serie sollevando l'acqua su livelli successivi.\nIl contatto tra la vite ed il tubo non deve necessariamente essere a tenuta stagna, poich\u00e9 la quantit\u00e0 di acqua sollevata ad ogni giro \u00e8 elevata rispetto alle possibili perdite. Inoltre l'acqua filtrata da un passo finisce nel passo inferiore che la risolleva e cos\u00ec via, contenendo la perdita di efficienza complessiva.\nEsistono anche varianti della vite di Archimede in posizione orizzontale, utilizzate ad esempio per movimentare materiali granulari. La vite di Archimede \u00e8 stata anche utilizzata per stabilizzare la Torre di Pisa.\nCome macchina motrice.\nLa vite di Archimede pu\u00f2 venir utilizzata anche in forma di macchina motrice, per trasformare l'energia potenziale di un liquido in energia meccanica, in maniera simile a quanto fatto con la ruota idraulica. Il massimo rendimento \u00e8 di circa 85% . In tale forma un rotore tubolare, con saldata una vite senza fine, ruota in un contenitore metallico tubolare chiamato \"trogolo\". Il liquido scorre nella turbina e, per gravit\u00e0, spinge la spirale, che ha funzione di pala, facendo ruotare la turbina sul suo asse. Si tratta perci\u00f2 di una \"turbina a gravit\u00e0\", in cui la pressione idrostatica generata dal volume d'acqua nei vani genera il movimento. Ci\u00f2 consente a questa tipologia di turbine di operare senza necessit\u00e0 di essere intubate, ma utilizzando ad esempio corsi d\u2019acqua a pelo libero. L\u2018acqua fluisce liberamente dall'imbocco a monte fino allo scarico a valle. In centrali idroelettriche di bassa potenza (piccolo idroelettrico) il movimento rotatorio della turbina, alimentato da un flusso d'acqua, viene trasformato in energia elettrica attraverso l'applicazione in serie, di un moltiplicatore e di un alternatore."}
{"id": "130377", "revid": "2043126", "url": "https://it.wikipedia.org/wiki?curid=130377", "title": "360 (numero)", "text": "Trecentosessanta (360) \u00e8 il numero naturale dopo il 359 e prima del 361."}
{"id": "130379", "revid": "767487", "url": "https://it.wikipedia.org/wiki?curid=130379", "title": "Kingdom of Desire", "text": "Kingdom of Desire \u00e8 l'ottavo album in studio dei Toto, pubblicato nel 1992 dalla Columbia Records.\nIl disco.\nDopo l'abbandono da parte dell'ennesimo cantante, il chitarrista Steve Lukather decide di assumersi la responsabilit\u00e0 di ricoprirne il ruolo per questo album. Il 5 agosto 1992, poco prima dell'uscita di \"Kingdom of Desire\", il batterista della band, Jeff Porcaro, muore per un attacco cardiaco causato da una reazione allergica ai pesticidi usati nel suo giardino. Il primo singolo estratto dall'album \u00e8 Don't Chain My Heart.\nLa canzone che chiude il disco, \"Jake to the Bone\", era stata inizialmente scritta da Steve Lukather con una partitura per voce per Roger Waters (Pink Floyd), che stava registrando il suo disco \"Amused to Death\" nello studio accanto a quello dei Toto. Dopo Don't Chain My Heart furono estratti altri tre singoli Only You, 2 Hearts e The Other Side. Il sound dell'album \u00e8 pi\u00f9 aggressivo con una batteria pi\u00f9 pesante e chitarra elettrica pi\u00f9 incisiva, chiaramente orientato verso l'Hard rock. L'album ebbe un discreto successo.\nFormazione.\nAltri musicisti"}
{"id": "130381", "revid": "16073", "url": "https://it.wikipedia.org/wiki?curid=130381", "title": "Veda Vyasa", "text": ""}
{"id": "130382", "revid": "547034", "url": "https://it.wikipedia.org/wiki?curid=130382", "title": "Laminazione prodotta da correnti unidirezionali", "text": "Le correnti unidirezionali tendono a generare quella che prende il nome di stratificazione incrociata. Questo tipo di stratificazione \u00e8 caratterizzata da set di lamine o di strati inclinati rispetto alle superfici di strato principali e le correnti che la generano hanno una direzione circa perpendicolare alla giacitura degli strati.\nLa stratificazione incrociata si pu\u00f2 formare in due casi:\nEssa inoltre pu\u00f2 essere classificata a seconda della sua geometria in:\nEsistono anche altri tipi particolari di stratificazione incrociata:\nLaminazione incrociata longitudinale.\nIn questo caso la stratificazione \u00e8 generata da correnti parallele alla giacitura degli strati.\nEssa si ritrova frequentemente in ambiente fluviale, in particolar modo in corrispondenza dei meandri del fiume, ma si ritrova anche in ambiente intertidale dove si possono formare piccoli canali.\nStratificazione incrociata da riempimento di canale.\nQuesto tipo di stratificazione si ha in presenza di processi di riempimento e migrazione di canali alternati nel tempo che producono sequenze verticali caratterizzate da stratificazione incrociata a grande scala. La classica geometria di questa stratificazione prende il nome di \"festonatura\", infatti essa appare in affioramento come una serie di festoni sovrapposti.\nStratificazione incrociata prodotta da correnti bidirezionali.\nLe correnti bidirezionali sono caratteristiche di ambienti tidali. Nel caso in cui le due correnti abbiano la stessa intensit\u00e0 si formeranno dei set di foreset ad immersione opposta.\nIn natura difficilmente si hanno correnti di uguale intensit\u00e0, infatti una corrente risulta dominante. In questo caso si ha la sovrapposizione di ripples (generati dalla corrente subordinata) su dune (generate dalla corrente dominante)."}
{"id": "130384", "revid": "287204", "url": "https://it.wikipedia.org/wiki?curid=130384", "title": "Dearka Elsman", "text": "Dearka Elsman \u00e8 un personaggio appartenente alla linea temporale Cosmic Era della metaserie di anime \"Gundam\". Un pilota solitamente di buon umore della squadra Zala di ZAFT, a cui piace usare il suo pesante sarcasmo contro i Naturali ed i pi\u00f9 deboli. \nStoria.\nGundam SEED.\nDiventa il pilota dell'unit\u00e0 \"GAT-X103 Buster\" trafugata all'Alleanza Terrestre e la utilizza in continui assalti contro la nave \"Archangel\". \nDurante un combattimento il suo \"Buster Gundam\" viene danneggiato dal \"FX-550 Skygrasper\" pilotato da Mu La Flaga e viene obbligato ad arrendersi sotto la minaccia dei cannoni principali dell\"Archangel\" puntatigli contro. Viene tenuto prigioniero sull\"Archangel\" fino a che la nave non diserta per unirsi alla'Unione di Orb, constatando come sia l'Alleanza Terrestre, sia ZAFT siano controllate da persone corrotte riprende a pilotare il suo \"Gundam Buster\" per combattere al fianco della Fazione di Clyne per difendere Miriallia Haw. \nDurante la battaglia di Mendel affronta il suo stretto amico Yzak Joule che lo accusa di aver tradito ZAFT e PLANT. Dearka ammette che non li sta tradendo, ma che semplicemente che dopo essere stato a bordo dell\"Archangel\" ha imparato a rispettare i Naturali diventando amico di Miriallia. Dearka sa che non pu\u00f2 tornare a ZAFT poich\u00e9 il Primo Consigliere Patrick Zalas vuole sterminare tutti i Naturali. Yzak si rifiuta di credergli e pensa che Dearka sia stato ingannato, Dearka risponde chiedendogli chi tra i due viene veramente ingannato. Durante la Seconda Battaglia di Jachin Due, il Buster viene danneggiato gravemente in battaglia, ma Dearka sopravvive grazie all'intervento di Yzak.\nGundam SEED Destiny.\nDearka diventa parte del \"Joule Team\" condotto da Yzak in \"Mobile Suit Gundam SEED Destiny\"."}
{"id": "130385", "revid": "767487", "url": "https://it.wikipedia.org/wiki?curid=130385", "title": "Past to Present 1977-1990", "text": "Past to Present 1977-1990 \u00e8 una compilation di successi dei Toto, comprendente 4 brani inediti, pubblicata nel 1990.\nL'album.\nDurante il precedente tour Joseph Williams lascia la band e i Toto si ritrovano con Bobby Kimball, col quale incidono alcune canzoni (fra cui \"Goin' Home\", che verr\u00e0 poi inserita in \"Toto XX\"). La casa discografica, tuttavia, fa delle pressioni e fa entrare nella band Jean-Michel Byron, che canter\u00e0 i 4 brani inediti di \"Past to Present\". Durante il tour successivo i Toto si accorgono che Byron non \u00e8 adatto al loro stile e quindi i quattro brani inediti contenuti in questa raccolta saranno le uniche tracce incise da Byron. Nonostante l'incompatibilit\u00e0 con Byron, \"Out of Love\" diventer\u00e0 comunque un singolo di successo in Europa.\nNel brano \"Animal\", i Toto si sono avvalsi della sezione fiati dei Tower of Power."}
{"id": "130388", "revid": "81103", "url": "https://it.wikipedia.org/wiki?curid=130388", "title": "Laminazione prodotta da alternanza tra processi trattivi e di decantazione", "text": "L'alternanza tra trazione e decantazione \u00e8 indicativa di ambienti deposizionali soggetti a variazioni di energia nel tempo, questo processo si ripercuote chiaramente sul record stratigrafico. L'ambiente sedimentario che tipicamente presenta queste condizioni di energia \u00e8 la piana di marea, nella quale si alternano condizioni di alta energia, corrispondenti al flusso e riflusso della marea, e condizioni di bassa energia, corrispondenti ai periodi di stazionamento alto o basso della marea stessa.\nA seconda che domini la trazione sulla decantazione o viceversa si sviluppano strutture sedimentarie differenti.\nStratificazione flaser.\nQuesto tipo di stratificazione si forma quando il processo dominante \u00e8 la trazione.\nEssa \u00e8 caratterizzata da ripples discontinui ai quali si intercalano livelli di fango o silt.\nIl termine flaser si riferisce alle lenti di fango o di silt che si formano all'interno di un sedimento prevalentemente sabbioso.\nIl processo dominante (trazione) permette la formazione dei ripples sabbiosi, mentre mantiene in sospensione le particelle pi\u00f9 fini. Quando l'intensit\u00e0 della corrente diminuisce si ha la decantazione della parte pi\u00f9 fine del sedimento (fango, silt) che va a depositarsi come un sottile livello sui ripples sabbiosi rivestendoli.\nNel momento in cui torna ad essere dominante la trazione viene erosa la parte del fango o silt che si era depositata sulla cresta del ripple, mentre si conserva la parte depostasi nell'incavo del ripple.\nStratificazione lenticolare.\nQuesto tipo di stratificazione si forma quando il processo dominante \u00e8 la decantazione.\nIn questo caso, infatti, il termine lenticolare si riferisce alle lenti di sabbia che si ritrovano all'interno di un sedimento prevalentemente fangoso.\nI ripples sabbiosi che si formano nei momenti di trazione risultano discontinui e vengono presto ricoperti dal fango o dal silt che si deposita nel successivo periodo di decantazione.\nWavy bedding.\nQuesto tipo di stratificazione \u00e8 una via di mezzo fra i due tipi descritti sopra.\nAppare come un'alternanza di ripples sabbiosi e fango lateralmente continui."}
{"id": "130391", "revid": "125677973", "url": "https://it.wikipedia.org/wiki?curid=130391", "title": "Ainu", "text": "Gli , noti anche come nei testi storici giapponesi, sono il gruppo etnico est asiatico indigeno del Giappone settentrionale. Gli Ainu sono nativi dell'isola di Hokkaid\u014d, delle isole Curili e dell'isola russa di Sachalin, nonch\u00e9, storicamente, di Honsh\u016b e delle coste della penisola della Kam\u010datka.\nNell'aprile del 2019 \u00e8 stata passata una legge dal governo giapponese che riconosce gli Ainu come popolo indigeno del Giappone, ed elimina ogni forma dispregiativa nei loro confronti.\nAlcuni Ainu dell'isola di Hokkaid\u014d (la maggior parte di essi ha adottato usi, costumi e lingua giapponesi o russi) parlano ancora l'idioma tradizionale, l'Ainu, una lingua isolata; nell'isola di Honsh\u016b invece, molti Ainu hanno adottato il sincretismo tra la loro cultura matrilineare e quella giapponese.\nMito e storia.\nLe origini degli Ainu sono tuttora avvolte dal pi\u00f9 fitto mistero. Gli antichi scritti sacri dello Shintoismo, il Kojiki e il Nihonshoki narrano che Susanoo, kami del vento e della tempesta, rifiutato l'incarico affidatogli dal padre Izanagi di governare i mari, and\u00f2 a lamentarsi dalla sorella Amaterasu, personificazione del Sole, che governava le Pianure dell'Alto Cielo, una sorta di paradiso, luogo di origine e di residenza degli innumerevoli kami. Qui, per aver distrutto le risaie di Amaterasu, insozzato la sala dei banchetti delle divinit\u00e0 con i propri escrementi e aver scorticato contropelo il sacro cavallo della sorella, fu scacciato e condannato a vivere tra gli uomini.\nSulla Terra egli ed i suoi numerosi discendenti conobbero molte donne dalle quali nacquero diversi personaggi che spartirono tra loro la terra di Yamato, mantenendo una situazione di continuo conflitto tra i diversi feudi. Tempo dopo Amaterasu decise di unificare e pacificare l'arcipelago dai suoi discendenti, mandando suo nipote Ninigi a compiere l'impresa. Uno dei figli di costui, Jinmu, dall'isola di Ky\u016bsh\u016b da dove proveniva si diresse verso il Giappone Centrale, sottomettendo chi della numerosa progenie di Susanoo riconosceva la sua supremazia e uccidendo senza piet\u00e0 i signori delle terre che si ribellavano alla sua avanzata. In poco tempo il condottiero riuscir\u00e0 a sottomettere una buona parte del paese, divenendo il primo imperatore della dinastia dei Tenn\u014d.\nAlcuni individui (tra cui dei capi locali sia ribelli che pi\u00f9 docili), incontrati da Jinmu nelle parti dei sacri testi dedicate alla sua opera di conquista, sono dotati della coda, una curiosa caratteristica attribuita anche alle orde di rozzi cavernicoli brutalmente sterminati nei pressi di Osaka e di Ise. Si potrebbe dunque identificare questi feroci barbari con i membri delle trib\u00f9 Ainu preistoriche che furono decimati o spinti sempre pi\u00f9 a nord nel corso dei secoli, e gli appartenenti alla stirpe del Sole che l'autore descrive con la coda con i frutti delle numerose unioni miste realmente avvenute che contribuirono ad aumentare il numero degli antenati dei Giapponesi e contribuendo alla loro vittoria sugli indigeni.\nQuando ancora la dinastia del Trono del Crisantemo governava soltanto quella che oggi \u00e8 la provincia di Yamato e fino al XVII secolo, gli Ainu erano visti con timore e vennero combattuti in uno stato di guerra continua per millenni, venendo quasi sempre sconfitti dalla superiorit\u00e0 bellica del nemico (gli Ainu non conoscevano il ferro) e man mano esiliati nelle foreste delle terre settentrionali, uccisi o convertiti agli usi civili dei Giapponesi di un tempo.\nLa presenza degli Ainu in tempi remoti su tutta la superficie dell'Arcipelago \u00e8 testimoniata dalla presenza di moltissimi toponimi moderni che in giapponese hanno un significato assurdo o senza senso, ma pi\u00f9 che appropriati se riesaminati nel quadro linguistico e culturale Ainu. Quando i Giapponesi infatti presero definitivo possesso delle terre del Sol Levante, non rinominarono i nomi di luogo precedentemente utilizzati, ma, con l'avvento della scrittura, gli attribuirono dei caratteri che corrispondevano ai suoni dei nomi da scrivere, pur avendo spesso significati completamente diversi.\nUn chiaro esempio che spicca tra i tanti \"ateji\" (\"caratteri appiccicati dopo\") \u00e8 quello del Fuji, che in giapponese pu\u00f2 essere scritto con due caratteri cinesi che possono significare \"non-due\" (cio\u00e8 l'ineguagliabile) o \"non-morte\" (cio\u00e8 l'immortale), ma che in genere viene trascritto con i due caratteri di ricchezza e samurai. Nella religione Ainu invece, \"Fuchi\" o \"Huchi\" era il nome della dea del fuoco, nome pi\u00f9 che appropriato dunque per un vulcano. Altri studiosi hanno invece osservato, partendo dal fatto che gli Ainu preferivano battezzare i corsi d'acqua piuttosto che le montagne, che il termine \"push\", che significa \"sorgere violentemente\" riferito all'impetuoso torrente Fujisawa, avrebbe potuto mutarsi in \"Fuzi\", l'antico nome giapponese del monte.\nSolo nell'era moderna il governo giapponese ha incominciato ad intraprendere politiche di protezione verso questa ormai minoranza nel territorio, ma gli Ainu e la loro lingua sembra stiano per scomparire, ad eccezione di quelli che vengono esibiti ad uso e consumo dei turisti.\nConferme genetiche.\nLa teoria profana pi\u00f9 accreditata sulla loro origine ipotizza che gli antenati degli Ainu, in tempi remoti e per ragioni oscure, si siano separati dal ceppo originario forse proveniente dalla Siberia e siano giunti tra il XII-XI millennio a.C. nell'arcipelago giapponese, passando per Sachalin e le isole Curili e sviluppando nei secoli la cultura di tipo J\u014dmon (il cui significato letterale \u00e8 \"a cordicella\"; infatti gli Ainu disseminarono la loro terra di siti in cui erano conservati dei caratteristici vasi con decorazioni a zig-zag, da cui quel periodo di storia giapponese prese il nome).\nRecentemente la genetica ha dimostrato che molti Ainu e parte degli Emishi, probabilmente coloro che fanno parte del gruppo J\u014dmon, ovvero gli abitanti originari del Giappone, appartengono tutti all'aplogruppo D (34,7%).\nTale aplogruppo identifica i discendenti dei cacciatori-raccoglitori che arrivarono in Giappone dal continente asiatico in un momento in cui le due regioni erano fisicamente collegate, ovvero fra i 20.000 e i 12.000 anni fa, prima che l'avanzare del livello del mare, alla fine dell'ultima glaciazione, separasse l'arcipelago giapponese, spingendo i J\u014dmon e le altre genti a diffondersi nelle isole nipponiche in un raggio a forma di \"U\" nella zona settentrionale del Giappone, abitata dagli Ainu, e nelle isole Ry\u016bky\u016b, nell'estremo sud, come le isole Okinawa.\nLa teoria della provenienza continentale degli Ainu sembra confermata anche dal fatto che la parola Ainu che indica il mare di Ochotsk sia traducibile come \"Makun-rep\", che significa \"mare lasciato indietro, mare antico\".\nIn base a questi risultati la teoria dominante e pi\u00f9 accreditata \u00e8 che queste popolazioni siano ricollegabili al periodo J\u014dmon, ovvero gli avi degli attuali Ainu.In seguito, durante il Neolitico (circa 4.000-2.300 anni fa), altre genti provenienti dalla Corea e dal continente (appartenenti all'aplogruppo O) introdussero una cultura superiore (insieme all'agricoltura del riso) e si imposero alle precedenti popolazioni locali, formando poi il gruppo Yayoi.\nQuesta invasione spiegherebbe in modo logico l'ampia presenza dei \"Barbari del Nord\" e la loro distribuzione in tutto il Giappone prima del loro sistematico sterminio perpetrato dai nuovi invasori, da cui discendono i Giapponesi attuali.\nInoltre, anche recenti studi condotti sui pi\u00f9 antichi scheletri rinvenuti in America hanno rivelato somiglianze con il popolo Ainu.\nSecondo controversi studi condotti dall'antropologo statunitense C. Loring Brace dell'universit\u00e0 del Michigan, la classe guerriera giapponese dei samurai discenderebbe dalla popolazione Ainu. Per giungere a questa conclusione Brace ha confrontato pi\u00f9 di un migliaio di scheletri di Ainu giapponesi. Secondo lui questa teoria potrebbe anche spiegare perch\u00e9 le caratteristiche facciali dei giapponesi della classe dominante si differenziano spesso da quelle degli altri giapponesi.\nGli studi genetici mostrano che i resti di popolazioni J\u014dmon del Giappone facevano parte di popoli asiatici nordorientali come i nivchi, i coriachi, i nativi americani, ed i ciukci.\nCultura.\nGli Ainu non assorbiti dalla cultura nipponica vivono nei \"kotan\", villaggi un tempo ad organizzazione tribale presenti soprattutto lungo le coste o nelle valli fluviali dell'isola di Hokkaid\u014d guidati da un capo, il \"kotankorokur\", che veniva scelto per particolari abilit\u00e0 nella caccia e nella pesca o per la distinta provenienza familiare, cui spettava il compito di far rispettare le leggi della trib\u00f9 tramandate oralmente, sovrintendere alle celebrazioni religiose e guida in generale la comunit\u00e0. Le famiglie sono di tipo nucleare, simili cio\u00e8 a quelle del mondo occidentale.\nSecondo la tradizione, sia maschi che femmine diventano adulti agli occhi della comunit\u00e0 verso i 12-15 anni, a seguito di una particolare cerimonia. Dopo di essa i ragazzi cominciavano a vestire l'abito tradizionale (\"kaparamip\") e a farsi crescere la barba, simbolo di saggezza e virilit\u00e0. Le ragazze invece si tatuavano mani, braccia e labbra come segno di prestigio sociale. Una volta terminata l'operazione, spesso piuttosto dolorosa, le donne erano considerate pronte al matrimonio.\nQuesti usi, fino agli anni trenta, se non proprio comunissimi comunque ancora presenti, sono oggi completamente scomparsi, nonostante siano ancora vive alcune anziane Ainu tatuate e dei patriarchi non rasati. In particolare il costume della tatuazione del labbro, cos\u00ec come la laccatura nera dei denti presso le donne giapponesi, \u00e8 stato del tutto dimenticato da almeno sessant'anni.\nLingua e distribuzione.\nFino al XX secolo, pur rappresentando una minoranza, gli Ainu erano diffusi in Hokkaid\u014d, nelle isole Curili, nella penisola della Kam\u010datka e nell'isola di Sachalin. In ognuno di questi territori si parlava un dialetto Ainu diverso. Attualmente per\u00f2 la ricca diversit\u00e0 linguistica \u00e8 completamente scomparsa (le lingue Ainu continentali parlate in Russia sono estinte dagli inizi del secolo scorso, mentre l'ultima parlante madrelingua dell'Ainu di Sachalin, Take Asai \u00e8 morta nel 1994). Sopravvivono unicamente gli idiomi delle Curili e del Giappone.\nReligione.\nGli Ainu praticano tradizionalmente una religione di tipo animistico che vede in ogni oggetto, animale o fenomeno atmosferico la presenza di un dio. Per questo essi si affidano ad un nutritissimo pantheon di d\u00e8i, i kamui (da notare una possibile connessione con kami, corrispondente parola giapponese riferita alle divinit\u00e0 shintoiste), che influiscono positivamente o negativamente su ogni ambito della vita umana. Particolarmente importante \u00e8 l'adorazione dell'orso, animale-simbolo di questo gruppo etnico. Le cerimonie tradizionali pi\u00f9 importanti riguardano la caccia (l'Iyomante, forse il pi\u00f9 importante rito fra i culti tradizionali Ainu che consiste nell'uccisione di un cucciolo d'orso perch\u00e9 ritenuto un Dio. In tal modo si crede che la divinit\u00e0 \"liberata\" possa ritornare nel cielo e da l\u00ec proteggere i fedeli; l\"hopnire\", l\"iwakte\"), la pesca e i riti iniziatici dei giovani gi\u00e0 citati.\nBench\u00e9 incanalino il loro potere negli elementi della natura, i kamui vivono in un altro universo simile a quello degli uomini, e si dividono in d\u00e8i pesanti e d\u00e8i leggeri, cio\u00e8 d\u00e8i pi\u00f9 importanti e meno importanti. Gli uomini invece vivono nel \"M\u014dshur\", la terra che noi tutti conosciamo."}
{"id": "130392", "revid": "599013", "url": "https://it.wikipedia.org/wiki?curid=130392", "title": "Noria", "text": "La noria \u00e8 una ruota idraulica che ha la funzione di sollevare acqua sfruttando la corrente di un corso idrico.\nIl nome \u00e8 spagnolo, a sua volta derivato dall'arabo , \"n\u0101\u2018\u016bra\", \"vociare, zampillare\".\nStoria.\n\u00c8 costituita da una grande ruota, del diametro di alcuni metri (20 metri quella presente ad Hama in Siria), pescante con la parte inferiore in un fiume o canale. Sulla ruota sono montate delle pale per mezzo delle quali la noria \u00e8 messa in rotazione dalla corrente d'acqua, e dei secchi o tazze che si riempiono d'acqua. Quando i secchi giungono nella parte superiore della ruota svuotano il loro contenuto in una vasca di raccolta.\nL'origine della noria sembra essere collocabile in Mesopotamia in un periodo databile intorno al 2000 a.C. ed \u00e8 stata molto diffusa e migliorata nel mondo islamico dagli ingegneri meccanici. Le fontane della reggia di Versailles erano un tempo alimentate da una installazione di norie sulla Senna denominata macchina di Marly dal nome della localit\u00e0 della Senna vicino a cui era installata la macchina."}
{"id": "130396", "revid": "124966428", "url": "https://it.wikipedia.org/wiki?curid=130396", "title": "Metodismo", "text": "Il metodismo \u00e8 un'espressione del protestantesimo che ha dato vita a una delle chiese evangeliche pi\u00f9 diffuse nel mondo (circa 70 milioni di fedeli), caratterizzandosi ovunque per profonda spiritualit\u00e0, dinamismo evangelico e marcata sensibilit\u00e0 verso i problemi etici, sociali e politici.\nStoria.\nQuesto movimento venne avviato dal pastore anglicano John Wesley nel XVIII secolo. Wesley costitu\u00ec inizialmente una associazione di studenti a Oxford, che si prefiggeva di suddividere \"metodicamente\" la giornata fra lo studio della Bibbia, la preghiera e il servizio ai carcerati e alle persone in situazioni sociali di povert\u00e0 e abbandono: da qui il nome di metodisti (originariamente dato in senso denigratorio dagli avversari). L'intenzione di Wesley era originariamente quella di creare un movimento di risveglio all'interno della Chiesa anglicana, che portasse a una maggiore attenzione agli evidenti problemi sociali della Gran Bretagna all'epoca della rivoluzione industriale; solo in seguito il metodismo assunse i connotati di dottrina indipendente dalla matrice anglicana, abbracciando la teologia riformata e diventando una Chiesa indipendente.\nIl movimento metodista si diffuse velocemente in Gran Bretagna e in Nord America; da segnalare Richard Allen, fondatore della Chiesa metodista episcopale africana. Un esempio di organizzazione metodista, ma indipendente dalle altre matrici protestanti ed evangeliche, \u00e8 l'Esercito della salvezza (EdS), che si dedica principalmente all'aiuto agli emarginati, senza tetto, alcolizzati, tossicodipendenti, prostitute. L'Esercito della salvezza, a differenza delle altre chiese protestanti, \u00e8 organizzativamente pi\u00f9 vicino al Cattolicesimo romano. Infatti il generale dell'Esercito viene eletto solo dagli altri generali (commissari), come il papa romano viene eletto dai cardinali ma, al contrario dell'ultimo, la sua carica non \u00e8 a vita. La loro teologia, invece, \u00e8 prettamente quella della Riforma.\nAttualmente la chiesa metodista \u00e8 presente in quasi tutti i paesi e conta oltre settanta milioni di fedeli.\nLa dottrina.\nI metodisti credono nell'esistenza della grazia preveniente ma, a differenza dei calvinisti, non credono che sia una grazia irresistibile e, pertanto, come i luterani, ritengono possa essere rifiutata dall'uomo. Essi non accettano la doppia predestinazione.\nLa teologia metodista ha tuttavia alcuni riferimenti caratterizzanti, che enfatizzano il rapporto personale con Dio. Anzitutto la salvezza per sola fede, estesa a tutti i credenti (all'epoca dei grandi dibattiti settecenteschi, Wesley si ispir\u00f2 all'arminianesimo, contro la dottrina della predestinazione). Inoltre il principio della santificazione, cio\u00e8 lo sforzo nella ricerca della perfezione riguardo alla propria condotta, attraverso la fede e soprattutto l'opera dello Spirito Santo, pur nella consapevolezza del condizionamento derivante dalla natura umana.\nLa dottrina metodista pu\u00f2 essere riassunta in alcuni insegnamenti di Wesley che derivano proprio dal suo impegno pratico verso i diseredati e gli emarginati dalla societ\u00e0:\nIl significato di questo motto \u00e8 che l'insegnamento incarnato nel Cristo \u2013 che Dio ha amato l'uomo indipendentemente da quello che egli \u00e8 \u2013 deve essere letto come valore sociale e impegno di vita per tutti i fedeli, che sono tenuti a esprimere la loro fede attraverso l'azione sociale.\nDistinguere l'opera missionaria e sociale di Wesley e del suo movimento dal suo pensiero teologico, dunque, non \u00e8 possibile; le due cose sono esplicitamente dichiarate come interdipendenti. Secondo i metodisti Dio ha dato tutto (dottrina teologica) e tutti i fedeli devono dare (impegno sociale). Si pone un collegamento indissolubile tra la salvezza ricevuta da Dio come dono gratuito in Cristo e la salvezza, soprattutto materiale, offerta come dono riconoscente al fratello.\nI metodisti credono al Simbolo degli apostoli e al Credo niceno, riconoscono due sacramenti: il Battesimo e l'Eucaristia, e danno autorit\u00e0 alla Tradizione, in particolare agli insegnamenti dei Padri della Chiesa.\nLe caratteristiche sociali.\nUna delle caratteristiche del metodismo \u00e8 l'avere oltre ai pastori, uomini e donne, un rilevante numero di predicatori laici, che ricevono una accurata preparazione teologica che in seguito esercitano con la predicazione nelle comunit\u00e0. Sebbene le donne non avessero inizialmente accesso al ministero pastorale, Wesley dimostr\u00f2 la propria propensione in questo senso consentendo subito che le donne predicassero pubblicamente, atteggiamento decisamente progressista nella societ\u00e0 del Settecento.\nFra le opere sociali create e amministrate dalla comunit\u00e0 metodista si contano numerose scuole, ospedali e centri di accoglienza in moltissimi paesi del mondo.\nIl metodismo in Italia.\nIn Italia il metodismo approd\u00f2 in modo stabile solo nel 1861, con l'arrivo dall'Inghilterra del pastore Henry James Piggott (1831-1917) e nel 1873 del pastore Vernon. I due rami del metodismo, quello inglese e quello americano, si unirono nel 1946 fondando la Chiesa evangelica metodista d'Italia. Nel 1975 la chiesa metodista si \u00e8 integrata con la Chiesa valdese, sottoscrivendo una dottrina comune; anche il sinodo della Chiesa valdese e metodista \u00e8 celebrato, ogni anno, in comune. Lucio Schir\u00f2 \u00e8 stato un importante giornalista, politico socialista e pastore metodista siciliano, convinto pacifista tanto che fu soprannominato il Martin Luther King della Sicilia.\nAttualmente in Italia la Chiesa metodista conta 39 fra comunit\u00e0 e chiese, circa 5.000 membri di chiesa, una decina di opere sociali e vari circoli culturali. Nel centro di Bassignana, localit\u00e0 in provincia di Alessandria, \u00e8 stata edificata una grande chiesa metodista, in quanto gli abitanti di Bassignana, per un certo periodo di tempo, si trovarono in completo disaccordo con il parroco e quindi decisero di abbracciare il metodismo. La chiesa evangelica metodista di Mezzani, in provincia di Parma, fu edificata nel secondo dopoguerra dalla comunit\u00e0 fondata nella seconda met\u00e0 del XIX secolo. Nel 1932 a Mutignano, localit\u00e0 in provincia di Teramo, venne costruita da alcune famiglie del posto (Sfredda, De Stephanis, Leonzi) una chiesa metodista che pot\u00e9 entrare in funzione solo nel 1944 dopo la fine della dittatura fascista; fu luogo di culto fino al 1996.\nIl numero dei fedeli \u00e8 in forte crescita anche grazie all'arrivo di moltissimi immigrati africani (soprattutto ghanesi) e asiatici (filippini e coreani).\nL'Esercito della salvezza.\nL'Esercito della salvezza (inglese: \"Salvation Army\") \u00e8 una organizzazione religiosa-missionaria di origine metodista, fondata nel 1865 da William Booth a Londra con lo scopo di diffondere il cristianesimo e portare aiuto ai bisognosi. Nel 1887 l'Esercito della salvezza arriv\u00f2 anche in Italia."}
{"id": "130400", "revid": "767487", "url": "https://it.wikipedia.org/wiki?curid=130400", "title": "Absolutely Live (Toto)", "text": "Absolutely Live, del 1993, \u00e8 un album dal vivo dei Toto.\nL'album.\nDopo la morte di Jeff Porcaro, i Toto sono sul punto di sciogliersi, ma decidono di proseguire perch\u00e9 un abbandono non avrebbe riportato Jeff in vita. Al suo posto viene quindi ingaggiato Simon Phillips, che nel giro di sei settimane preparer\u00e0 la scaletta del \"Kingdom of Desire Tour\". I concerti di questo tour si chiuderanno abitualmente con la reinterpretazione dei Beatles di \"With a Little Help from My Friends\", ma nella versione di Joe Cocker."}
{"id": "130404", "revid": "1632387", "url": "https://it.wikipedia.org/wiki?curid=130404", "title": "Divisione (matematica)", "text": "La divisione \u00e8 l'operazione aritmetica inversa della moltiplicazione.\nDescrizione.\nPi\u00f9 specificamente, se \ndove \"b\" \u00e8 diverso da zero, allora \n(da leggersi \"\"c\" diviso \"b\").\nAd esempio, 6 : 3 = 2, dato che 2 \u00d7 3 = 6.\nLa divisione per zero non viene definita.\nNell'espressione sopra, \"a\" rappresenta il \"quoziente\" (\"quoto\" nel caso di divisione senza resto), \"b\" il \"divisore\" (cio\u00e8 la quantit\u00e0 che divide) e \"c\" il \"dividendo\" (cio\u00e8 la quantit\u00e0 da dividere).\nLa divisione gode della \"propriet\u00e0 invariantiva\" ovvero il quoziente non cambia se dividendo e divisore sono moltiplicati per una stessa quantit\u00e0 diversa da zero (il resto invece risulta moltiplicato per quella quantit\u00e0).\nL'espressione \"c\" : \"b\" viene anche scritta \"c\"/\"b\" (letta \"c\" su \"b\", o \"c\" fratto \"'b\", o \"c\" \"b\"-esimi\" ; se \"b\" \u00e8 un intero positivo diverso da 2 questo si legge come ordinale, plurale se \"c\" \u00e8 diverso da 1, es. 2/3 si legge \"due terzi\" ma 3/2 si legge \"tre mezzi\"), specialmente nelle matematiche superiori, incluse le applicazioni alla scienza e all'ingegneria, e nei linguaggi di programmazione.\nTale forma viene anche spesso usata come forma finale di una frazione.\nLa divisione fra due numeri interi \"a\" e \"b\", con \"b\"\u22600, consiste invece nel trovare una coppia di interi \"q\" ed \"r\", detti \"quoziente\" e \"resto\", tali che \"a\" = \"b\" \u00d7 \"q\" + \"r\" e 0 \u2264 \"r\" &lt; | \"b\" |. (Si dimostra che tale coppia di interi esiste ed \u00e8 unica). Quando \"r\" = 0, il risultato della divisione \"q\" viene talvolta detto \"quoto\".\nIn inglese e sulle calcolatrici elettroniche, il simbolo della divisione \u00e8 l'obelo che ha una barretta orizzontale tra i due punti: \"c\" \u00f7 \"b\". In italiano questo uso non \u00e8 mai stato attestato: l'obelo \u00e8 solo usato a volte in ingegneria e chimica per indicare un intervallo. Nell'uso inglese, invece, i due punti si utilizzano solo per il concetto correlato di rapporto.\nI modi di leggere una divisione.\nA/B = C indica che il denominatore B \u00e8 contenuto nel numeratore A una quantit\u00e0 di volte pari a C.\ninfatti come si evince dall'esempio 0,5 \u00e8 contenuto 2 volte dentro il numeratore 1.\nUn secondo modo di leggere la divisione: A/B = C indica che ad una unit\u00e0 del denominatore (B) corrispondano C unit\u00e0 del numeratore A.\ncio\u00e8: a ogni unit\u00e0 del denominatore spetteranno 2 unit\u00e0 del numeratore.\nQuesto secondo metodo di lettura della divisione \u00e8 un approccio particolarmente utile per comprendere il calcolo delle percentuali e il concetto di derivata. Infatti:\nCio\u00e8 a ogni euro del prezzo della maglietta che si trova al denominatore corrispondono venti centesimi dei 7 euro sconto. Perci\u00f2 moltiplicando 0,2 per 100 si ha la percentuale dello sconto pari al 20%.\nComputazione della divisione.\nUtilizzando la tavola pitagorica, si possono dividere due numeri interi con carta e penna.\nSe il dividendo ha una parte frazionaria espressa come frazione decimale, si pu\u00f2 continuare l'algoritmo dopo le unit\u00e0; se \u00e8 il divisore ad avere una parte frazionaria, basta spostare la virgola a destra dello stesso numero di posizioni - aggiungendo se necessario degli zeri a destra del dividendo - fino a che il divisore diventa un numero intero. Pertanto, per fare la divisione 245,7 : 3,78 si eseguir\u00e0 quella equivalente 24570 : 378.\nUn'altra possibilit\u00e0 che si ha per semplificare i conti \u00e8 vedere se dividendo e divisore abbiano un fattore comune, ed eliminarlo; la divisione di cui sopra \u00e8 dunque equivalente a 12285 : 189 (eliminando il fattore 2) e ancora a 1365 : 21 (eliminando un fattore 9), 455 : 7 (con un fattore 3), da cui si ottiene subito il risultato finale 65.\nSi pu\u00f2 calcolare la divisione con un abaco, scrivendo ripetutamente il dividendo e sottraendo man mano il divisore, spostato a sinistra quanto pi\u00f9 possibile. Ogni volta che occorre riportare a destra il divisore, si passer\u00e0 a una nuova cifra anche per il quoziente. Il procedimento risulta pertanto abbastanza simile a quello della divisione su carta, anche se in quel caso c'\u00e8 la scorciatoia di utilizzare delle moltiplicazioni per ridurre il numero di sottrazioni necessarie.\nNella aritmetica modulare, alcuni numeri hanno un inverso moltiplicativo rispetto al modulo: ad esempio, in base 7, 3 ha come inverso 5. In questo caso, la divisione per 3 pu\u00f2 essere calcolata moltiplicando per 5; questo approccio \u00e8 utile in computer che non hanno una istruzione di divisione veloce.\nDivisione tra interi.\nLa divisione tra interi - anche non considerando la divisione per zero, che non \u00e8 definita, non \u00e8 un'operazione chiusa; vale a dire, esistono coppie di numeri \"a\" e \"b\" tali che non esiste alcun intero \"c\" per cui \"a\" : \"b\" = \"c\". In questi casi si possono dare diverse possibili risposte:\nQuando si fa una divisione tra interi in un linguaggio di programmazione occorre verificare attentamente la definizione. Nel linguaggio C, ad esempio, la divisione tra interi \u00e8 definita come nel caso 4 qui sopra, e il risultato sar\u00e0 pertanto un intero troncato; in altri linguaggi come MATLAB, invece, si inizia a convertire gli interi in numeri reali (o pi\u00f9 correttamente numeri di macchina), e si ottiene cos\u00ec un numero reale come risposta, come nel caso 2 sopra.\nDivisione di numeri razionali.\nA differenza del caso precedente, i numeri razionali sono chiusi rispetto alla divisione, se il divisore non \u00e8 0. Si pu\u00f2 definire il risultato della divisione tra due numeri razionali \"p\"/\"q\" e \"r\"/\"s\" come il valore\nTutti e quattro i valori sono interi, e solo \"p\" pu\u00f2 valere 0. Questa definizione assicura che la divisione \u00e8 l'operazione inversa della moltiplicazione: si ricava infatti subito che\nCasi particolari della divisione.\nI casi particolari riguardano l'operazione di divisione quando 0 \u00e8 il dividendo o il divisore. Il risultato di queste operazioni pu\u00f2 essere indeterminato oppure impossibile. Detto \"a\" un qualsiasi numero reale diverso da zero, vale che:\nSi verifica facilmente grazie alla definizione: l'unico numero che moltiplicato per un numero non nullo d\u00e0 zero \u00e8 lo zero stesso in quanto vale la legge di annullamento del prodotto.\nAnche in questi due ultimi casi, il metodo per risolvere l\"'impasse\" \u00e8 considerare la definizione dell'operazione di divisione, cio\u00e8 come l'inverso della moltiplicazione. Risolvere i casi 2 e 3 equivale a cercare la soluzione dell'equazione 0 \u00d7 \"x\" = \"a\"; questa ha:\nIn entrambi i casi, non \u00e8 possibile determinare il risultato che, come sappiamo, deve essere unico. Per tale motivo la divisione per zero non viene definita ed \u00e8 priva di significato.\nDivisione di numeri reali.\nIl risultato della divisione di due numeri reali \u00e8 un altro numero reale, se il divisore non \u00e8 0. Dati \"a\" e \"b\", si definisce \"a\"/\"b\" = \"c\" se e solo se \"a\" = \"cb\" e \"b\" \u2260 0.\nDivisione di numeri complessi.\nAnche per i numeri complessi, cos\u00ec come per i numeri reali, la divisione \u00e8 un'operazione chiusa eccetto il caso in cui il divisore sia zero, nel qual caso l'operazione non \u00e8 definita.\nSe si esprimono i numeri complessi con le comuni coordinate, il risultato della divisione di formula_4 per formula_5, dove \"p\", \"q\", \"r\" e \"s\" sono numeri reali e \"r\" e \"s\" non possono essere entrambi nulli, \u00e8 dato da\nSe i numeri complessi sono espressi mediante le coordinate polari, l'espressione \u00e8 pi\u00f9 semplice da esprimere e ricordare: il risultato della divisione tra formula_7 e formula_8, con \"p\", \"q\", \"r\" e \"s\" reali e finiti e \"r\" diverso da zero, \u00e8 dato da\nDivisione di polinomi.\nLa divisione tra due polinomi (a coefficienti interi) pu\u00f2 anch'essa venire definita come l'operazione inversa della moltiplicazione: come nel caso dei numeri interi, generalmente si otterr\u00e0 un polinomio quoziente e un resto. Per maggiori informazioni su come viene condotta l'operazione, si veda la regola di Ruffini.\nDivisione in algebra astratta.\nNelle algebre astratte, come quella delle matrici e nei quaternioni, frazioni come formula_10 sono tipicamente definite come formula_11 oppure formula_12, quando \"b\" \u00e8 un elemento invertibile (vale a dire, esiste un altro elemento \"c\" tale che \"bc\" = \"cb\" = 1, dove 1 \u00e8 l'identit\u00e0 moltiplicativa; l'elemento \"c\" viene generalmente scritto come \"b\"\u22121). In un dominio d'integrit\u00e0, in cui possono non esistere gli inversi, pi\u00f9 che di \"divisione\" si pu\u00f2 parlare di \"cancellazione\", nelle equazioni della forma \"ab\" = \"ac\" o \"ba\" = \"ca\", dove \"a\" viene cancellato da entrambi i membri.\nDivisione ed analisi matematica.\nLa funzione quoziente di due funzioni \"f\" e \"g\" \u00e8 la funzione \"h\" il cui valore in un punto \"x\" \u00e8 dato da formula_13. \u00c8 definita nell'intersezione dei due domini di \"f\" e \"g\", ad eccezione dei valori \"x\" che annullano la \"g\".\nLa derivata del quoziente di due funzioni \u00e8 data dalla regola del quoziente:\nNon esiste una regola generale per integrare il quoziente di due funzioni."}
{"id": "130409", "revid": "767487", "url": "https://it.wikipedia.org/wiki?curid=130409", "title": "Tambu", "text": "Tambu, del 1995, \u00e8 il nono album in studio dei Toto pubblicato dalla Sony Records.\nIl disco.\n\"Tambu\" \u00e8 il primo album in studio con Simon Phillips alla batteria e percussioni. Il singolo apripista, \"I Will Remember\", diventer\u00e0 disco d'oro in Europa e Giappone. Simon Phillips per\u00f2 avr\u00e0 dei problemi di salute e non potr\u00e0 prendere parte alla prima fase del tour promozionale, venendo temporaneamente sostituito da Gregg Bissonette.\n\"Blackeye\" \u00e8 disponibile solo come b-side del singolo \"I Will Remember\", e nella versione nordamericana e giapponese di \"Tambu\"."}
{"id": "130413", "revid": "767487", "url": "https://it.wikipedia.org/wiki?curid=130413", "title": "Lista di asteroidi (1-1000)", "text": "Di seguito una lista di asteroidi dal numero 1 al 1000 con data di scoperta e scopritore."}
{"id": "130414", "revid": "287204", "url": "https://it.wikipedia.org/wiki?curid=130414", "title": "Equazione chimica", "text": "Unequazione chimica descrive una reazione ponendo in genere i reagenti con la loro formula molecolare a sinistra e i prodotti a destra, secondo lo schema:\ndove:\nIn alcuni casi il verso della freccia va da destra verso sinistra, per cui i reagenti stanno a destra e i prodotti a sinistra; si parla in questo caso di \"reazione inversa\", mentre nel caso in cui il verso della freccia sia da sinistra verso destra si parla di \"reazione diretta\".\nNel caso in cui la freccia sia in entrambe le direzioni, si tratta di una reazione reversibile, cio\u00e8 che si pu\u00f2 ottenere un prodotto che con il processo inverso rid\u00e0 i reagenti iniziali.\nBilanciamento di un'equazione chimica.\nDal postulato fondamentale di Lavoisier, che dice:\nderiva necessariamente che la somma delle masse dei reagenti coinvolte in una reazione chimica \u00e8 uguale alla somma delle masse dei prodotti. In altre parole durante lo svolgimento di una reazione chimica si ha la rottura e la formazione di legami chimici per cui si assiste ad una variazione dell'energia chimica posseduta dal sistema ma il numero di atomi resta uguale.\nIn definitiva bilanciare una reazione chimica significa:\nBilanciamento delle masse.\nPerch\u00e9 si abbia il bilanciamento delle masse, la somma delle masse dei reagenti deve essere uguale alla somma delle masse dei prodotti. Siccome la materia \u00e8 costituita da atomi \u00e8 necessario che il numero degli atomi indicati a sinistra dell'equazione chimica (cio\u00e8 gli atomi delle specie chimiche reagenti) sia uguale al numero degli atomi indicati a destra (cio\u00e8 gli atomi delle specie chimiche prodotte).\nIl bilanciamento di un'equazione chimica avviene in pratica verificando che i valori dei coefficienti stechiometrici siano tali che il numero di atomi di ciascun elemento che compaiono nel primo membro dell'equazione (cio\u00e8 a sinistra) sia uguale al numero di atomi di ciascun elemento che compaiono nel secondo membro dell'equazione (cio\u00e8 a destra). Non \u00e8 possibile cambiare in alcun modo la natura delle specie chimiche partecipanti alla reazione, ad esempio alterando il numero di atomi di un elemento all'interno di una molecola.\nPrimo esempio.\nAd esempio nell'equazione chimica:\nche rappresenta la reazione tra idrossido di sodio ed acido cloridrico per produrre cloruro di sodio si ha esattamente lo stesso numero di atomi dello stesso tipo sia nella parte sinistra che nella parte destra dell'equazione (sebbene siano combinati in maniera diversa).\nIn questo caso, essendo questa una reazione tra un acido (HCl) e una base (NaOH), la reazione procede verso la neutralizzazione completa, a meno che uno dei reagenti non sia in eccesso rispetto all'altro; quindi in seguito allo svolgersi della reazione chimica la soluzione rimane acida o basica (a seconda del reagente in eccesso).\nSecondo esempio.\nUn altro esempio di equazione chimica in cui non compaiono cariche \u00e8 il seguente:\nTale equazione chimica deve essere bilanciata, come si pu\u00f2 constatare da alcune evidenti differenze tra le masse dei reagenti e dei prodotti, ad esempio a sinistra il potassio appare una volta mentre a destra tre.\nPer bilanciare l'equazione \u00e8 buona norma iniziare con il bilanciare i metalli, in questo caso il potassio e il calcio:\nAdesso \u00e8 necessario bilanciare i non metalli, ossia il manganese e il fosforo ma non l'ossigeno (generalmente, a meno che non appaia nella sua forma elementare, l'ossigeno non viene bilanciato per verificare al termine del bilanciamento se la procedura seguita \u00e8 corretta):\nBilanciando il fosforo \u00e8 stato necessario cambiare di nuovo il coefficiente del potassio nel primo composto, permettendo quindi il bilanciamento del manganese. L'ossigeno a sua volta \u00e8 stato bilanciato.\nBilanciamento delle cariche.\nOltre al bilanciamento delle masse, nelle equazioni chimiche deve essere soddisfatto il bilanciamento delle cariche. Le reazioni chimiche infatti possono avvenire anche tra entit\u00e0 molecolari cariche elettricamente, dette ioni.\nUn esempio di reazione chimica in cui sono coinvolti ioni \u00e8 la reazione di autoionizzazione dell'acqua:\nIn questo caso si ha una carica positiva sulla specie H3O+ e una carica negativa sulla specie OH-, mentre a primo membro compare una specie neutra (H2O), avente carica nulla. Considerando i coefficienti stechiometrici, il bilancio delle cariche in questo caso pu\u00f2 essere scritto come:\novvero:\nPer cui si ha l'uguaglianza della somma delle cariche che competono ai reagenti rispetto alla somma delle cariche che competono ai prodotti, come deve essere."}
{"id": "130415", "revid": "919135", "url": "https://it.wikipedia.org/wiki?curid=130415", "title": "Uguaglianza (matematica)", "text": "In matematica l'uguaglianza indica comunemente una relazione binaria di equivalenza fra due enti, detti membri dell'uguaglianza. Rappresenta uno dei concetti pi\u00f9 importanti e fondamentali introdotti a livello della logica di una teoria.\nDefinizione.\nPi\u00f9 formalmente per uguaglianza/Identit\u00e0, in una teoria del primo ordine, si intende una relazione, di solito definita col simbolo formula_1 (che si legge \"uguale\"), che verifichi i seguenti assiomi:\ndove formula_4 \u00e8 un predicato contenente la variabile libera formula_5\nScelta degli assiomi.\nL'assioma di riflessivit\u00e0 e lo schema degli assiomi caratterizzano formalmente l'idea intuitiva di uguaglianza: il primo assioma afferma che ogni oggetto \u00e8 uguale a se stesso, mentre il secondo afferma che due oggetti uguali verificano le stesse propriet\u00e0. In particolare lo schema degli assiomi afferma che due oggetti uguali sono essenzialmente la stessa cosa, infatti non c'\u00e8 modo di distinguerli dato che: \" tutto ci\u00f2 che \u00e8 vero per uno, \u00e8 vero per l'altro\". In particolare in una logica del secondo ordine, gli assiomi di uguaglianza si possono riformulare nel seguente modo:\ndove formula_8 \u00e8 un predicato. Si noti, che in questo caso, si hanno solo due assiomi, mentre nell'altra definizione abbiamo uno schema di assiomi, questo \u00e8 dovuto al fatto che nella logica del primo ordine non si pu\u00f2 quantificare sulle propriet\u00e0 diversamente da quanto avviene nella logica del secondo ordine.\nL'uguaglianza \u00e8 una relazione di equivalenza; tuttavia essa \u00e8 molto particolare in quanto tutte le sue classi di equivalenza hanno cardinalit\u00e0 1, e ci\u00f2 \u00e8 dovuto al fatto che l'uguaglianza gode di propriet\u00e0 pi\u00f9 restrittive rispetto alle consuete propriet\u00e0 delle relazioni di equivalenza.\nUna relazione di uguaglianza definita su un dato universo ha per grafico, nel prodotto cartesiano formula_9, l'insieme \"diagonale\" formula_10"}
{"id": "130416", "revid": "62004", "url": "https://it.wikipedia.org/wiki?curid=130416", "title": "TotalEnergies (ciclismo)", "text": "La TotalEnergies, nota in passato come \"Bonjour\", \"Bouygues\", \"Europcar\" e \"Total Direct \u00c9nergie\", \u00e8 una squadra maschile francese di ciclismo su strada con licenza di UCI ProTeam, attiva dal 2000.\nFondata dall'ex ciclista Jean-Ren\u00e9 Bernaudeau, conta numerose partecipazioni ai Grandi giri, con dieci vittorie di tappa al Tour de France, quattro delle quali con Thomas Voeckler e tre con Pierrick F\u00e9drigo, e un quarto posto finale con lo stesso Thomas Voeckler nell'edizione 2011 della \"Grande Boucle\". La societ\u00e0 ha sede a Les Essarts, in Vandea, e dal 2019 ha come sponsor principale l'azienda TotalEnergies.\nStoria.\n1991-2004: la creazione dalla Vend\u00e9e U e i primi anni.\nJean-Ren\u00e9 Bernaudeau e Philippe Raimbaud nel 1991 crearono una struttura di formazione di giovani ciclisti in Vandea, denominata Vend\u00e9e U, che evolse fino alla prima categoria dilettantistica francese, la Nationale 1. Nel 2000, per permettere ai corridori di diventare professionisti, crearono una squadra professionistica che prese il nome di Bonjour-Toupargel, dal nome degli sponsor, Bonjour, un giornale di piccoli annunci del gruppo Vivendi, e Toupargel, societ\u00e0 di prodotti surgelati. Il budget per la prima stagiove ammontava a 10 milioni di franchi. La squadra amatoriale Vend\u00e9e U rimase legata alla Bonjour come centro di formazione, andando ad affiancarla all'interno della struttura Vend\u00e9e Cyclisme SA. Raimbaud divenne manager della squadra e presidente-direttore generale della Vend\u00e9e Cyclisme SA, mentre Bernaudeau pass\u00f2 alla guida tecnica, assistito dai direttori sportivi Christian Blanchard (rimpiazzato da Christophe Faudot nel 2001), Thierry Bricaud e Christian Guiberteau. Alla creazione, la Bonjour era principalmente composta da giovani (otto neo-professionisti, tra cui Sylvain Chavanel, S\u00e9bastien Joly, Fabrice Salanson) e da corridori della dismessa Castorama, dove Jean-Ren\u00e9 Bernaudeau era stato direttore sportivo, vale a dire Franck Bouyer, Damien Nazon, Fran\u00e7ois Simon e Jean-Cyril Robin; Didier Rous giunse dalla Festina.\nAl terzo anno di attivit\u00e0, nel 2002, la squadra vinse la classifica a squadre della Coppa di Francia, nonch\u00e9 quella individuale con Franck Bouyer. Nel 2003 due nuovi sponsor rimpiazzarono la Bonjour, Brioches La Boulang\u00e8re, azienda produttrice di viennoiseries che diede il nome alla squadra, ed il Consiglio Generale della Vandea, il cui logo and\u00f2 a inserirsi sulle maglie della squadra sotto a quello del primo sponsor. Il budget ammontava tra 4,5 e 5 milioni di euro. La squadra vinse di nuovo la classifica a squadre della Coppa di Francia. Le relazioni tra Raimbaud e Bernaudeau si deteriorarono nel luglio 2003, portando all'addio di Raimbaud nell'aprile 2004 e al passaggio della direzione della Vend\u00e9e Cyclisme SA a Bernaudeau. Al Tour de France 2004 Thomas Voeckler trascorse 10 giorni in maglia gialla. Alla fine della stagione, Bernaudeau licenzi\u00f2 Thierry Bricaud e Nicolas Guill\u00e9, accusati di aver seguito il progetto di una nuova squadra elaborato da Raimbaud per il 2005..\n2004-2010: Bouygues Telecom.\nNel maggio del 2004, la Brioches La Boulang\u00e8re annunci\u00f2 la fine della sponsorizzazione al termine della stagione. In agosto venne trovato un nuovo sponsor, la societ\u00e0 di telefonia Bouygues T\u00e9l\u00e9com; la Vandea rimase come secondo finanziatore. Per la sua prima stagione nel circuito ProTour il budget fornito dagli sponsor ammontava tra 6 e 7 milioni di euro. Bernaudeau divent\u00f2 manager della squadra, mentre Ismael Mottier e Dominique Arnould vennero inseriti nello staff tecnico. Nel 2005 giunsero in rosa l'ex campione del mondo Laurent Brochard dall'AG2R Pr\u00e9voyance e Pierrick F\u00e9drigo dalla Cr\u00e9dit Agricole: il primo vinse la Parigi-Camembert, il secondo la Quatre Jours de Dunkerque e il titolo nazionale in linea.\nNel 2006 Beno\u00eet G\u00e9nauzeau e Philippe Mauduit si aggiunsero allo staff tecnico; venne inoltre messo sotto contratto lo spagnolo Xavier Florencio, che gi\u00e0 quell'anno si impose nella Cl\u00e1sica San Sebasti\u00e1n, valida per il calendario ProTour. Voeckler si aggiudic\u00f2 una tappa al Giro dei Paesi Baschi e la Parigi-Bourges, mentre F\u00e9drigo, al termine di una fuga, fece sua la frazione di Gap al Tour de France, dando alla squadra la prima vittoria alla \"Grande Boucle\". Nel 2007 Voeckler si aggiudic\u00f2 il Grand Prix de Ouest-France; l'anno dopo si misero invece in evidenza soprattutto F\u00e9drigo, vincitore di una tappa alla Volta Ciclista a Catalunya e del Grand Prix de Ouest-France, e il neo-acquisto Jurij Trofimov, capace di imporsi in una frazione del Crit\u00e9rium du Dauphin\u00e9 Lib\u00e9r\u00e9.\nNel 2009 il nome della squadra divenne BBox Bouygues Telecom, dal nome del box ADSL e dell'offerta internet della Bouygues Telecom. Voeckler e F\u00e9drigo vinsero una frazione ciascuno al Tour de France 2009; Voeckler colse altri quattro successi in stagione mentre F\u00e9drigo fece sua una tappa al Crit\u00e9rium du Dauphin\u00e9 Lib\u00e9r\u00e9. Il 18 settembre 2009, l'Unione Ciclistica Internazionale annunci\u00f2 la decisione di non prolungare la licenza ProTour della squadra, spostandola di fatto nella categoria Professional Continental per la stagione 2010. Nonostante l'intenzione iniziale di mettere fine alla sponsorizzazione, Bouygues Telecom mantenne anche per la nuova stagione un finanziamento di 5,5 milioni di euro. Al Tour de France 2010, come gi\u00e0 l'anno prima, Voeckler e F\u00e9drigo vinsero una tappa ciascuno; Johann Tschopp li imit\u00f2 al Giro d'Italia, vincendo sul Passo del Tonale. Lo stesso Voeckler si aggiudic\u00f2 anche il titolo nazionale in linea e il Grand Prix Cycliste de Qu\u00e9bec, Nicolas Vogondy (giunto quell'anno dall'Agritubel) il titolo francese a cronometro e una frazione al Crit\u00e9rium du Dauphin\u00e9, William Bonnet una tappa alla Parigi-Nizza.\n2011-2015: Europcar.\nCon la fine della stagione 2010, la Bouygues Telecom termina la sponsorizzazione e la squadra va vicino alla dismissione, fino all'arrivo di un nuovo sponsor, l'azienda di autonoleggio Europcar. Il team perde F\u00e9drigo e Vogondy, ma mantiene in rosa il capitano Voeckler, a cui si aggiungono Christophe Kern, K\u00e9vin R\u00e9za e S\u00e9bastien Chavanel. Alla formazione viene confermata la licenza Professional Continental. Il team ben figura al Tour de France: Voeckler indossa per 10 giorni la maglia gialla e conclude al quarto posto in classifica generale mentre il suo giovane compagno Pierre Rolland conquista la diciannovesima tappa sull'Alpe d'Huez e la maglia bianca di miglior giovane. Durante l'anno Voeckler vince anche due tappe alla Parigi-Nizza e la Quatre Jours de Dunkerque, mentre Kern vince una tappa al Crit\u00e9rium du Dauphin\u00e9 e il titolo nazionale a cronometro.\nDal 2016: Direct \u00c9nergie/Total.\nDal , Direct \u00c9nergie \u00e8 il nuovo sponsor della squadra ciclistica professionistica su strada francese \"SA Vend\u00e9e Cyclisme\", che prende quindi il nome di \"Team Direct \u00c9nergie\".\nDall', la Total, dopo l'acquisizione di Direct \u00c9nergie, subentra come nuovo sponsor. La prima apparizione della squadra con nuovo nome \u00e8 alla Parigi-Roubaix 2019.\nPalmar\u00e8s.\n\"Aggiornato al 26 giugno 2021.\"\nOrganico 2022.\n\"Aggiornato al 1\u00b0 gennaio 2022.\""}
{"id": "130417", "revid": "6392", "url": "https://it.wikipedia.org/wiki?curid=130417", "title": "Grisou", "text": ""}
{"id": "130418", "revid": "1982", "url": "https://it.wikipedia.org/wiki?curid=130418", "title": "Heinrich Wilhelm Matth\u00e4us Olbers", "text": ""}
{"id": "130419", "revid": "201640", "url": "https://it.wikipedia.org/wiki?curid=130419", "title": "Giulio", "text": "Origine e diffusione.\nDeriva dal latino \"Iulius\", che era il nome gentilizio di un'antica e nobile famiglia romana, la \"Gens Iulia\", il cui pi\u00f9 illustre rappresentante fu Gaio Giulio Cesare; gli \"Iulii\" si vantavano di discendere da Ascanio, figlio di Enea, che era chiamato anche \"Iulo\" (dal greco \"hyl\u00e9\", \"bosco\", oppure dal nome di Ilio), ma al di l\u00e0 della leggenda, pi\u00f9 probabilmente il nome trae origine dalla forma arcaica \"Iovilios\" o \"Jovilios\", che significa \"sacro a Giove\" o \"discendente da Giove\" (\"Iovis\"), oppure dal greco \u03b9\u03bf\u03c5\u03bb\u03bf\u03c2 (\"ioulos\"), che vuol dire \"lanuginoso\", \"dalla barba lanuginosa\" o \"dalla capigliatura crespa\".\nIl nome era poco usato nel Medioevo, sebbene fosse stato portato da un buon numero di santi; solo in epoca rinascimentale venne riportato in voga in Italia e in Francia, da dove poi si espanse al resto d'Europa. Ad oggi \u00e8 sostenuto, oltre che dal culto verso i santi cos\u00ec chiamati, anche dalla fama di diversi personaggi storici.\nOnomastico.\nL'onomastico pu\u00f2 essere festeggiato in memoria di svariati santi, fra i quali, alle date seguenti:"}
{"id": "130439", "revid": "172", "url": "https://it.wikipedia.org/wiki?curid=130439", "title": "Quark (fisica)", "text": ""}
{"id": "130441", "revid": "831312", "url": "https://it.wikipedia.org/wiki?curid=130441", "title": "Cofidis (ciclismo)", "text": "La Cofidis \u00e8 una squadra maschile francese di ciclismo su strada con licenza di UCI World Team.\nAttiva nel professionismo dal 1997 grazie alla sponsorizzazione di Cofidis, ha sede a Bondues, nel Nord-Passo di Calais, ed \u00e8 diretta da C\u00e9dric Vasseur. Nella sua storia si \u00e8 aggiudicata numerose vittorie di tappa al Tour de France e alla Vuelta a Espa\u00f1a, oltre a diverse classiche, come la Gand-Wevelgem 1997 con Philippe Gaumont e la Liegi-Bastogne-Liegi 1999 con Frank Vandenbroucke; ha inoltre vinto tre edizioni della classifica individuale Europe Tour (2015, 2017, 2018) e una di quella a squadre (2013).\nStoria.\n1996-1998: gli esordi e i primi successi.\nLa squadra Cofidis nacque alla fine del 1996, prima come struttura organizzativa, poi, nel 1997, come gruppo professionistico. Pu\u00f2 essere considerata come discendente indiretta della squadra Castorama, gi\u00e0 Super U e Renault-Gitane, essendo stata inizialmente diretta da Cyrille Guimard, a cui si aggiunse Bernard Quilfen, entrambi ex dirigenti della Castorama.\nNella suo primo stagione di attivit\u00e0 la Cofidis debutt\u00f2 con grandi ambizioni, reclutando diversi corridori di spessore. Nell'organico di quella stagione figuravano Maurizio Fondriest, Lance Armstrong e Tony Rominger. Questi ultimi due erano considerati i capitani per le corse a tappe, con l'obiettivo di vincere uno dei Grandi Giri. Lance Armstrong annunci\u00f2 per\u00f2 di avere un cancro ai testicoli nel mese di ottobre del 1996, e Tony Rominger si ruppe la clavicola nella quarta tappa del Tour de France 1997. In quella stagione le principali vittorie arrivarono dai corridori francesi della squadra: Philippe Gaumont vinse la Gand-Wevelgem, Nicolas Jalabert la Coppa di Francia e Laurent Desbiens una tappa al Tour de France.\nNel 1998 la Cofidis cambi\u00f2 la dirigenza: Cyrille Guimard se ne and\u00f2 e venne rimpiazzato da Bernard Quilfen. La nuova stella della squadra era Francesco Casagrande. L'italiano vinse la Cl\u00e1sica San Sebasti\u00e1n ma, dopo essere stato trovato positivo al testosterone al Giro del Trentino ed al Tour de Romandie, abbandon\u00f2 il Tour de France dopo la decima tappa. Rimase solo una stagione nella squadra francese che, in assenza del suo leader, brill\u00f2 ugualmente al Tour de France: vinse la classifica a squadre, Bobby Julich chiuse terzo nella generale davanti a Christophe Rinero, quarto e miglior scalatore. Roland Meier fu inoltre settimo.\n1999-2003: le vittorie con Vandenbroucke, Millar e Moncouti\u00e9.\nPer l'anno seguente la Cofidis si rinforz\u00f2 in vista delle classiche reclutando i belgi Nico Mattan, Peter Farazijn e Frank Vandenbroucke. Quest'ultimo vinse Liegi-Bastogne-Liegi, Omloop Het Volk e due tappe alla Vuelta a Espa\u00f1a. Tuttavia, per costringere i dirigenti della squadra a selezionarlo per la Parigi-Roubaix, si ritir\u00f2 alla Gand-Wevelgem. Qualche settimana pi\u00f9 tardi, venne arrestato con altre quindici persone, sospettato di essere cliente di Bernard Sainz. La squadra lo sospese per diverse settimane. Vandenbroucke si frattur\u00f2 poi il polso all'inizio del 2000, rimase a lungo lontano dalle gare e si trasfer\u00ec alla Lampre-Daikin nel 2001. Nella stagione 2000 si mise in evidenza il giovane scozzese David Millar, vincitore all'esordio del prologo di Futuroscope al Tour de France. Nello stesso anno David Moncouti\u00e9 si classific\u00f2 secondo al Tour de l'Avenir. I due diventarono i capitani della squadra per le corse a tappe.\nLa Cofidis conobbe allora i suoi migliori anni, classificandosi sesta nella graduatoria a squadre UCI nel 2002, settima nel 2001 e nel 2003, grazie anche alla vittoria di Nico Mattan al Grand Prix de Ouest-France 2001, al quarto posto di Andrej Kivil\u00ebv al Tour de France 2001, alla tredicesima posizione di David Moncouti\u00e9 al Tour 2002, ed a David Millar, che vinse tre tappe alla Vuelta a Espa\u00f1a e due al Tour de France tra il 2001 ed il 2003, diventando anche campione del mondo a cronometro nel 2003. Nel marzo 2003 la squadra fu segnata dalla morte dello stesso Andrej Kivil\u00ebv, vittima di una caduta durante la Parigi-Nizza.\n2004-2007: l\"'Affaire Cofidis\" e l'ingresso nel ProTour.\nNella stagione 2004 la Cofidis ripart\u00ec con grandi ambizioni. Con l'arrivo di Stuart O'Grady e del campione del mondo in linea in carica Igor Astarloa, si presentava al via della stagione con in rosa entrambi gli iridati Elite su strada. La stagione venne per\u00f2 segnata dall\"'Affaire Cofidis\". Inizialmente riguard\u00f2 ex membri della squadra ed il suo massaggiatore Bogdan Madejak, ma si allarg\u00f2 a diversi corridori dell'organico di quell'anno: Philippe Gaumont, David Millar, Massimiliano Lelli, M\u00e9d\u00e9ric Clain, C\u00e9dric Vasseur. Quest'ultimo venne scagionato, ma gli altri vennero tutti licenziati. Igor Astarloa lasci\u00f2 la squadra e torn\u00f2 alla Lampre. La dirigenza venne modificata in seguito alla partenza del medico Jean-Jacques Menuet e di Alain Bondue, temporaneamente rimpiazzato da Francis Van Londersele. Dopo un'auto-sospensione di un mese, la Cofidis torn\u00f2 alle competizioni in maggio e realizz\u00f2 una buona stagione, soprattutto grazie a Stuart O'Grady che vinse due tappe al Crit\u00e9rium du Dauphin\u00e9 Lib\u00e9r\u00e9, una tappa al Tour de France, e la HEW Cyclassics. David Moncouti\u00e9 vinse una tappa al Tour del 2004 e una nell'edizione successiva.\nA partire dal 2005 la Cofidis e il suo nuovo manager, \u00c9ric Boyer, scelsero una nuova politica sportiva, facendosi promotori della lotta contro il doping, soprattutto per favorire la pratica dei controlli interni alle squadre, facendo inoltre in modo da ridurre la pressione sui corridori riguardo ai loro risultati. La squadra prese parte al circuito ProTour sin dalla creazione nel 2005, ma non fece pi\u00f9 parte delle prime dieci migliori squadre della classifica UCI. Soprattutto, nonostante riuscisse ad ottenere qualche vittoria di tappa nei Grandi Giri, non riusc\u00ec pi\u00f9 come nelle stagioni precedenti ad imporsi delle classiche.\nNel 2006 Rik Verbrugghe vinse la tappa di Saltara al Giro d'Italia, e Jimmy Casper una frazione al Tour de France. Durante il Tour de France 2007, Cristian Moreni risult\u00f2 positivo in un controllo antidoping al testosterone e, nonostante nessun altro compagno fosse implicato, la dirigenza ritir\u00f2 la squadra e sospese l'attivit\u00e0 per due settimane.\nAltre specialit\u00e0.\nLa Cofidis, sin dalla sua creazione, ha incluso nel suo organico ciclisti attivi nel ciclismo su pista; dalla stagione 2007-2008 alla 2009-2010 Cofidis sponsorizz\u00f2 inoltre un'apposita formazione UCI attiva nelle gare di velocit\u00e0 e di endurance. Tra i pistard che hanno gareggiato con Cofidis tra il 1997 e il 2010 si citano Arnaud Tournant, in squadra dal 1997 al 2008, quattordici volte campione del mondo e campione olimpico, ma anche Laurent Gan\u00e9, Micka\u00ebl Bourgain, K\u00e9vin Sireau, Fran\u00e7ois Pervis, Teun Mulder e Maximilian Levy.\nDal 1998 il team Cofidis ha avuto nei suoi ranghi anche un atleta di paraciclismo, Laurent Thirionet, due volte campione paralimpico e nove volte campione del mondo. Nel 2010 \u00e8 stato creato il primo gruppo di paraciclismo all'interno di una formazione professionistica: al 2016 lo compongono cinque paraciclisti.\nCronistoria.\nClassifiche UCI.\n\"Aggiornato al 26 ottobre 2021\".\nPalmar\u00e8s.\n\"Aggiornato al 14 agosto 2021.\"\nOrganico 2022.\n\"Aggiornato al 1\u00ba gennaio 2022\"."}
{"id": "130447", "revid": "393899", "url": "https://it.wikipedia.org/wiki?curid=130447", "title": "Multimedia Home Platform", "text": "Il Multimedia Home Platform, in sigla DVB-MHP o MHP, \u00e8 uno standard della famiglia DVB che definisce l'interfaccia software tra le applicazioni interattive digitali e gli apparati dove queste sono attivate (set-top box).\nDescrizione.\nIl sistema DVB-MHP, dal punto di vista software, \u00e8 un middleware.\nLe specifiche di questo Linguaggio sono state definite dal DVB Project un consorzio formato da pi\u00f9 di 300 operatori del settore, costruttori, sviluppatori di software di circa 35 paesi diversi. La conformit\u00e0 del progetto \u00e8 sotto la responsabilit\u00e0 dell'European Telecommunications Standards Institute (). L'MHP fin dal principio viene sviluppato in due modi differenti: DVB-HTML, poco fortunato perch\u00e9 molto complesso, e DVB-J.\nDVB-J che rappresenta lo standard pi\u00f9 diffuso si basa su un subset di linguaggio di programmazione Java. Esso costituisce un software intermedio e aperto per la messa a punto di molti tipi di applicazioni e servizi, detti anche Xlet, con modalit\u00e0 interattive.\nCaratteristiche.\nL'architettura \u00e8 definita su tre livelli:\nLo standard prevede anche tre profili:\nSuperamento.\nMHP \u00e8 stato nel periodo antecedente al 2017 lo standard per la televisione digitale interattiva pi\u00f9 diffuso in Italia, nonch\u00e9 l'unico adottato dalle varie emittenti televisive che operano sul suolo italiano. In altri paesi d'Europa altri standard sono pi\u00f9 diffusi, come l'HbbTV. Poich\u00e9 MHP era per lo pi\u00f9 utilizzato soltanto in Italia, rappresentava un costo aggiuntivo per i produttori di smart TV realizzare delle versioni compatibili con questo standard solo per una nazione. Cos\u00ec per iniziativa industriale e delle emittenti italiane, dovendo aggiornare sia lo standard MHP che quello HbbTV ad uno pi\u00f9 moderno, si \u00e8 deciso il passaggio ad HbbTV 2.0 (incompatibile con la vecchia versione di HbbTV) anche per l'Italia."}
{"id": "130449", "revid": "834", "url": "https://it.wikipedia.org/wiki?curid=130449", "title": "Cli", "text": ""}
{"id": "130450", "revid": "287204", "url": "https://it.wikipedia.org/wiki?curid=130450", "title": "Cr\u00e9dit Agricole (ciclismo)", "text": "La Cr\u00e9dit Agricole, precedentemente nota come Peugeot, Z e Gan, era una squadra maschile francese di ciclismo su strada, attiva nel professionismo dal 1904 al 2008.\nFu la squadra pi\u00f9 longeva e vincente della storia del ciclismo, portando i suoi ciclisti a vincere (compresi i titoli come indipendenti) dieci Tour de France, tre Vuelta a Espa\u00f1a e numerose classiche. Sponsorizzata per decenni, fino al 1986, dalla casa costruttrice Peugeot, ebbe tra le sue file campioni come Lucien Petit-Breton, Philippe Thys, Rik Van Steenbergen, Ferdi K\u00fcbler, Tom Simpson, Eddy Merckx, Bernard Th\u00e9venet e Stephen Roche. A partire dal 1987, con il ritiro di Peugeot, si susseguirono tre diversi sponsor, Z, Gan e Cr\u00e9dit Agricole; in questo periodo vestirono la maglia del team tra gli altri Greg LeMond, Chris Boardman e Thor Hushovd. Nel 2008 la squadra cess\u00f2 l'attivit\u00e0.\nStoria.\nPeugeot.\nLe origini della squadra Peugeot risalgono ai primi anni del XX secolo, con le prime sponsorizzazioni della casa costruttrice Peugeot, attiva nella produzione di biciclette dal 1881, a ciclisti quali Hippolyte Aucouturier e Auguste Daumain. Negli anni subito seguenti sono sotto contratto per il team ciclisti come Louis Trousselier, Ren\u00e9 Pottier e Lucien Petit-Breton; sono proprio loro, pur gareggiando come individuali ma con sponsor Peugeot, a vincere i Tour de France dal 1905 al 1908 (nell'ordine Trousselier, Pottier e due volte il \"piccolo bretone\"). Nel 1907, su invito della Gazzetta dello Sport, la squadra accetta di partecipare alla prima edizione della Milano-Sanremo, unica formazioni non italiana al via: nell'occasione si dimostra per\u00f2 nettamente superiore alle altre marche, piazzando tre corridori ai primi tre posti (Lucien Petit-Breton, Gustave Garrigou, Giovanni Gerbi). Nel 1912 la Peugeot-Wolber partecipa per la prima volta come squadra al Tour de France, con la caratteristica divisa giallo-blu, e nel biennio 1913-1914 porta il suo alfiere belga Philippe Thys a vincere per due volte la corsa (nella \"Grande Boucle\" 1914 addirittura ben otto dei primi dieci nella classifica finale vestono maglia Peugeot, e la squadra ottiene dodici vittorie parziali su quindici).\nNei primi anni dopo l'interruzione forzata per la prima guerra mondiale, la Peugeot \u00e8 sostanzialmente inattiva, costituendo insieme ad altri costruttori in ripresa dalla guerra (Alcyon e Automoto) un'unica formazione professionistica denominata \"La Sportive\". Nel 1922 si torna a squadre per marche separate: la Peugeot partecipa al Tour de France di quell'anno ottenendo cinque vittorie di tappa di Thys e anche la vittoria finale con Firmin Lambot (sotto contratto con Peugeot ma registrato come indipendente). Dopo aver partecipato alle edizioni 1923, 1924 e 1925 del Tour, la squadra \u00e8 assente nel 1926, e dal 1927 al 1934 \u00e8 nuovamente inattiva. Nel 1935 si ha la ricostituzione di una squadra professionistica, la Peugeot-Hutchinson, rinominata Peugeot-Dunlop dal 1936, capitanata da Paul Le Drogo e caratterizzata da una maglia bianco-rossa. Tale divisa viene accantonata nel 1947 per tornare alla tradizionale maglia giallo-blu. Dal 1948 al 1949 gareggia per il team il campione svizzero Ferdi K\u00fcbler.\nNel 1955 e 1956 la formazione Peugeot \u00e8 attiva solo come sponsor individuale, sostituita nelle grandi corse dal gruppo belga Elv\u00e9-Peugeot capitanato da Rik Van Steenbergen. La squadra francese viene riformata nel 1957, e nel 1958 passa sotto la direzione di Gaston Plaud. Nel 1962 il Tour de France viene aperto alle squadre di club e non pi\u00f9 alle sole squadre nazionali; subito vi partecipa anche la Peugeot. L'anno dopo il team abbandona la divisa giallo-blu per assumere una caratteristica maglia bianca con scacchi bianco-neri. \u00c8 tra gli anni 1960 e 1970 che gareggiano in maglia Peugeot campioni come Ferdinand Bracke, Tom Simpson, Roger Pingeon, il giovane Eddy Merckx e il vincitore di due Tour de France Bernard Th\u00e9venet.\nNel 1979, con il patrocinio della fabbrica sponsor, viene creata l'associazione \"V\u00e9lo Moto Club de Paris\" (rinominato \"V\u00e9lo Club de Paris\" nel 1993) per fornire alla squadra una struttura indipendente. Nel 1983 diventa direttore sportivo Roger Legeay (rimarr\u00e0 in carica fino al 2008); sono gli ultimi anni con la denominazione Peugeot, e nel team gareggiano tra gli altri Hennie Kuiper, Stephen Roche, Phil Anderson e Robert Millar.\nZ, Gan e Cr\u00e9dit Agricole.\nNel 1987, con l'arrivo del nuovo sponsor, l'azienda di abbigliamento per bambini Z, la squadra prende il nome di Z-Peugeot, poi solo \"Z\" dal 1990 al 1992 dopo l'addio della Peugeot. In maglia Z nel 1990 lo statunitense Greg LeMond vince il suo terzo Tour de France. Nel 1993 Gan fa il suo ritorno nel ciclismo diventando l'unico sponsor della squadra. In quegli anni il britannico Chris Boardman, specialista delle cronometro, vince i prologhi del Tour nel 1996 e 1998. Alla fine del Tour de France 1998 la Gan cessa la sponsorizzazione, e la Cr\u00e9dit Agricole prende il suo posto il 3 agosto subito seguente.\nNel 1995 il pistard australiano Stuart O'Grady firma il suo primo contratto da professionista con la squadra: negli anni seguenti vince diverse tappe al Tour e si aggiudica la maglia verde nell'edizione 2000, durante la quale indossa per diversi giorni anche la maglia gialla. Fino al 2003 \u00e8 parte del team il tedesco Jens Voigt, vincitore di una tappa al Tour de France 2001 vestendo la maglia gialla per un giorno nella stessa edizione. In quello stesso Tour de France 2001 la Cr\u00e9dit Agricole vince anche la cronosquadre, davanti alla ONCE e alla US Postal Service.\nNel 2005 Pietro Caucchioli termina tra i primi dieci al Giro d'Italia e Christophe Le M\u00e9vel vince una tappa di quella \"Corsa rosa\". Al Tour de France Christophe Moreau \u00e8 il miglior francese in classifica generale, undicesimo, e Thor Hushovd vince la classifica a punti. Nel 2006 Hushovd vince due tappe e veste per due giorni la maglia gialla al Tour de France, vince la Gand-Wevelgem e una tappa alla Vuelta a Espa\u00f1a, in cui conquista anche la classifica a punti. Durante la stagione 2008 la banca francese Cr\u00e9dit Agricole, dopo dieci stagioni, annuncia di non voler pi\u00f9 rinnovare la sponsorizzazione. Non essendo stato trovato l'accordo con nessun nuovo sponsor, dopo la Parigi-Tours del 12 ottobre 2008 la squadra si scioglie definitivamente, concludendo cos\u00ec la sua secolare storia nel professionismo.\nPalmar\u00e8s.\n\"Dal 1957 al 2008.\""}
{"id": "130454", "revid": "290948", "url": "https://it.wikipedia.org/wiki?curid=130454", "title": "Ambiente naturale", "text": ""}
{"id": "130456", "revid": "125891253", "url": "https://it.wikipedia.org/wiki?curid=130456", "title": "Promoveatur ut amoveatur", "text": "La frase latina Promoveatur ut amoveatur significa letteralmente \u00absia promosso affinch\u00e9 sia rimosso\u00bb.\nViene usata spesso nel linguaggio burocratico per esprimere la necessit\u00e0 di liberare una posizione chiave dell'organigramma dalla persona che lo occupa, promuovendo la stessa persona a un qualunque altro ruolo di rango superiore, per lo pi\u00f9 meramente onorifico, essendo questo l'unico mezzo per poterla allontanare dalla posizione occupata senza doverla licenziare.\nMotivazioni.\nin alcuni casi l'unico modo per liberarsi di una persona incompetente o, al contrario, semplicemente scomoda da una posizione di responsabilit\u00e0 \u00e8 quello di promuoverla ad una posizione nominalmente di maggior prestigio ma di fatto inutile o da svolgersi in un luogo diverso e distante dove non dia troppo fastidio. La rimozione serve spesso a favorire qualcuno, ad esempio un politico o un dirigente di azienda, che aspiri a collocare in una data posizione strategica una persona di propria fiducia. \nLa frase Promoveatur ut amoveatur tuttavia \u00e8 pi\u00f9 spesso citata in una situazione lavorativa caratterizzata da una velata mancanza di legalit\u00e0, relativamente alla necessit\u00e0 di rimuovere una persona considerata un ostacolo all'andazzo comune, non perch\u00e9 inadeguata o incompetente ma proprio perch\u00e9 troppo efficiente e diligente nel proprio lavoro.\nPrincipio di Peter.\nSi pu\u00f2 associare questa scelta al famoso Principio di Peter, secondo cui \"ogni membro di una gerarchia tende a essere promosso fino a raggiungere il proprio livello di incompetenza, dove si ferma\". Il principio di Peter, tuttavia, si riferisce alle dinamiche organizzative determinate dall'attitudine a promozioni meritocratiche. La conseguenza di questo principio \u00e8 che, \"con il tempo, ogni ruolo dell'organigramma tende ad essere occupato da un incompetente\", il che esprimerebbe un limite e un difetto della meritocrazia nelle organizzazioni."}
{"id": "130458", "revid": "136978", "url": "https://it.wikipedia.org/wiki?curid=130458", "title": "Hermione", "text": ""}
{"id": "130461", "revid": "2085698", "url": "https://it.wikipedia.org/wiki?curid=130461", "title": "Legge di azione di massa", "text": "In chimica, l'azione di massa \u00e8 la teoria secondo la quale un gran numero di piccole particelle (in particolare atomi o molecole), pur agendo ciascuna individualmente di moto casuale, possano di fatto essere ricondotte a un modello maggiore. Si prenda ad esempio una nuvola di gas in moto con data direzione. Le singole molecole si muoveranno di moto casuale ma, se prese nell'insieme, hanno una certa direzione.\nDescrizione.\nLa legge di azione di massa, formulata per la prima volta da Peter Waage e Cato Guldberg nel 1864, afferma che la velocit\u00e0 di una reazione chimica \u00e8 proporzionale alla concentrazione delle sostanze partecipanti. Pi\u00f9 formalmente, la variazione della quantit\u00e0 di prodotti \u00e8 proporzionale al prodotto delle attivit\u00e0 dei reagenti:\nPertanto, in una reazione come\nla velocit\u00e0 di formazione \u00e8 formula_2 dove \"k\" \u00e8 una costante.\nUn caso generale \u00e8 dato dalla reazione reversibile come\nessendo\ne significa che C e D sono prodotti dalla reazione diretta e consumati da quella inversa. Una conseguenza della legge di azione di massa \u00e8 che dopo un certo tempo si creer\u00e0 un equilibrio tra le due reazioni e\nrisultando nell'equazione seguente, spesso chiamata essa stessa legge di azione di massa:\ndove \"K\" \u00e8 detta costante di equilibrio."}
{"id": "130462", "revid": "14214", "url": "https://it.wikipedia.org/wiki?curid=130462", "title": "Azione di massa", "text": ""}
{"id": "130474", "revid": "7336", "url": "https://it.wikipedia.org/wiki?curid=130474", "title": "Teoria di Gaia", "text": ""}
{"id": "130481", "revid": "50", "url": "https://it.wikipedia.org/wiki?curid=130481", "title": "Q-1", "text": ""}
{"id": "130482", "revid": "14214", "url": "https://it.wikipedia.org/wiki?curid=130482", "title": "Legge dell'azione di massa", "text": ""}
{"id": "130483", "revid": "547034", "url": "https://it.wikipedia.org/wiki?curid=130483", "title": "Acquedotto del Colorado", "text": "L'acquedotto del Colorado \u00e8 un canale artificiale, lungo 392 km, situato nel sud della California, negli Stati Uniti.\nL'acquedotto rifornisce la California con l'acqua del fiume Colorado, attraversando il deserto di Mojave. La condotta, gestita dal \"Metropolitan Water District of Southern California (MWD)\" \u00e8 una delle principali fonti di approvvigionamento idrico del sud della California.\nDescrizione.\nL'acquedotto parte dal lago Havasu in Arizona, attraversa la parte meridionale del deserto del Mojave, passando a lato di alcune piccole montagne e incrocia l'angolo meridionale del Parco nazionale \"Joshua Tree\". In seguito passa a nord del \"Salton Sea\", devia verso nord-ovest in direzione delle montagne di San Bernardino, attraversa le montagne di San Giacinto a ovest di Palm Springs e termina il suo percorso nel Lago Matthews, nella parte occidentale della contea di Riverside.\nVenne costruito tra il 1933 e il 1941 per garantire il rifornimento di acqua potabile alle comunit\u00e0 gravitanti intorno a Los Angeles e rappresenta la pi\u00f9 grande opera pubblica portata a termine nel periodo della grande depressione. Il progetto impieg\u00f2 30.000 operai durante i 9 anni necessari al suo completamento, fino ad un massimo di 10.000 addetti contemporaneamente.\nLa costruzione di questo acquedotto viene anche considerata la principale ragione dello sviluppo economico e industriale della zona durante la seconda guerra mondiale e nei decenni successivi.\nNel 1992 l'associazione degli ingegneri civili degli USA ha dichiarato questo manufatto come una delle sette meraviglie delle costruzioni ingegneristiche americane."}
{"id": "130487", "revid": "228587", "url": "https://it.wikipedia.org/wiki?curid=130487", "title": "STB", "text": ""}
{"id": "130491", "revid": "641883", "url": "https://it.wikipedia.org/wiki?curid=130491", "title": "Noise Vibration Harshness", "text": "Noise, Vibration, Harshness, noto anche con la sigla NVH, \u00e8 una misura della confortevolezza di un veicolo. Molto usato in campo automobilistico \u00e8 il risultato della combinazione di tre parametri:\nVolendo misurare la risposta vibrazionale del veicolo alle diverse condizioni di guida, la valutazione delle prestazioni NVH dipende soprattutto dalla rigidit\u00e0 della scocca, dalla massa e l'elasticit\u00e0 delle sospensioni.\nSebbene siano disponibili strumenti per una misura precisa dei valori sperimentali (ad esempio accelerometri montati sul volante, sul motore, sulla scocca, ecc.), per molti versi prevale la valutazione soggettiva."}
{"id": "130494", "revid": "15756", "url": "https://it.wikipedia.org/wiki?curid=130494", "title": "Idrofilia", "text": "Per idrofilia (dal greco \u1f55\u03b4\u03c9\u03c1 (\"h\u1ef3dor\"), \"acqua\", e \u03d5\u03b9\u03bb\u03af\u03b1 (\"phil\u00eca\"), \"amicizia\", \"affinit\u00e0) si intende la propriet\u00e0 fisica di materiali o di singole specie chimiche (ad esempio molecole) a legarsi con l'acqua.\nIn senso pi\u00f9 ampio, si intende anche la propriet\u00e0 di alcuni materiali di assorbire o trattenere acqua al loro interno o sulla loro superficie.\nIdrofilia nel senso di \"solubilit\u00e0 in acqua\".\nUna specie chimica (ad esempio una molecola) polarizzata elettricamente \u00e8 generalmente idrofila, in quanto essendo polare \u00e8 in grado di stabilire legami idrogeno con l'acqua (H2O) permettendole di sciogliersi pi\u00f9 prontamente in acqua piuttosto che in oli o altri solventi apolari. Sono inoltre idrofile le specie chimiche cariche (ioni).\nUna specie chimica idrofila se viene disciolta in acqua, orienta infatti le molecole di acqua immediatamente circostanti (la cosiddetta sfera di idratazione) in modo che gli atomi di idrogeno delle molecole di acqua (che rappresentano la parte della molecola caricata positivamente) si orientano verso le zone caricate negativamente, mentre l'atomo di ossigeno delle molecole di acqua (che rappresentano la parte della molecola caricata negativamente) si orienti verso le zone caricate positivamente della specie chimica idrofila. Si stabilisce in questa maniera un legame chimico dovuto all'interazione (di natura elettrostatica) tra le molecole di acqua e le molecole della specie chimica disciolta.\nSe invece una specie chimica idrofoba viene posta a contatto con l'acqua, non si stabiliscono interazioni elettrostatiche di tipo attrattivo tra la specie chimica e le molecole di acqua che la circondano.\nLe specie chimiche idrofobe o idrofile non sono tra loro solubili, per\u00f2 \u00e8 possibile \"forzare\" l'interazione tra specie chimiche idrofobe e idrofile inserendo nel sistema una terza tipologia di specie chimiche, detti \"tensioattivi\", i quali si comportano come anfifilico, ovvero si comportano sia da specie idrofoba con i solventi oleosi e da specie idrofila con i solventi acquosi. Il comportamento dei tensioattivi \u00e8 giustificato dalla loro particolare struttura chimica, schematizzabile in una lunga catena idrofoba (ad esempio uno catena idrocarburica) legata ad una testa idrofila (ad esempio un gruppo funzionale dotato di polarit\u00e0).\nEscludendo il caso delle sostanze anfifiliche, il termine \"idrofilia\" pu\u00f2 essere ritenuto sinonimo di lipofobia, in quanto le sostanze che sono solubili in solventi acquosi non sono solubili in solventi oleosi.\nSono idrofili: la barite, l'ematite, il glucosio.\nSono idrofobi: gli oli, le proteine, i colloidi, i grassi.\nEsempio.\nUn semplice esempio dell'azione del tensioattivo \u00e8 il seguente: se ci ungiamo le mani con dell'olio, lavandoci le mani solamente con acqua non riusciamo a eliminare l'olio, in quanto l'acqua e l'olio non sono tra loro solubili, ma se laviamo le mani con acqua e sapone, l'olio viene eliminato facilmente; il sapone \u00e8 infatti costituito da tensioattivi.\nIdrofilia nel senso di \"bagnabilit\u00e0 all'acqua\".\nNon tutti i materiali idrofili sono solubili. Le sostanze insolubili si classificano pi\u00f9 o meno idrofile misurando la bagnabilit\u00e0, l'angolo formato da una goccia di acqua posta a contatto con esse (detto \"angolo di contatto\"). Minore \u00e8 l'angolo di contatto (cio\u00e8 pi\u00f9 \"schiacciata\" \u00e8 la goccia), pi\u00f9 elevata \u00e8 l'idrofilia del materiale."}
{"id": "130495", "revid": "70018", "url": "https://it.wikipedia.org/wiki?curid=130495", "title": "Idrofilo", "text": ""}
{"id": "130499", "revid": "7336", "url": "https://it.wikipedia.org/wiki?curid=130499", "title": "Lega metallica", "text": ""}
{"id": "130500", "revid": "161273", "url": "https://it.wikipedia.org/wiki?curid=130500", "title": "26 Proserpina", "text": "26 Proserpina \u00e8 un asteroide della Fascia principale.\nProserpina fu scoperto il 5 maggio 1853 da Karl Theodor Robert Luther dall'osservatorio di D\u00fcsseldorf (situato nel distretto urbano di Bilk) in Germania, di cui era direttore dal 1851.\nFu battezzato cos\u00ec in onore della dea romana Proserpina (la Persefone greca, vedi anche 399 Persephone), figlia di Cerere (vedi Cerere (astronomia)) e Regina degli Inferi.\nIl 23 agosto 2001 Proserpina ha occultato la stella TYC6370-00575-1 di decima magnitudine."}
{"id": "130503", "revid": "767487", "url": "https://it.wikipedia.org/wiki?curid=130503", "title": "Traci Lords", "text": "Traci Lords \u00e8 soprattutto nota per aver provocato nel 1986, anno del suo ritiro dalle scene a luci rosse, uno scandalo che colp\u00ec l'industria cinematografica pornografica statunitense: quell'anno l'attrice rivel\u00f2 la sua vera identit\u00e0 ed et\u00e0, causando problemi giudiziari a produttori, registi e attori, accusati di adescamento e corruzione di minorenne.\nBiografia.\nNasce con il nome Nora Louise Kuzma nell'Ohio da Louis Kuzma, di origini ebraiche, e Patricia Briceland, di origini irlandesi. Dall'et\u00e0 di 10 anni subisce abusi sessuali dal fidanzato della madre. Nel 1982, dopo il divorzio dei genitori, si trasferisce con la madre e le tre sorelle a Redondo, in California. Anche qui per\u00f2 venne ripetutamente molestata sessualmente, questa volta dal nuovo compagno della madre, Roger, uno spacciatore di cocaina.\nNora rimase incinta nel 1983, a 15 anni, e dopo aver abortito, grazie a documenti falsi che attestavano la sua maggiore et\u00e0 procurati proprio da Roger, col nuovo nome di Kristie Elizabeth Nussman, di anni 18, pos\u00f2 per i primi servizi fotografici hard. Nel settembre di quell'anno usc\u00ec \"Pet of the Month\" sulla rivista \"Penthouse\", e nello stesso anno apparve anche nel videoclip del brano \"Gimme, Gimme Good Lovin\" del gruppo heavy metal canadese Helix (dal disco \"Walkin' the Razor's Edge\" del 1984).\nNel 1984 conobbe Tom Scott, pornoattore emergente di soli 18 anni, che la present\u00f2 al suo agente, Jim South della \"World Modelling Service\". Di qui in poi assunse il nome di \"Traci Lords\". Poco dopo gir\u00f2 il suo primo film a luci rosse, \"What Gets Me Hot!\", accanto all'amico, conosciuto nell'ambiente come \"Tom Byron\". Recit\u00f2 in numerosissimi film, e divent\u00f2 una delle \"star\" pi\u00f9 seguite del genere. Le furono attribuiti gli appellativi di \"\"dirty angel\" e \"sex bomb\".\nL'ultimo film pornografico \u00e8 \"Traci I Love You\" del 1987, l'unico girato da maggiorenne, con cui concluse la sua carriera nel cinema porno. Nel 1986, stanca di essere ricattata dalla madre e dal patrigno, che Traci pagava per il loro silenzio, decise di rendere pubblica la sua storia. L'FBI intervenne e sequestr\u00f2 tutti i film (74 in totale, di cui uno con la sua regia, pi\u00f9 varie \"compilation\" e antologie). Le poche pellicole pornografiche in VHS rimaste in circolazione hanno raggiunto infatti cifre da capogiro tra i collezionisti, vista la loro difficile reperibilit\u00e0.\nTraci Lords se la cav\u00f2 con poco: dovette pagare una multa per evasione fiscale. Poco dopo apr\u00ec una propria etichetta, la \"Traci Lords production\"\", curando personalmente il proprio rilancio. Nel 1986 un gruppo \"heavy metal\" decise di chiamarsi con il nome dell'attrice, ma la Lords chiese di farsi pagare e il gruppo cambi\u00f2 nome in Lord Tracy.\nAbbandonato il porno, nel 1992 la Lords cant\u00f2 con James Dean Bradfield il brano \"Little Baby Nothing\", contenuto nell'album \"Generation Terrorists\" dei \"Manic Street Preachers\", per poi avviare una carriera discografica nel 1994 con il singolo \"Control\", incluso nella colonna sonora di \"Mortal Kombat\" e di notevole successo. Nel 1995 pubblic\u00f2 il suo album di debutto, intitolato \"1000 Fires\".\nPartecip\u00f2 al film di John Waters \"Cry Baby\", poi in alcuni episodi di \"Melrose Place\" e nella serie TV \"The Tommyknockers\" ideata da Stephen King, e nel film \"Blade\" accanto a Wesley Snipes, oltre a numerose altre apparizioni in produzioni minori.\nNel 2003 pubblic\u00f2 un'autobiografia dal titolo \"Underneath It All\" (\"Sotto a tutto\").\nVita privata.\nSi spos\u00f2 una prima volta nel 1990 con l'attore Brook Yeaton da cui divorzi\u00f2 nel 1996. Si \u00e8 sposata con Ryan Granger nel 1999, ma hanno divorziato otto mesi dopo. Nel 2002 si \u00e8 sposata con l'attore Jeff Gruenewald. Il 10 ottobre 2007 i due hanno avuto il loro primo figlio, Joseph Gunnar."}
{"id": "130508", "revid": "122545301", "url": "https://it.wikipedia.org/wiki?curid=130508", "title": "Idrofobia", "text": "Per idrofobia (dal greco \u1f55\u03b4\u03c9\u03c1 (\"h\u1ef3dor\"), \"acqua\", e \u03d5\u03bf\u03b2\u03af\u03b1 (fob\u00eca), timore, paura), si intende la propriet\u00e0 fisica di specie chimiche (ad esempio molecole) di essere respinte dall'acqua.\nSi utilizza inoltre il termine in senso pi\u00f9 ampio per indicare la propriet\u00e0 di materiali di non assorbire e non trattenere acqua al loro interno o sulla loro superficie.\nIdrofobia nel senso di \"non solubilit\u00e0 in acqua\".\nEscludendo il caso delle sostanze anfifiliche, il termine \"idrofobo\" (o idrofobico) pu\u00f2 essere ritenuto sinonimo di lipofilo (o lipofilico o oleoso), in quanto le sostanze che non sono solubili in solventi acquosi sono solubili in solventi oleosi.\nLe specie idrofobe (o lipofile) tendono ad essere elettricamente neutre e apolari, e preferiscono solventi neutrali o apolari.\nIl termine interazione idrofobica (HI) \u00e8 stata utilizzata in contesti estremamente correlati a fenomeni legati alle specie idrofobe.\nSecondo la termodinamica, la materia cerca di raggiungere stati a bassa energia, e legarsi riduce l'energia chimica. L'acqua \u00e8 polarizzata elettricamente ed \u00e8 in grado di formare legami intramolecolari a idrogeno, che le conferiscono alcune delle sue propriet\u00e0 fisiche uniche. Dal momento, tuttavia, che le sostanze idrofobe non sono polarizzate elettricamente, e poich\u00e9 sono incapaci di formare legami a idrogeno, l'acqua respinge i lipofili a favore di legami con s\u00e9 stessa. La termodinamica favorisce l'unione di molecole idrofobe anche se queste non sono in realt\u00e0 naturalmente attratte le une verso le altre.\nEsempi di molecole idrofobiche sono gli alcani, gli oli, i grassi e le sostanze oleose in generale. Materiali idrofobi sono utilizzati come agenti di rimozione dell'olio dall'acqua e come separatori di composti apolari da quelli polari.\nIdrofobia nel senso di \"non dissolubilit\u00e0 all'acqua\".\nUna superficie si dice idrofobica quando una goccia d'acqua sulla sua superficie forma un angolo di contatto \u0398c superiore ai 90\u00b0. In tal caso il materiale si dice comunemente idrorepellente. Se tale angolo \u00e8 superiore ai 150\u00b0 la superficie \u00e8 detta superidrofobica."}
{"id": "130509", "revid": "2175", "url": "https://it.wikipedia.org/wiki?curid=130509", "title": "Idrofobo", "text": ""}
{"id": "130514", "revid": "2175", "url": "https://it.wikipedia.org/wiki?curid=130514", "title": "Lipofilo", "text": ""}
{"id": "130515", "revid": "2175", "url": "https://it.wikipedia.org/wiki?curid=130515", "title": "Lipofilia", "text": ""}
{"id": "130518", "revid": "1272592", "url": "https://it.wikipedia.org/wiki?curid=130518", "title": "Alternativa Sociale", "text": "Alternativa Sociale (AS) \u00e8 stata una federazione di partiti neofascisti attiva in Italia tra il 2004 e il 2006, con a capo Alessandra Mussolini.\nComposizione.\nLo schieramento, che si posizionava all'estrema destra, era guidato da Alessandra Mussolini, nipote di Benito Mussolini. Ne facevano parte:\nNel 2005 entr\u00f2 nell'alleanza anche il Movimento Sociale Fiamma Tricolore di Luca Romagnoli.\nDopo l'insuccesso ottenuto nelle elezioni politiche del 2006, l'alleanza si \u00e8 sciolta. In seguito a ci\u00f2 la Lista Alessandra Mussolini - Libert\u00e0 di Azione assume il nome di Azione Sociale, mantenendo la sigla \"AS\" della disciolta alleanza.\nStoria.\nDissenso contro Fini.\nNel novembre 2003, Gianfranco Fini dirigente di Alleanza Nazionale, partito di destra e prosecutore dell'esperienza del vecchio Movimento Sociale Italiano, nella sua veste di vicepresidente del consiglio dei ministri, si rec\u00f2 in visita nello Stato d'Israele e, discutendo con le gerarchie ebraiche, sostenne che il fascismo abbia avuto delle manifestazioni che possono essere considerate come il \"male assoluto del XX secolo\".\nQuesto episodio provoc\u00f2 dissenso e l'abbandono polemico di Alessandra Mussolini, in piena rottura con Fini che diventer\u00e0 un bersaglio fra i pi\u00f9 ricorrenti degli attacchi politici di AS, soprattutto all'indomani dell'assegnazione del nuovo incarico di governo come Ministro degli Esteri.\nLa Mussolini al Parlamento europeo.\nL'esordio di Alternativa Sociale sulla scena politica italiana si rivela soddisfacente: a pochi mesi dalla sua costituzione, si presenta l'appuntamento con le elezioni europee del 2004, che rappresentano un banco di prova per Alessandra Mussolini.\nAttorno alla Mussolini si riuniscono i movimenti, gi\u00e0 esistenti, di Forza Nuova e Fronte Sociale Nazionale, e insieme presentano la lista elettorale di Alternativa Sociale puntando molto sull'effetto del cognome Mussolini, che richiama l'esperienza del fascismo, inteso da Alternativa Sociale in un'ottica democratica.\nIl cartello elettorale raggiunge l'1,2% dei voti e consente ad Alessandra Mussolini di conquistare un seggio al Parlamento europeo. Durante la sua attivit\u00e0 a Strasburgo, la Mussolini, e non solo, si opporr\u00e0 all'ingresso della Turchia nell'Unione europea. Solo in seguito, nel 2008, quel seggio diventer\u00e0 di Roberto Fiore.\nLe polemica delle firme false e lo sciopero della fame.\nAlternativa Sociale continua la sua azione politica, rincuorata dall'aver piazzato delle basi nell'elettorato italiano, e non manca all'appuntamento con le elezioni regionali del 2005, con le quali punta ad assicurarsi l'elezioni di alcuni suoi rappresentanti nelle assemblee regionali, fallendo, per\u00f2, nell'intento.\nIn tutte le 14 regioni chiamate al voto, Alternativa Sociale presenta le sue liste come alternativa ai due poli e con propri candidati alla carica di presidente. Un caso emblematico \u00e8 quello della Regione Lazio, dove a presidente si candida la Mussolini in persona contrastando la politica dell'uscente e suo ex collega di partito Francesco Storace. La lista di Alternativa Sociale, in un primo momento, viene esclusa dalle elezioni in quanto accusata di anomalie nella raccolta delle firme necessarie alla sua presentazione.\nIn particolare, risultavano firme di persone inesistenti o defunte, spesso autenticate da consiglieri comunali di sinistra, i quali - secondo l'accusa di Storace - avrebbero complottato con l'estrema destra per favorire la sconfitta della Casa delle Libert\u00e0 e riconquistare la Regione.\nIl caso passa nelle mani del TAR del Lazio e Alessandra Mussolini grida allo scandalo, sostenendo di essere lei stessa la vittima del complotto. Si piazza all'interno di un camper davanti alla sede del TAR a Roma e inizia uno sciopero della fame in attesa della sentenza definitiva, che alla fine sar\u00e0 favorevole alla riammissione della sua lista perch\u00e9, in ogni caso, il numero delle firme \"prive di sospetti\" superava la quota minima richiesta.\nUn anno pi\u00f9 tardi, a marzo 2006, emerger\u00e0 lo scandalo \"Laziogate\", che vedr\u00e0 coinvolto Storace (nel frattempo nominato ministro) per aver avviato presunte attivit\u00e0 illecite di \"spionaggio\" nei confronti della Mussolini in occasione della campagna elettorale delle Regionali. Storace fu assolto in appello da tutte le accuse nel 2012, tuttavia a causa del processo in corso si dimise dagli incarichi di governo.\nIl risultato elettorale di Alternativa Sociale, sulla media nazionale, si aggira intorno all'1%, con punte del 2% in Campania e nel Lazio dove la Mussolini \u00e8 candidata in prima persona alla presidenza. In questa occasione, AS stringe una collaborazione con la Fiamma Tricolore, che partecipa alle liste \"fuori dai poli\".\nL'accordo con la CdL e le candidature \"impresentabili\".\nL'attivit\u00e0 politica prosegue nella campagna elettorale del 2006, per questa occasione Alternativa Sociale raggiunge un accordo per presentare la sua lista nella coalizione della Casa delle Libert\u00e0.\nQuando si sta per formalizzare l'accordo, nel febbraio 2006, scoppia il caso delle \"candidature impresentabili\". Sotto accusa l'intenzione di candidare, insieme alla Mussolini, altri esponenti considerati estremisti irriducibili, come Roberto Fiore (che \u00e8 stato condannato con l'accusa di associazione sovversiva e banda armata, ed \u00e8 stato latitante a Londra per dieci anni), Adriano Tilgher (condannato a una pena detentiva in passato per ricostruzione del partito fascista e pi\u00f9 recentemente assolto dalle accuse di responsabilit\u00e0 nelle stragi dell'Italicus e della stazione di Bologna).\nI principali alleati di Berlusconi dichiarano di rifiutare candidature di chi non aderisce ai valori fondamentali della libert\u00e0 e della democrazia, di chi ha posizioni razziste e totalitarie. Berlusconi il giorno dopo interviene prendendo le distanze da certi accordi, affermando di essere stato fino ad allora all'oscuro della condotta politica degli alleati della Mussolini.\nCos\u00ec, per non mandare in frantumi Alternativa Sociale, il 16 febbraio, in conferenza stampa congiunta, i tre leader affermano di voler fare un passo indietro, rinunciando alle personali candidature al Parlamento. Si \u00e8 arrivati invece ad un accordo programmatico con il partito (con priorit\u00e0 riguardo al Mezzogiorno, sostegno alla famiglia, sanit\u00e0, lavoro, sistema creditizio, sicurezza e immigrazione, democrazia paritaria) e viene avanzata l'ipotesi, poi confermata, della candidatura di Mauro Fiorani, marito della Mussolini, con Forza Italia. Nei giorni successivi, per\u00f2, viene annunciata la candidatura come capolista di Alessandra Mussolini. In nove circoscrizioni, come capolista viene candidata l'avvocato Anna Mazzaglia Miceli, fidanzata di Tilgher.\nLo scioglimento.\nNel frattempo, la base pi\u00f9 radicale risulta notevolmente irritata da tutti i mutamenti ideologici mostrati da Alessandra Mussolini, tanto che il sito web ufficiale del partito viene ripetutamente vandalizzato da cracker, introducendo chiari riferimenti al soprannome \"ping-pong\" dato alla Mussolini stessa.\nAll'indomani delle elezioni, infine, Alternativa Sociale deve fronteggiare un risultato scoraggiante, che non le garantisce l'attribuzione di alcun seggio in Parlamento: i voti raccolti sono 255\u00a0000 alla Camera (0,7%) e 214\u00a0000 al Senato (0,6%) e, in entrambi i casi, non vengono superati gli sbarramenti previsti n\u00e9 \u00e8 possibile applicare la norma dell'attribuzione dei seggi come \"miglior perdente\" della coalizione, in quanto il risultato della lista \"DC-PSI\" alleata della CdL porta quest'ultima a godere di questo privilegio. AS, in base alle preferenze ottenute, risulta pertanto essere la prima tra le liste della CdL non ammesse alla ripartizione dei seggi.\nAlla luce di questi risultati elettorali e dell'assenza di rappresentativit\u00e0 nelle assemblee parlamentari, Alternativa Sociale si scioglie: Forza Nuova e Fronte Sociale Nazionale intraprendono un percorso diverso, mentre l'esperienza di AS viene proseguita da Azione Sociale, che si costituisce in movimento autonomo.\nIn seguito, nel 2009, il Fronte Sociale Nazionale conflu\u00ec ne La Destra, mentre Azione Sociale nel Popolo della Libert\u00e0. Forza Nuova ha invece iniziato un processo di collaborazione con il Movimento Idea Sociale di Pino Rauti."}
{"id": "130520", "revid": "1472776", "url": "https://it.wikipedia.org/wiki?curid=130520", "title": "Tramonto e polvere", "text": " \nTramonto e polvere (titolo originale: \"Sunset and Sawdust\", letteralmente \"tramonto e segatura\") \u00e8 un romanzo noir di Joe R. Lansdale pubblicato negli Stati Uniti nel 2004 e nel 2005 in Italia.\nTrama.\nLa rossa Sunset Jones da anni sopporta le aggressioni del violento marito Pete, sceriffo del piccolo villaggio di minatori e boscaioli di Camp Rapture (Texas). Durante un ciclone, per difendersi dall'uomo che, in uno dei pi\u00f9 brutali eccessi d'ira la sta stuprando e picchiando a morte, lo uccide sparandogli con la sua stessa pistola. Sunset, malconcia, si rifugia a casa dei suoceri, agiati imprenditori del legname. La suocera Marylin, venuta a sapere della morte del figlio Pete, inizialmente si scaglia contro la nuora ma, successivamente, ne prende le parti, rendendosi conto che le violenze coniugali che Sunset sopportava da anni erano simili a quelle che lei stessa pativa ad opera del marito James. La ribellione della nuora da a Marilyn il coraggio di ribellarsi a sua volta; una notte coglie di sorpresa il marito durante il sonno, lo picchia con un rastrello e lo costringe ad abbandonare la casa. L'affronto \u00e8 cos\u00ec grande che James si uccide lasciando la moglie a capo della segheria. Henry Shelby, il socio di minoranza della segheria dei Jones, che da anni ha manomesso la contabilit\u00e0 dell'impresa, si fa avanti per prendere il posto dello sceriffo morto, minacciando di voler arrestare Sunset per l'omicidio del marito. Marilin prende le difese di Sunset e, forte dell'ascendente che ha sugli abitanti di Camp Rapture, per la maggior parte suoi dipendenti, convince l'assemblea cittadina ad affidare l'incarico di sceriffo alla nuora, affiancandole come aiutanti due dei suoi taglialegna: Clyde Fox e Hillbilly. Quest'ultimo \u00e8 un hobo che \u00e8 stato da poco assunto nella segheria e che vive suonando la chitarra in giro per gli USA. Dietro ai modi cortesi e all'aspetto affascinante, nasconde un carattere opportunista e violento; ha appena ucciso due ladri in un treno e tre uomini casualmente incontrati nei boschi ai quali ha rubato alcuni oggetti.\nSunset non fa in tempo a organizzarsi nel nuovo incarico che viene chiamata in supporto ai vicesceriffi di Holiday, il paese vicino, nel quale un nero si era barricato nel cinema dopo aver ucciso lo sceriffo. Sunset, Clyde e Hillbilly si recano a Holiday e qui la donna, in modo avveduto, convince il nero asserragliato nel locale ad arrendersi e a consegnarsi alla giustizia. Sunset difende l'assassino dal linciaggio della folla e lo affida allo sceriffo di un altro paese. Questa coraggiosa azione le attira la riconoscenza del cugino dell'assassino, il gigantesco nero Bull, l'unico capace di fronteggiare il Ku Klux Klan locale. Un giorno nel fertile appezzamento del nero Zando viene ritrovato un corpo di un neonato, sporco di pertrolio. Dopo pochi giorni viene rinvenuto anche il cadavere di una donna, anc'esso sporco di petrolio. L'autopsia rivela che la donna, uccisa con un colpo di pistola, era incinta e che il suo bambino le era stato asportato dal ventre. Il corpo risulta essere quello di Jimmie Jo French, l'amante di Pete. I sospetti dei cittadini di Camp Rapture, fomentati da Henry Shelby, si rivolgono contro Sunset che tuttavia non accetta di rimettere l'incarico e scopre alcune irregolarit\u00e0 nei documenti catastali dei terreni di Zando. Indagando nella sede del comune di Holiday scopre che i documenti sono stati manomessi enucleando dalla propriet\u00e0 del nero alcuni lotti ricchi di petrolio. Dietro alla truffa vi sono John McBride, losco trafficante di Holiday e lo stesso Henry Shelby che, dopo aver comprato il silenzio di Pete e eliminato scomodi complici, avevano architettato la truffa.\nNel frattempo Sunset ha una storia con Hillbilly ma si rende conto che l'uomo ha avuto rapporti anche con la figlia adolescente, mettendola incinta. Messo alle strette l'uomo abbandona Camp Rapture e si rifugia ad Holiday dove viene raggiunto dall'altro aiutante di Sunset, Clyde, che, nel tentativo di punirlo picchiandolo, viene invece pestato a sua volta. Nel frattempo, dopo molti anni, ritorna a Camp Rapture l'ex pastore Lee Beck, fuggito anni addietro dal paese dopo aver avuto una relazione con una donna. Venuto a sapere che la donna era incinta e che la figlia, Sunset, ha a sua volta una figlia, decide di riallacciare i rapporti con la famiglia di cui ignorava l'esistenza. Sunset, dopo iniziale avversione nei confronti del padre, si affeziona all'uomo decidendo di perdonarlo. \u00c8 lo stesso Lee a tornare ad Holiday e a picchiare Hillbilly; quest'ultimo decide di vendicarsi contro gli ex compagni e si reca da John McBride raccontando al malfattore le scoperte di Sunset in merito alla truffa da questi ordita.\nRooster, il vicesceriffo di Holiday, seppure corrotto e in combutta con John McBride, in un moto di orgoglio e terrorizzato da Two, il folle fratellastro di McBride, decide di mettere in guardia Sunset. Nonostante l'avvertimento, Two, Henry e altri accoliti di McBride riescono ad irrompere nell'accampamento dove si erano nascosti Clyde, Karen e Goose, quest'ultimo un giovane vagabondo conosciuto casualmente da Lee e da questi preso a ben volere. Goose muore per difendere Karen, di cui si era innamorato, mentre Clyde riesce a mettersi in salvo con la ragazza. Two, dopo aver ucciso Goose, si rivolge contro Henry e, seguendo gli ordini del fratello, lo uccide, liberandosi di uno scomodo complice. Sunset, folle d'ira, decide di regolare i conti e organizza una posse contro la banda di Holiday, formata da lei stessa, il padre, Clyde e il nero Bull, nel frattempo rintracciato. Nel regolamento di conti, durante un'invasione di cavallette, muore Bull e McBride, mentre vengono feriti Lee e Hillbilly. Two riesce a fuggire, colpito a morte, e viene ritrovato poco dopo a Camp Rapture.\nIl caso sembrerebbe chiuso, ma la caparbiet\u00e0 di Sunset mette in luce altri segreti: Jimmie Jo French non era stata uccisa da McBride ma da questi creduta morta, soffocata in una pozza di petrolio, era stata ritrovata casualmente in fin di vita da Marilyn, la suocera di Sunset che, dopo aver tentato di far nascere il bambino, l'aveva finita con un colpo di pistola. Sunset decide di lasciare Camp Rapture con il ritrovato Lee e con la figlia, lontano da quel luogo pieno di falsit\u00e0."}
{"id": "130525", "revid": "287204", "url": "https://it.wikipedia.org/wiki?curid=130525", "title": "Lamborghini V8", "text": "Il Lamborghini V8 \u00e8 stato un motore alimentato a benzina prodotto dalla Lamborghini, utilizzato per le vetture d'ingresso della sua gamma. Questo fu in assoluto il secondo motore sviluppato dalla casa bolognese.\nStoria.\nVenne prodotto per la prima volta nel 1971 e la prima vettura a montarlo fu la Urraco.\nOltre che sulla Urraco, il motore V8 venne utilizzato anche sulla Silhouette (1976-1977) e nella versione da 3,5 litri, sulla Lamborghini Jalpa.\nCaratteristiche tecniche.\nIl motore era completamente in alluminio e in origine la sua cilindrata era di 2.463\u00a0cm\u00b3 che nel 1975, sal\u00ec a 2.996\u00a0cm\u00b3. Sempre nello stesso anno, per il solo mercato italiano a causa del sistema di tassazione, ne venne realizzata una versione dalla cilindrata ridotta a 1.995\u00a0cm\u00b3. In seguito, nel 1982, la cilindrata fu portata a 3.485\u00a0cm\u00b3 e fu l'ultima versione del propulsore, che venne pensionato con l'uscita di produzione della Jalpa.\nVoci correlate.\nVetture\nMotori"}
{"id": "130526", "revid": "1442080", "url": "https://it.wikipedia.org/wiki?curid=130526", "title": "Pedro Manfredini", "text": "Biografia.\nI suoi nonni paterni erano di Cremona e quelli materni di Bisceglie: era quindi un oriundo. Era nato a Maip\u00fa, un villaggio del distretto andino di Mendoza.\nLasciato il calcio giocato, Manfredini apr\u00ec a Roma, in piazzale Clodio, il \"Bar Piedone\", come il suo soprannome; si trasfer\u00ec poi nel quartiere Spinaceto, dove visse per un po' di tempo, occupandosi anche di una scuola calcio, prima di trasferirsi a Ostia.\nHa scritto la postfazione de \"Il passerotto di Mag\u00e8\", un libro di Antonio Lombardo, pubblicato nel maggio 2015, liberamente ispirato alla vita di Garrincha. La postfazione di tale libro, intitolata \"Parola di Pedro\", ha vinto il primo premio come miglior racconto 2016 al 45\u00ba concorso CONI.\n\u00c8 morto a Roma il 21 gennaio 2019 ad 83 anni.\nCarriera.\nGli esordi in Argentina.\nInizi\u00f2 a giocare al calcio nella squadra locale del Deportivo, sotto la guida di Raimundo Orsi.\nEsord\u00ec nella prima divisione argentina con il Racing Club nel 1957. Nella squadra biancoceleste milit\u00f2 due anni, segnando 28 gol in 39 partite e vincendo il Campionato nazionale del 1958. In quell'anno si impose come capocannoniere della squadra, siglando 19 reti.\nManfredini venne convocato per la Nazionale argentina in occasione della Coppa America del 1959, poi vinta dalla sua squadra. Manfredini gioc\u00f2 tre partite, segnando una doppietta al Cile all'esordio.\nIn Italia.\nManfredini arriv\u00f2 in Italia il 22 giugno 1959, acquistato dalla Roma Esord\u00ec in Serie A con la maglia della Roma il successivo 11 ottobre in -Roma, segnando dopo cinque minuti. Gioc\u00f2 con la Roma dalla stagione 1959-1960 a quella 1964-1965, vincendo la classifica dei cannonieri con 19 gol nel 1962-1963 (\"ex aequo\" con Harald Nielsen), contando 130 presenze e 77 reti in Serie A. Realizz\u00f2, inoltre, 9 reti in 14 partite in Coppa Italia e 18 reti in 20 partite nella Coppa delle Fiere, per un totale di 104 gol in 164 presenze con la maglia giallorossa (media gol: 0,63). Detiene ancora oggi il record di gol in un'unica edizione della Coppa delle Fiere: 12.\nSegn\u00f2 molto grazie agli assist del compagno di squadra Arne Selmosson. Dal campionato 1961-1962 fino alla cessione, ebbe come uomo assist il connazionale Antonio Valent\u00edn Angelillo. Segn\u00f2 nove triplette in campionato: quattro nelle prime otto giornate del 1960-1961, una nel 1961-1962, tre nel 1962-1963 e una nel 1963-1964; nel derby Lazio-Roma del 13 novembre 1960, vinto dai giallorossi per 4-0, segn\u00f2 una tripletta. In Coppa delle Fiere, contro l' il 27 maggio 1961 e contro l'Altay Izmir il 7 novembre 1962, segn\u00f2 delle quadriplette.\nConsiderando l'arco dell'intera carriera, la sua media gol/partita in campionato (0,571) \u00e8 superiore a quella dei pi\u00f9 celebrati goleador del tempo (Altafini: 0,471; S\u00edvori: 0,513) e dell'epoca successiva (Riva: 0,540; Boninsegna: 0,445; Platini: 0,518; Maradona: 0,529; Batistuta: 0,561; Baggio 0,454; Signori: 0,547; \u0160ev\u010denko: 0,494; Henry: 0,501) che hanno giocato in Italia.\nNel 1965 l'Inter lo acquist\u00f2, \"girandolo\" al Brescia (8 presenze e una rete) e poi al (23 presenze e 4 reti)."}
{"id": "130527", "revid": "122418101", "url": "https://it.wikipedia.org/wiki?curid=130527", "title": "Lamborghini Jalpa", "text": "La Lamborghini Jalpa \u00e8 una autovettura sportiva del tipo targa, prodotta dalla casa automobilistica italiana Lamborghini dal 1981 al 1988.\nIl contesto.\nDopo che la Lamborghini fu rilevata dai fratelli Jean-Claude e Patrick Mimran, giunsero i capitali necessari per rinnovare la produzione, che venne posta sotto la direzione tecnica di Giulio Alfieri.\nIl compito affidato alla Jalpa era quello di sostituire, seguendo il concetto tracciato dalla precedente Silhouette, l'ormai datato modello Urraco del quale eredita la meccanica e il motore V8, portato in questa occasione a 3.496\u00a0cm\u00b3, montato trasversalmente, con potenza di 255 CV (168 kW); fu questa l'ultima Lamborghini a montare un propulsore con architettura V8. La carrozzeria era stata disegnata da Bertone e veniva realizzata dalla Silver Car di Torino. L'auto divenne famosa al grande pubblico anche per essere la vettura guidata da Sylvester Stallone nel film Rocky IV.\nNome.\nIl nome della vettura, come per altre vetture della casa bolognese, \u00e8 quello di una famosa razza di tori da combattimento, come era consuetudine in Lamborghini essendo il toro il segno zodiacale di Ferruccio Lamborghini \nTecnica.\nLa velocit\u00e0 dichiarata dalla casa della vettura era di 234 km/h anche se furono rilevate velocit\u00e0 maggiori di questa, mentre il suo peso, completo di tutti i liquidi, era di 1.507\u00a0kg. In confronto alla pi\u00f9 potente Countach, la Jalpa era pi\u00f9 semplice da gestire nel traffico cittadino a bassa velocit\u00e0 e dava al guidatore una visibilit\u00e0 migliore del mondo esterno. Di notte per\u00f2 erano presenti diversi riflessi che potevano distrarre.\nEvoluzione e fine produzione.\nI primi esemplari prodotti avevano le parti in plastica, i paraurti, le prese d'aria e la copertura del motore, di colore nero, mentre le luci posteriori erano rettangolari come sulla Silhouette.\nNel 1984 le plastiche divennero del colore della carrozzeria e le luci posteriori furono sostituite con altre di forma rotonda.\nNel 1988 le vendite calarono e la Chrysler Corporation, che l'anno precedente aveva acquisito la propriet\u00e0 della Lamborghini, decise di interromperne la produzione.\nLa Jalpa ottenne un discreto successo commerciale, totalizzando 416 esemplari costruiti."}
{"id": "130528", "revid": "38120", "url": "https://it.wikipedia.org/wiki?curid=130528", "title": "Azione sociale", "text": ""}
{"id": "130535", "revid": "767487", "url": "https://it.wikipedia.org/wiki?curid=130535", "title": "Fabiola (film 1949)", "text": "Fabiola \u00e8 un film del 1949 diretto da Alessandro Blasetti.\nTrama.\nIV secolo, Gallia. Rhual, un giovane gallo sta per partire per Roma insieme al decurione Quadrato. A Roma, trova lavoro come gladiatore per il senatore Fabio Severo che viene poi assassinato dagli sgherri dell'imperatore. Della sua morte vengono accusati i cristiani dei quali Rhual prender\u00e0 pubblicamente le difese.\nLa figlia di Fabio Severo, Fabiola, che ha una relazione con Rhual, all'inizio lo crede colpevole ma poi ottiene per lui la liberazione che Rhual rifiuta. Dopo il martirio di Sebastiano, anche Fabiola passa dalla parte dei cristiani e viene imprigionata insieme a loro. Nell'arena, Rhual si rifiuter\u00e0 di uccidere, proclamando la sua fede della non violenza. Anche i suoi avversari, vinti dal suo esempio, gettano le armi. Le armate di Costantino in marcia su Roma li salveranno dalla morte.\nProduzione.\nIl film \u00e8 una co-produzione italo-francese prodotta da Universalia Film. \u00c8 tratto, in modo molto libero, dal romanzo \"Fabiola o la Chiesa delle catacombe\", scritto poco meno di cento anni prima dal cardinale Nicholas Wiseman: Romanzo che in Italia, gi\u00e0 nel 1918, era stato ridotto per lo schermo con il film \"Fabiola\" di Enrico Guazzoni. Nel 1960, ne verr\u00e0 tratta un'altra versione, \"La rivolta degli schiavi\", con regista Nunzio Malasomma.\nLa fase della sceneggiatura fu molto lunga e tormentata, sebbene nei crediti compaiano solo un paio di nomi almeno una decina furono le persone coinvolte. Anche la produzione vera e propria fu molto lunga tanto che per alcuni fu questo film che permise all'industria cinematografica di rinascere dopo il disastro della guerra e in un certo senso avrebbe poi permesso l'arrivo degli studios hollywoodiani per la realizzazione di \"Quo Vadis\" e tanti altri film.\nLa realizzazione dei manifesti per l'Italia fu affidata al pittore cartellonista Tito Corbella e Duilio Cambellotti.\nAlla fine del film i due protagonisti francesi si sposarono.\nDistribuzione.\nIn Italia, il film usc\u00ec il 3 marzo 1949 con un incasso accertato alla data del 31 dicembre 1952 di 513.750.000 lire dell'epoca. In Francia, il film venne distribuito dalla Filmsonor; negli Stati Uniti, quando usc\u00ec nel 1951, dalla Lopert Pictures Corporation.\nIl film fu il maggior incasso cinematografico in Italia della stagione 1948-49.\nFu distribuito in versioni dalle diverse durate: in Italia, 183 minuti; negli Stati Uniti, 96 minuti; nella Germania Federale, 148 minuti. La copia conservata \u00e8 di 164 minuti.\nInesattezze.\nStoricamente impreciso sotto molti aspetti - ad esempio i gladiatori \"cubiculares\", che si esibivano cio\u00e8 all'interno delle ville sono una realt\u00e0 tipica esclusivamente dell'alto Impero, non della decadenza - fu bersagliato dalla critica per alcune scene troppo audaci per l'epoca, e per altre in apparenza troppo retoriche. In compenso godette di un ottimo successo al botteghino."}
{"id": "130541", "revid": "1272592", "url": "https://it.wikipedia.org/wiki?curid=130541", "title": "Fronte Nazionale (1997)", "text": "Il Fronte Nazionale (FN) \u00e8 un partito politico italiano fondato nel 1997 e chiaramente ispirato all'omonima formazione francese.\nStoria.\nLa scissione e i primi passi.\nIl 13 luglio 1997 Adriano Tilgher, Tomaso Staiti di Cuddia ed Enzo Erra convocano un'assemblea di circa duecento dirigenti e militanti del Movimento Sociale Fiamma Tricolore. L'assemblea contesta Pino Rauti, accusato di una condotta non sufficientemente incisiva. Dopo un acceso confronto verbale i tre vengono espulsi con l'accusa \u00abdi aver danneggiato l'attivit\u00e0 del movimento e il suo ordine interno\u00bb. Il 26 settembre viene quindi annunciata la fondazione del nuovo soggetto, immediatamente appoggiata da Jean-Marie Le Pen, il quale non lesina il proprio sostegno. Molti furono gli strascichi polemici con l'MS-FT.\nI tentativi di avvicinamento.\nIl 18 luglio 2000 una riunione tra le delegazioni del Fronte Nazionale e del Movimento Sociale Fiamma Tricolore, nella sede di quest'ultimo, d\u00e0 un primo via libera verso la nascita di un unico soggetto.\nIl percorso comune subisce una brusca frenata quando alla Conferenza programmatica del 17 dicembre viene \u00abconstatata la mancanza di volont\u00e0 concreta, da parte della dirigenza \"rautiana\" a convenire sulla creazione del movimento di alternativa antagonista al sistema di potere nazionale e sovranazionale\u00bb. L'unica soluzione, a questo punto, \u00e8 quella di presentarsi autonomamente alle elezioni politiche del 2001.\nGli sviluppi successivi.\nDopo qualche settimana i dirigenti, constatata la possibilit\u00e0 di generare confusioni con il Fronte Nazionale di Franco Freda (sciolto dal Ministero dell'Interno con decreto del 9 novembre 2000), decidono all'unanimit\u00e0 di mutare denominazione in Fronte Sociale Nazionale.\nIl Fronte Sociale Nazionale si definiva per statuto \u00abun movimento avente il fine di realizzare, con metodi partecipativi di democrazia integrale, una nuova forma di Stato che, come consapevolezza spirituale e morale, affermi il proprio valore organico, racchiudendo in s\u00e9 la manifestazione politica, giuridica, economica e culturale della Nazione. Uno Stato che abbia come obiettivo l'attuazione di se stesso e quindi di un fine etico, immanente e continuo nel tempo, il cui contenuto \u00e8 il bene del Popolo\u00bb.\nIntende inoltre proporre un nuovo modello di civilt\u00e0, alternativo a quello liberal-capitalista, in cui il lavoro sia posto a base della societ\u00e0 e rappresenti, per il cittadino produttore, il riconoscimento di un diritto-dovere, per mezzo del quale egli possa partecipare direttamente alla gestione delle aziende ed alle scelte politiche della nazione sulla base delle teorie economiche del corporativismo e della socializzazione.\nAlle elezioni politiche il Fronte Sociale Nazionale si presenta esclusivamente in Abruzzo, Lazio 1 e Molise ottenendo voti (0,65% locale) nella quota proporzionale per la Camera dei Deputati, voti nella quota maggioritaria (0,46%) e voti (1,48%) al Senato (dove era presente anche in Sicilia).\nAlle successive elezioni amministrative, Tilgher si candida sindaco di Roma ottenendo voti (0,36%).\nLa ricerca oltre l'estrema destra (2002-2003).\nNel marzo 2002 il Fronte Sociale Nazionale si schier\u00f2 con la CGIL contro le modifiche all'art. 18 dello Statuto dei Lavoratori partecipando alla manifestazione del Circo Massimo a Roma con tremila militanti.\nIn questa fase il Fronte Sociale Nazionale cerca vanamente, come spiegher\u00e0 Tilgher, di \u00abuscire dal ghetto dell'ultradestra, col sostegno alle manifestazioni no global, a quelle della CGIL, ma non c'\u00e8 stato modo di aggregare altrove tutte le forze ostili al liberismo di destra e di sinistra\u00bb.\nIn maggio il Fronte Sociale Nazionale partecipa alle elezioni comunali di Latina fuori dai poli ottenendo 589 voti (0,85%) di lista e 800 voti (1,07%) per il candidato sindaco Adriano Tilgher, quindi nessun seggio.\nUn anno dopo alle elezioni provinciali di Roma, il Fronte Sociale Nazionale si presenta nuovamente fuori dai poli con Tilgher candidato presidente. La lista otterr\u00e0 voti (0,8%), mentre al leader del partito andranno voti (0,7%). Nessun seggio e un dimezzamento del consenso rispetto alle precedenti elezioni provinciali del 1998 e una lieve ripresa rispetto alle politiche del 2001.\nLa fase di Alternativa Sociale (2003-2006).\nIl 27 novembre 2003 Alessandra Mussolini si dichiara \u00abincompatibile\u00bb con la sua permanenza in Alleanza Nazionale e lascia polemicamente il partito. Quattro giorni dopo la nipote del duce fonder\u00e0 Libert\u00e0 di Azione.\nL'evento mette in moto un rapido processo aggregativo nell'estrema destra italiana. Il 18 dicembre, infatti, Alessandra Mussolini con il segretario della Fiamma Tricolore Luca Romagnoli, il segretario del Fronte Sociale Nazionale Adriano Tilgher ed il segretario di Forza Nuova Roberto Fiore, all'Albergo del Senato a Roma annunciano l'intenzione di unire i quattro partiti in un'unica lista in vista delle elezioni europee del 2004. Nasce cos\u00ec \"Insieme per un Movimento Sociale\" (ribattezzato un mese dopo Alternativa Sociale). Un cartello che nelle intenzioni di Tilgher vuole essere \u00abcontro il partito unico del liberismo imperante, che va da AN ai DS, vogliamo essere il partito della gente e del popolo\u00bb.\nIl cartello tuttavia nell'aprile 2004 perder\u00e0 la Fiamma Tricolore e alle elezioni europee di giugno otterr\u00e0 voti pari all'1,23%, sufficienti per eleggere la Mussolini. A Tilgher, candidato in tutta Italia, andranno preferenze.\nIn novembre al secondo Congresso del Fronte Sociale Nazionale si affrontano due mozioni. La prima del segretario punta a fare di AS gradualmente un partito vero e proprio. Gli si contrappone la mozione di Antonio Bellocchio, Paolo Signorelli e Roberto Incardona che invece vorrebbe che AS resti un semplice cartello elettorale.\nIl Congresso di Montesilvano vedr\u00e0 un dibattito molto acceso fino a degenerare in rissa, al punto che l'assemblea congressuale riuscir\u00e0 a votare solo la rielezione di Tilgher a segretario nazionale.\nLa componente denominata prima \"Sinistra Nazionale\" e poi \"Socialismo Nazionale\", rappresentata in Direzione Nazionale da Maurizio Canosci, Stelvio Dal Piaz, Ernesto Ferrante, Augusto Venditti e Paolo Signorelli, e la corrente denominata \"Fare Fronte\", rappresentata in Direzione da Fulvio Noya e Roberto Incardona, lasceranno il Fronte Sociale Nazionale per dar vita alle \"Comunit\u00e0 di Socialismo Nazionale\", primo embrione dell'associazione culturale \"Centro Studi Socialismo Nazionale\", che dal 2011 diviene un vero e proprio soggetto politico: Unione per il Socialismo Nazionale.\nCome AS, il Fronte Sociale Nazionale di Tilgher dopo le elezioni europee affronta le regionali del 2005 e le politiche del 2006.\nTuttavia gi\u00e0 subito dopo le elezioni regionali il Fronte Sociale Nazionale \u00e8 pronto ad abbandonare AS se non accelera verso la fusione.\nIl veto su Tilgher candidato (2006).\nIn vista delle elezioni politiche italiane del 2006 AS sembra vicina a entrare nella coalizione del centro-destra italiano, la Casa delle Libert\u00e0. Tuttavia pare che Silvio Berlusconi per stringere il patto elettorale vorrebbe che Adriano Tilgher e Roberto Fiore non si candidino. Il 10 febbraio Berlusconi dagli studi di \"Matrix\" annuncia che l'accordo CdL-AS \u00e8 ufficiosamente chiuso.\nIl 14 febbraio il caso esplode platealmente allorch\u00e9 l'UDC al tavolo programmatico della CdL mette in chiaro che \u00abl'accordo con i gruppi pi\u00f9 radicali della destra non pu\u00f2 prevedere la candidatura al Parlamento di personaggi impresentabili al pari di Ferrando e Caruso nell'Unione. Su questo nel centrodestra siamo d'accordo tutti\u00bb. Il portavoce di Berlusconi, Bonaiuti, sul tardi chiarir\u00e0 che \u00abnon c'\u00e8 nessuna intesa con Adriano Tilgher\u00bb. Tuttavia la Mussolini prima e Tilgher il giorno dopo confermano che per il 17 febbraio \u00e8 prevista una conferenza stampa con Berlusconi per annunciare l'accordo organico CdL-AS, nessuno escluso.\nSempre il 15 febbraio Berlusconi alla radio conferma l'alleanza elettorale con AS ma dice no a \u00abcandidature discutibili\u00bb come quella di Adriano Tilgher e Roberto Fiore. Il 16 Tilgher, Mussolini e Fiore, pur di salvare l'alleanza, decidono di comune accordo di non candidarsi. Il giorno dopo mentre Tilgher in Tv dichiara di non essere mai stato neofascista \u00abneanche quando avevo venti anni perch\u00e9 i \u2018neo\u2019 non mi piacciono\u00bb, Berlusconi e la Mussolini in conferenza stampa annunciano un accordo programmatico.\nIl tanto agognato accordo non porta per\u00f2 i risultati sperati: AS si ferma alla Camera allo 0,67%, ben al di sotto della soglia di sbarramento del 2%. Analogo risultato al Senato. AS risulta pertanto essere la prima tra le liste della CdL non ammesse alla ripartizione dei seggi.\nQuando il 22 aprile per le elezioni comunali romane Alessandra Mussolini decide autonomamente di entrare nella coalizione della Casa delle Libert\u00e0 per Gianni Alemanno sindaco, si incrina definitivamente l'esperienza unitaria di Alternativa Sociale. Il Fronte Sociale Nazionale e Forza Nuova non condivideranno le scelte di Azione Sociale e presenteranno una lista unitaria fuori dai poli per Alessandra Sarti Magi sindaco.\nIl 3 maggio Roberto Fiore dichiarer\u00e0 ufficialmente \u00abconclusa\u00bb Alternativa Sociale.\nLa lista unitaria Fronte Sociale Nazionale-Forza Nuova otterr\u00e0 2.543 voti pari allo 0,20% dei voti validi e nessun seggio.\nLa stessa lista alle contemporanee elezioni provinciali di Campobasso, fuori dai poli per Roberto D'Aloisio presidente otterr\u00e0 983 voti pari allo 0,76% e nessun seggio.\nUn percorso unificante.\nDopo AS, nel giugno 2006 Tilgher scrive ai suoi militanti per lanciare una \u00abCostituente di Base\u00bb che riaggreghi l'area della destra radicale: \u00abmi sono interrogato se c'\u00e8 spazio ancora per una politica delle idee che avvicini ed associ sempre pi\u00f9 persone. Mi sono risposto s\u00ec: ecco che lancio una proposta per fare una costituente di base. Del resto la volont\u00e0, da pi\u00f9 parti espressa, di unificare i soggetti espressione di un'area, che si riconosce in una forte identit\u00e0 nazionale e nella volont\u00e0 di ricostruire lo stato sociale, deve ormai diventare l'unico motore per le nostre scelte future. Se i vertici dei soggetti di questa area non sono stati capaci di unirsi, cerchiamo di farlo a livello di base\u00bb.\nAlle elezioni amministrative del 2007 il Fronte Sociale Nazionale non entra a far parte del \u00abPatto d'Azione\u00bb Forza Nuova-Alternativa Sociale-Movimento Idea Sociale siglato in gennaio; se ne avviciner\u00e0 invece qualche mese pi\u00f9 tardi.\nLa confluenza ne La Destra (2008).\nIn occasione delle elezioni politiche anticipate del 2008, il Fronte Sociale Nazionale d\u00e0 indicazione di voto per La Destra di Francesco Storace, con il quale il 16 marzo 2008 viene stabilito \u00abpatto federativo\u00bb.\nNel dicembre dello stesso anno Tilgher scrive ai suoi militanti annunciando la definitiva confluenza del Fronte Sociale Nazionale nel partito di Storace.\nLa ricostituzione nel 2013.\nNel 2013 Tilgher ufficializza il suo addio a La Destra ed il Fronte Nazionale torna ad essere un partito autonomo.\nElezioni amministrative del 2014.\nNel 2014 il Fronte Nazionale si presenta in alcuni piccoli comuni chiamati alle elezioni; a Castello Cabiaglio ottiene il 12,2% e 3 seggi su 10 al consiglio comunale.\nElezioni regionali in Campania del 2015.\nIn vista delle regionali campane del 2015, il segretario del partito a Casal di Principe si candida al consiglio regionale a sostegno della lista \"Campania in Rete\", in appoggio al candidato di centrosinistra Vincenzo De Luca.\nAdriano Tilgher in seguito non affermer\u00e0 il sostegno del Fronte Nazionale a tale candidato durante un'intervista in un servizio della trasmissione televisiva \"L'aria che tira\" su LA7, ma lascer\u00e0 libert\u00e0 politica al suo segretario locale candidato nella lista \"Campania in Rete.\"\nReferendum 2016.\nIn occasione del referendum costituzionale del 2016 il Fronte Nazionale sostiene il NO.\nIdeologia.\nIl partito rifiuta di essere inserito nei tradizionali schieramenti di destra o di sinistra, considerandoli appartenenti al passato, ritenendo necessario combattere opporsi al mondialismo e all'ultraliberismo, al fine di ottenere una piena sovranit\u00e0 culturale, economica e monetaria. Il partito riconduce le proprie prerogative ideologiche al socialismo nazionale.\nRelazioni con gli altri movimenti.\nIl 26 novembre 2013 alcuni militanti del gruppo bolognese del Fronte Nazionale vengono aggrediti da diversi presunti attivisti del Collettivo Universitario Autonomo (CUA) durante un volantinaggio nell'ambito di un'iniziativa contro il degrado della zona universitaria cittadina. In una nota il collettivo esprimer\u00e0 solidariet\u00e0 agli aggressori; di contro, l'evento viene definito come \"un'odiosa azione squadrista\" dal procuratore aggiunto Giovannini."}
{"id": "130543", "revid": "104485", "url": "https://it.wikipedia.org/wiki?curid=130543", "title": "Adriano Tilgher (politico)", "text": "Il suo primo impegno politico risale al 1966, anno in cui viene eletto consigliere tra le file del FUAN dell'ateneo dell'Universit\u00e0 di Roma \"La Sapienza\".\nBiografia e attivit\u00e0 politica.\nAvanguardia Nazionale.\nIl 16 aprile 1968 si rec\u00f2 in viaggio in Grecia insieme ad altri militanti di Avanguardia Nazionale e del FUAN-Caravella in occasione dell'anniversario della presa del potere di colonnelli.\nAvanguardia Nazionale fu costituita nel 1970, inizialmente sotto la guida di Sandro Pisano, poi di Adriano Tilgher.\nIl 5 giugno 1976 il tribunale di Roma condann\u00f2 gran parte dei dirigenti e degli attivisti di Avanguardia Nazionale per ricostituzione del disciolto partito fascista. Adriano Tilgher in tribunale tent\u00f2 di scagionare gli attivisti argomentando che la maggior parte delle sezioni di AN erano chiuse da pi\u00f9 di un anno e che gli unici militanti ancora attivi erano lui stesso, Delle Chiaie, Cesare Perri e Stefano Migrone Dei sessantaquattro indagati trentuno furono condannati a pene inferiori a quelle richieste dal Pubblico Ministero e gli altri assolti.. Tilgher fu condannato ad una lieve pena detentiva ma immediatamente scarcerato insieme a quasi tutti gli altri attivisti.\nIl 7 giugno 1976 Tilgher, dopo aver convocato una conferenza stampa, sciolse il movimento anticipando la decisione del Ministero dell'Interno che pose Avanguardia Nazionale fuori legge il giorno seguente.\nGli anni seguenti.\nInquisito per la strage dell'Italicus e la strage di Bologna, viene ancora arrestato nel 1982. Sar\u00e0 libero nel 1988, assolto con formula piena dalle varie accuse; successivamente \u00e8 stato risarcito dallo Stato per ingiusta detenzione. La Corte di Cassazione, nell'assolverlo, ha definito \"mere congetture\" le accuse a suo carico. Nel 1990 fonda la Lega Nazionalpopolare, che diventer\u00e0 in seguito Alternativa Nazional-Popolare.\nNel 1995, il Tilgher decide di aderire al nuovo movimento della Fiamma Tricolore, dal quale viene espulso nel 1997, colpevole di aver riunito un'assemblea autoconvocata d'iscritti e dirigenti senza il \"placet\" del segretario nazionale Pino Rauti allo scopo di far schierare il movimento contro il trattato di Maastricht e contro il dipietrismo emergente.\nFronte Nazionale e adesione a La Destra.\n\u00c8 stato fondatore e segretario nazionale del partito politico Fronte Nazionale (1997), (qualche anno pi\u00f9 tardi il nome venne modificato in Fronte Sociale Nazionale). Nel 2004 il partito ha aderito alla coalizione di Alternativa Sociale con Alessandra Mussolini, uscendone per\u00f2 nel 2007.\nAlle Elezioni politiche del 2008 Tilgher ha dichiarato il proprio sostegno al partito La Destra di Storace e Buontempo, stabilendovi un patto federativo che avrebbe poi portato alla totale confluenza degli iscritti del Fronte Nazionale nel partito di Storace.\n\u00c8 stato fino al 2011 responsabile del dipartimento Programma del partito La Destra. Nell'estate del 2010 viene nominato da Storace commissario regionale per la Toscana, di cui diviene ufficialmente segretario dopo il congresso regionale del 30 ottobre 2011.\nIn occasione delle Elezioni politiche del 2013 si \u00e8 candidato alla Camera dei deputati, nella circoscrizione Toscana, come terzo in lista, dietro a Francesco Storace e Livio Proietti.\nRipresa delle attivit\u00e0 \"frontiste\".\nNel 2013 Tilgher esce da La Destra deluso dalla mancata sterzata \"sociale\" del partito nel giugno dello stesso anno e si riattiva nel Fronte Nazionale che torna ad essere un partito autonomo."}
{"id": "130544", "revid": "123312555", "url": "https://it.wikipedia.org/wiki?curid=130544", "title": "Acido ippurico", "text": "L'acido ippurico (dal greco \"urina di cavallo\"), noto anche come benzoilglicina, \u00e8 un acido carbossilico e un'ammide. Pu\u00f2 essere visto come l'ammide ottenibile per reazione tra l'acido benzoico ed il gruppo amminico della glicina. Deve il suo nome al fatto di essere stato isolato per la prima volta (nel 1829) dall'urina di equini, da Justus von Liebig.\nA temperatura ambiente \u00e8 un solido bianco solubile in acqua, cui impartisce una reazione acida: una soluzione di 10 g/L ha pH compreso tra 2,5 e 3,5. In presenza di basi acquose, subisce una rapida idrolisi ad acido benzoico e glicina.\nSintesi.\nPu\u00f2 essere sintetizzato in laboratorio per reazione tra glicina e cloruro di benzoile in presenza di NaOH. Si forma cos\u00ec l'ippurato sodico che per acidificazione con HCl in soluzione acquosa lascia depositare l'acido ippurico.\nBiochimica.\n\u00c8 il prodotto del metabolismo di numerosi composti aromatici, tra cui l'acido benzoico e il toluene. Quest'ultimo deve andare incontro in primo luogo all'ossidazione del gruppo metilico in carbossile e, successivamente, a coniugazione con glicina.\nL'acido ippurico si ritrova in elevate quantit\u00e0 nel sangue dei pazienti affetti da insufficienza renale cronica, assieme al suo derivato para-idrossilato (acido p-idrossi-ippurico). Quest'ultimo \u00e8 ritenuto essere una delle tossine uremiche responsabili del decadimento organico in questa sindrome, in particolare del tessuto cardiaco. Infatti, pare che questa molecola interferisca con il funzionamento della pompa del calcio nel reticolo sarcoplasmatico delle cellule miocardiche e provochi deficit di contrattilit\u00e0.\nEsiste invece un altro derivato, l'acido p-amminoippurico (PAI) che viene usato in medicina per alcuni test di nefrologia. Infatti, questo composto viene efficientemente filtrato a livello glomerulare. Dalla velocit\u00e0 con cui esso viene eliminato si pu\u00f2 risalire a certi parametri di efficienza del rene come filtro organico. Ne esiste anche un derivato coniugato con un isotopo radioattivo dell'elemento tulio, che verr\u00e0 impiegato come nuovo agente dello studio della funzionalit\u00e0 renale in medicina nucleare."}
{"id": "130547", "revid": "15756", "url": "https://it.wikipedia.org/wiki?curid=130547", "title": "Pagina web", "text": "In informatica una pagina web \u00e8 il tipo di documento digitale tramite il quale sono rese disponibili all'utente finale le informazioni del World Wide Web attraverso un web browser. Un insieme di pagine web, tra loro relazionate secondo una gerarchica e una struttura ipertestuale e riferibili, di norma, ad un unico web server, costituisce un sito web.\nDescrizione.\nUna pagina web \u00e8 formata fondamentalmente da due elementi: i \"contenuti\" veri e propri e la \"formattazione\", ovvero l'aspetto con cui i contenuti sono mostrati all'utente. Per essere visibile e intelligibile, deve essere opportunamente formattata.\nInformalmente e logicamente quindi una pagina web si pu\u00f2 suddividere in una parte relativa ai contenuti ed una parte di formattazione del testo (layout), presentazione grafica o organizzazione dei contenuti stessi all'utente (testo e/o immagini digitali). La pagina web principale e iniziale di un sito web \u00e8 la cosiddetta home page, da cui dipartono tramite collegamenti o link interni (\"ancore\"), spesso riuniti in men\u00f9 e widget, verso pagine secondarie del sito.\nIl contenuto delle pagine web solitamente consiste di un documento (generalmente HTML) e dei file ad esso correlati che un web browser scarica da uno o pi\u00f9 web server per elaborarli, interpretando il codice sorgente, al fine di generare la visualizzazione, sullo schermo del computer-client, della pagina desiderata, grazie al motore di rendering del browser stesso.\nURL.\nDi solito una pagina web ha uno o pi\u00f9 URL (\"Uniform Resource Locator\"), un link permanente che ne permette il deep linking; qualche volta ha solo un URL temporaneo che si riferisce ad un'area cache. Questo \u00e8 ad esempio il caso di quando una pagina \u00e8 il risultato di uno zoom o di uno spostamento di una mappa oppure una pagina pu\u00f2 essere il risultato dovuto a qualche azione. Una pagina di questo tipo, come una pagina con un form riempito, non potrebbe essere precisamente chiamata una pagina web, in quanto non \u00e8 nel web ma creata da qualcosa che \u00e8 nel web.\nL'URL digitato nel web browser dell'utente \u00e8 convertito dal DNS in indirizzo IP necessario per l'instradamento della comunicazione tra web server e client nei nodi interni di commutazione (router).\nGrafica.\nIl formato file della grafica in una pagina web \u00e8 di solito JPEG per fotografie e GIF o PNG per altre immagini (come diagrammi, disegni, grafici, etc.). Gli ultimi due formati possono essere utilizzati per foto, ma non sono convenienti per lo scopo come JPEG, che \u00e8 un formato a perdita d'informazione, ma a maggior livello di compressione, mentre GIF e PNG non lo sono, cio\u00e8 meno performanti a livello di compressione. GIF \u00e8 utilizzata per animazioni, GIF e PNG per immagini con pixel trasparenti, PNG per immagini con pixel parzialmente trasparenti (anche se Internet Explorer 6 non supporta le trasparenze del formato PNG).\nTutti questi formati appartengono alla grafica \"raster\". I modi pi\u00f9 comuni di impiegare grafica vettoriale nelle pagine web sono tre:\nAd esempio, per creare una mappa, pu\u00f2 essere utile una combinazione di livelli a grafica vettoriale e testo, possibilmente con un livello di grafica raster. Questo fornisce migliori risultati nello zoom rispetto ad un'immagine GIF o PNG (JPEG dovrebbe dar luogo a risultati peggiori dovuti agli artefatti di compressione).\nTipologie.\nEsistono due tipologie di pagine web che identificano rispettivamente due diversi paradigmi di programmazione Web:\nNel primo caso le informazioni, con la loro descrizione, sono di solito contenute in ipertesti in formato HTML o XHTML che consentono di accedere ad altre pagine web o altri contenuti informativi tramite collegamenti ipertestuali (\"link\" o rimandi). Nel secondo caso si fa invece uso di linguaggi di scripting.\nA seconda della tecnologia impiegata, le pagine web possono contenere elementi grafici o multimediali e elementi interattivi e dinamici.\nStandard per pagine web.\nDal punto di vista tecnologico i vari aspetti caratteristici di una pagina vengono realizzati utilizzando i seguenti standard:\nLa \"normalizzazione\" dell'output da parte del Browser web pu\u00f2 ovviamente variare in funzione della correttezza semantica del linguaggio di programmazione usato. Al fine di uniformare la rasterizzazione della pagina web esiste un \"organo competente\" che si pone l'obiettivo di determinare quando il codice sia compilato in maniera da rendersi identico su tutti i vari browser, stiamo parlando del W3C. Tramite un semplice processo di validazione del codice tramite invio dell'url che si intende controllare siamo cos\u00ec in grado di capire se l'output html, xhtml, css ecc. sia \"valido\" ovvero uguale su tutti i browser.\nOperazioni sulle pagine web.\nVisualizzare una pagina web.\nSiccome la maggior parte delle pagine web sono composte da testo, possono essere visualizzate in qualsiasi applicazione che possa leggere i documenti di testo. Comunque, per vedere una pagina web nel vero senso, cio\u00e8 come ipertesto, c'\u00e8 bisogno di un tipo di software chiamato \"user agent\" o meglio ancora \"web browser\", che \u00e8 destinato proprio alla visualizzazione di pagine web.\nCi sono differenti tipi di browser per il web disponibili con differenti caratteristiche e su un gran numero di piattaforme. Nel caso di pagine web statiche il browser interpreta il codice HTML e CSS restituendo all'utente il contenuto informativo nella veste grafica predefinita. Nel caso di pagine web dinamiche il server oppure il client elaborano lo script (a seconda se l'applicazione \u00e8 server-side o client-side) restituendo codice HTML e CSS poi usualmente interpretato dal web browser per visualizzare la pagina sul terminale dell'utente.\nSalvataggio di una pagina web.\nQuando si salva una copia locale di una pagina WEB, il browser web di solito permette la scelta tra:\nInternet Explorer (obsoleto in favore di Microsoft Edge) pu\u00f2 anche salvare la pagina includendo le immagini in un solo file MHT, similmente a Apple Safari che permette la stessa operazione salvando la pagina (anche animazioni e applet) in un archivio web (.webarchive).\nI web \"browser\" pi\u00f9 comuni, come Mozilla, Mozilla Firefox e Internet Explorer, permettono anche di stampare la pagina web correntemente visualizzata e opzionalmente \"stamparla\" su un file che successivamente pu\u00f2 essere visualizzato o stampato.Generalmente, il browser crea due file, uno per il testo e uno per tutti gli altri tipi di oggetti (immagini, \"link\", ecc.) per ogni pagina web salvata. Internet Explorer supporta il formato .mht che permette di salvare tutto il contenuto di una pagina web in solo file.\nPer una breve pagina un'altra possibilit\u00e0 \u00e8 salvare un'istantanea dello schermo (utile in alcuni casi particolari): vengono visualizzati i collegamenti ma non la loro destinazione.\nCi sono anche alcuni software che permettono di scaricare sul proprio computer le pagine web.\nStrumenti per la creazione di pagine web.\nPer creare una pagina web statica, c'\u00e8 bisogno di un generico web editor, testuale direttamente in HTML oppure visuale (es. i cosiddetti WYSIWYG) (o anche un semplice convertitore in formato HTML come consente di fare, ad esempio, Microsoft Word in fase di salvataggio di una pagina o documento), e un programma FTP per effettuare l'upload della pagina verso il server web che ospiter\u00e0 (hosting) la pagina web. Si pu\u00f2 utilizzare anche il browser web per effettuare l'invio delle pagine web al server, ma non \u00e8 consigliabile.\nSi pu\u00f2 utilizzare anche un modello web gi\u00e0 pronto. I modelli web sono pagine html gi\u00e0 fatte pronte all'uso. I creatori di pagine web devono solo inserire il titolo ed i contenuti. Inoltre questi modelli sono riusabili.\nUn wiki \u00e8 invece un modo particolare di creare o modificare e inviare una pagina web senza utilizzare un programma FTP ed effettuare il caricamento del file, riempiendo solamente un modulo di testo in una pagina web. Wikipedia \u00e8 un esempio di applicazione della tecnologia wiki.Per creare una pagina web dinamica occorre invece conoscere almeno un linguaggio di scripting per programmazione Web ed utilizzare i relativi editor."}
{"id": "130556", "revid": "287204", "url": "https://it.wikipedia.org/wiki?curid=130556", "title": "Team Milram", "text": "Il Team Milram (codice UCI: MRM) era una squadra maschile di ciclismo su strada tedesca. Aveva licenza da UCI ProTeam, che le consentiva di partecipare alle gare del calendario UCI ProTour.\nStoria.\nLa squadra nasce nel 2006 dalla fusione tra gli italiani della Domina Vacanze e i tedeschi del Team Wiesenhof; del nuovo consorzio, che raccoglie la licenza UCI ProTour della Domina Vacanze, fanno parte i due forti velocisti Alessandro Petacchi ed Erik Zabel. Pur rimanendo italiano, il team prende il nome da uno sponsor tedesco.\nAl termine della stagione 2007 viene annunciato che il Team Milram passa in mani tedesche. Il team manager Gianluigi Stanga non fa pi\u00f9 parte della dirigenza della squadra.\nNel 2008 Erik Zabel si ritira dall'attivit\u00e0 agonistica. La squadra annuncia, a fine stagione, l'acquisto di importanti corridori per il 2009: vengono ingaggiati, tra gli altri, ciclisti da corse a tappe come Linus Gerdemann e Markus Fothen e velocisti come l'esperto Peter Wrolich ed il giovane emergente Gerald Ciolek.\nCronistoria.\nClassifiche UCI.\nFino al 1998, le squadre ciclistiche erano classificate dall'UCI in un'unica divisione. Nel 1999 la classifica a squadre venne divisa in prima, seconda e terza categoria (\"GSI\", \"GSII\" e \"GSIII\"), mentre i corridori rimasero in classifica unica. Nel 2005 fu introdotto l'UCI ProTour e, parallelamente, i Circuiti continentali UCI; dal 2009 le gare del circuito ProTour sono state integrate nel Calendario mondiale UCI, poi divenuto UCI World Tour.\nPalmar\u00e8s.\n\"Aggiornato al 29 agosto 2010.\""}
{"id": "130557", "revid": "74801", "url": "https://it.wikipedia.org/wiki?curid=130557", "title": "Ceres", "text": ""}
{"id": "130558", "revid": "1921292", "url": "https://it.wikipedia.org/wiki?curid=130558", "title": "Democrazia Cristiana per le Autonomie", "text": "La Democrazia Cristiana per le Autonomie (DCA) \u00e8 stato un partito politico italiano appartenente all'area politica di centro, ispirato all'ideologia del cristianesimo democratico e del popolarismo e regionalismo di matrice sturziana.\nLeader del partito era Gianfranco Rotondi, ex esponente di DC, PPI, CDU e UDC, che fond\u00f2 la DCA prima come associazione politica affiliata all'UDC e poi, il 25 giugno 2005, come soggetto politico autonomo.\nIl partito ha aderito alla coalizione del centrodestra italiano, denominata Casa delle Libert\u00e0, in uno stretto rapporto di collaborazione con Forza Italia e con una certa \"freddezza\" politica con i \"cugini\" dell'UDC, e ha portato propri rappresentanti in Parlamento a seguito delle elezioni politiche del 2006. Nel 2008 la DCA ha aderito al Popolo della Libert\u00e0, partito politico di centrodestra del quale la DCA \u00e8 membro fondatore.\nLa disputa su nome e simbolo della DC.\nIn seguito allo scioglimento della Democrazia Cristiana, avvenuto nel gennaio 1994, con il conseguente cambiamento di denominazione in Partito Popolare Italiano e la successiva divisione (1995) operata dai Cristiani Democratici Uniti, si stabil\u00ec che, da un lato, al PPI, alleato della coalizione di centrosinistra, spettasse di mantenere la denominazione di \"Partito Popolare Italiano\", e che, dall'altro, ai Cristiani Democratici Uniti, alleato della coalizione di centrodestra, spettasse di mantenere il simbolo dello scudo crociato con la scritta \"Libertas\".\nI due partiti hanno continuato a svolgere la propria attivit\u00e0, con le proprie denominazioni e i propri simboli. In occasione di questa spartizione, considerato che nessuno dei due partiti era interessato alla storica denominazione di \"Democrazia Cristiana\", Gianfranco Rotondi (tesoriere del CDU) chiese ed ottenne che gli fosse attribuita.\nIntanto, per\u00f2, un gruppo di sostenitori della ex DC port\u00f2 avanti l'attivit\u00e0 di un partito che riprese la vecchia denominazione di Democrazia Cristiana, guidato da Giuseppe Alessi, Giuseppe Pizza e Aniello Di Vuolo, continuando a celebrare congressi nell'ordine numerale dello storico partito.\nNel frattempo, l\"Associazione Democrazia Cristiana\" (costituita da Gianfranco Rotondi) manifest\u00f2 l'intenzione di costituirsi in partito autonomo, chiedendo anch'essa di partecipare alla contesa di nome e simbolo. Questa situazione sfoci\u00f2 in una sentenza del Tribunale civile di Roma (2005), la quale stabil\u00ec che nessun partito poteva usare contemporaneamente la denominazione \"Democrazia Cristiana\" e il simbolo dello Scudo Crociato (appartenenti alla storica DC della Prima Repubblica) e che il simbolo dello Scudo Crociato spettava ancora ai Cristiani Democratici Uniti, e quindi all'UDC (nel quale i Cristiani Democratici Uniti erano confluiti). Quanto al nome \"Democrazia Cristiana\", fu stabilito che esso spettava a Rotondi in virt\u00f9 dell'accordo del 1995.\nIl 29 dicembre 2004, Gianfranco Rotondi usc\u00ec dall'Unione dei Democratici Cristiani e di Centro per rifondare la Democrazia Cristiana.\nIl 25 marzo 2005, venne alla luce un'altra Democrazia Cristiana, quella di Angelo Sandri, staccatosi dalla DC di Giuseppe Pizza dopo l'insuccesso delle elezioni europee del 2004, al quale viene anche riconosciuto l'utilizzo del titolo \"Democrazia Cristiana\" in relazione all'attivit\u00e0 politica dello stesso Sandri.\nAnche per queste ragioni, in un primo momento, a Gianfranco Rotondi non venne consentito di usare in Parlamento la denominazione \"Democrazia Cristiana\": i suoi deputati alla Camera, infatti, costituiscono la componente \"Ecologisti Democratici\" all'interno del Gruppo misto.\nL'ultimo capitolo della vicenda \u00e8 stato scritto nel novembre 2006, quando venne riconosciuta la DC di Pizza e Di Vuolo come soggetto politico continuatore della Democrazia Cristiana storica, che in realt\u00e0 non \u00e8 mai stata formalmente sciolta, in quanto l'unico soggetto titolato a compiere tale atto \u00e8 il congresso, che in quell'occasione non fu convocato. Rotondi far\u00e0 uso dell'unico appellativo di Democrazia Cristiana per le Autonomie.\nStoria.\nLa nascita.\nLa DC Per le Autonomie nasce in origine come \"Associazione Democrazia Cristiana\", fondata dal deputato Gianfranco Rotondi il 25 ottobre 2004 all'interno dell'Unione dei Democratici Cristiani e di Centro.\nL'associazione decide di uscire fuori dal partito democratico-cristiano di centrodestra, costituendosi come formazione politica autonoma il 23 dicembre 2004. Una prima competizione ufficiale l'ha affrontata alle elezioni regionali del 2005, ancora in fase di costituzione e soltanto in alcune regioni.\nIl suo primo congresso costitutivo si tiene a Roma il 25 giugno 2005. In quell'occasione viene deliberato di adottare l'attuale denominazione e Rotondi viene confermato segretario politico. Nominati anche Mauro Cutrufo vice segretario, Paolo Cirino Pomicino direttore politico de \"La Discussione\", Giampiero Catone segretario organizzativo e Francesco De Luca responsabile Enti locali.\nLa prima assemblea nazionale.\nIl primo vertice nazionale della Democrazia Cristiana per le Autonomie dopo la sua nascita si tiene a Roma nel novembre 2005: all'ordine del giorno ci sono importanti scenari da definire, soprattutto per il progressivo avvicinarsi delle elezioni politiche. Il segretario Rotondi \u00e8 favorevole all'adesione alla Casa delle Libert\u00e0, ma il vertice attende a determinarsi ufficialmente in attesa di futuri risvolti.\nIntanto il partito accoglie l'adesione di nuovi affermati esponenti, tra cui il vicepresidente della Camera, Publio Fiori, che il 12 novembre viene eletto presidente del partito. Fiori era un esponente di primo piano di Alleanza Nazionale, in passato esponente della DC; ha lasciato il partito a luglio proprio in seguito alle svolte laiche del leader Gianfranco Fini (fra cui ebbe un peso determinante la decisione di votare 3 s\u00ec ai referendum sulla fecondazione assistita, mentre i cattolici erano per l'astensione).\nL'adesione alla CdL e l'approdo in Parlamento.\nL'adesione ufficiale alla Casa delle Libert\u00e0 arriva il 12 gennaio 2006, dopo che il partito aveva gi\u00e0 avviato contatti per raggiungere un accordo elettorale con il Nuovo PSI di Gianni De Michelis e presentare una lista unitaria alle elezioni. I movimenti annunciano l'adesione al centrodestra in una conferenza stampa con il Presidente del Consiglio in carica, Silvio Berlusconi, leader della CdL, e nella quale viene presentato il programma elettorale: \"Dal Lazio partono 20 sagge proposte per lo sviluppo dell'Italia\" realizzato su incarico dell'On.le Massimo Nardi dal dott. Giammario Battaglia, spin doctor della candidatura di Silvio Berlusconi al Premio Nobel per la pace 2010.\nIl nuovo soggetto punta a rappresentare una \"terza identit\u00e0\", un ritorno alle ideologie del passato ritenute ancora valide per la politica attuale. All'indomani delle elezioni, la lista comune \"DC-PSI\" ottiene 285\u00a0000 alla Camera (0,7%) e 190\u00a0000 al Senato (0,6%). Grazie alle norme previste dalla legge elettorale appena introdotta, partecipa alla ripartizione dei seggi della Camera in qualit\u00e0 di \"miglior perdente\" della coalizione (\u00e8 stata la lista pi\u00f9 votata, al di sotto dello sbarramento del 2%).\nLa DCA elegge quattro deputati: due con la lista DC-PSI, ossia Paolo Cirino Pomicino (che lascia l'incarico di parlamentare europeo) e Massimo Nardi; due ospitati nelle liste di Forza Italia, Francesco De Luca e Giampiero Catone (che nel febbraio 2009 si separa da Rotondi, - quotidiano Il Giornale pag. 12 del 14 febbraio 2009 -.) Al Senato vengono eletti, invece, il segretario Rotondi e Mauro Cutrufo. Tra i candidati non eletti figurava anche il comico italiano Pippo Franco come capolista al Senato nella regione Lazio.\nIl partito conquista le presidenze di due gruppi parlamentari: alla Camera dei deputati, Cirino Pomicino ha guidato il gruppo parlamentare \"DCA - Nuovo PSI\"; al Senato, Cutrufo ha presieduto il gruppo \"DCA - PRI - MPA\".\nA luglio 2006, Publio Fiori viene espulso dal partito, accusato di aver convocato illecitamente un congresso nazionale.\nL'adesione al Popolo della Libert\u00e0.\nLa DCA intensifica i rapporti con la Casa delle Libert\u00e0 e il suo leader Berlusconi, sostenendo di voler costituire l'anima moderata di un soggetto politico che si ispiri al Partito Popolare Europeo. Il 2 dicembre 2006 partecipa alla manifestazione nazionale contro la Finanziaria varata dal Governo Prodi accanto ai partiti del centrodestra, ad eccezione dell'UDC che intraprende una strada di opposizione autonoma.\nA novembre 2007, fallito il tentativo di far cadere il Governo sull'approvazione della Finanziaria 2007, Berlusconi lancia il nuovo partito del Popolo della Libert\u00e0, verso il quale la DCA manifesta l'intenzione di aderire. L'ingresso nella DCA nel nuovo soggetto unitario del centro-destra viene poi confermato quando, dopo la caduta del Governo Prodi II e l'indizione di elezioni anticipate, Berlusconi accelera il processo costituente del PdL in vista della campagna elettorale. Nelle elezioni politiche del 2008, la coalizione PdL-LN-MpA ottiene la maggioranza e la DCA entra nella maggioranza come membro del PdL, in attesa della definitiva nascita del Popolo della Libert\u00e0 come partito unico. Per s\u00e9, il partito elegge tre deputati (Gianfranco Rotondi, Giampiero Catone e Francesco De Luca) e un senatore (Mauro Cutrufo).\nNel Governo Berlusconi IV, Gianfranco Rotondi viene nominato Ministro per l'Attuazione del programma di governo.\nIl Consiglio Nazionale della DCA del 13 dicembre 2008 affida all'ufficio di segreteria la procedura di scioglimento del partito per la costituzione del PdL prevista per la fine di marzo 2009.\nCorrenti e valori.\nNon sono ravvisabili, all'interno del partito, delle particolari correnti formalmente costituite n\u00e9 tendenze interne di diverso orientamento. La DCA fonda i suoi valori sul Cristianesimo democratico e sulla dottrina sociale della Chiesa cattolica."}
{"id": "130559", "revid": "767487", "url": "https://it.wikipedia.org/wiki?curid=130559", "title": "Toto XX", "text": "Toto XX \u00e8 una raccolta di materiale raro, inedito e live, celebrativo di 20 anni di carriera dei Toto pubblicato nel 1998 dalla Sony Records. Si tratta del decimo lavoro in studio per la band.\nIl disco.\nFra il materiale selezionato per questa raccolta, \u00e8 da segnalare la traccia 10 che costituisce l'ultima registrazione ufficiale (effettuata durante il \"Montreux Jazz Festival\") con Jeff Porcaro alla batteria. Inoltre la traccia 4 era precedentemente disponibile come b-side di \"I'll Be Over You\". Infine le tracce 8 e 9 sono tratte dai demo originali precedenti all'ottenimento del loro primo contratto ed in particolare \"Miss Sun\", sar\u00e0 anche cantata da Boz Scaggs.\nGli ultimi tre brani della raccolta sono una testimonianza del concerto in Sudafrica dei Toto, ed in particolare, negli ultimi due brani, i Toto sono accompagnati da 5 percussionisti locali pi\u00f9 un coro di 7 persone (i Family Factory).\nAl tour promozionale prenderanno parte alcuni ex-membri della band come Steve Porcaro, Bobby Kimball e Joseph Williams. Il singolo estratto, \"Goin' Home\", verr\u00e0 anche inserito (in una differente versione) nell'album solista \"3\" di Joseph Williams."}
{"id": "130562", "revid": "1522738", "url": "https://it.wikipedia.org/wiki?curid=130562", "title": "Gianfranco Rotondi", "text": "\u00c8 stato Ministro senza portafoglio per l'attuazione del programma di governo del governo Berlusconi IV. \u00c8 stato inoltre segretario nazionale della Democrazia Cristiana per le Autonomie, nominato dall'assemblea nazionale costituente nel giugno 2005.\nBiografia.\nStudente al Liceo Classico Pietro Colletta di Avellino, si iscrive nel 1975 nella Democrazia Cristiana e nel 1979 fonda il movimento \"Proposta '80\", vicino alle posizione di Gerardo Bianco e in antitesi alla leadership provinciale e nazionale di Ciriaco De Mita. Si laure\u00f2 poi in Giurisprudenza all'Universit\u00e0 degli Studi di Salerno, e ader\u00ec, dopo la dissoluzione della Democrazia Cristiana, al Partito Popolare Italiano con il quale viene eletto deputato nel 1994 (risultando tra i pochi eletti della coalizione centrista Patto per l'Italia nei collegi uninominali). Divenne giornalista professionista nel 1997.\nNel 2003 si sposa con Maria Grazia Spatola, farmacista, da cui avr\u00e0 tre figlie: Mariangela, Daria e Federica. Suo testimone di nozze \u00e8 Silvio Berlusconi.\nAttivit\u00e0 politica.\nAnni novanta e duemila.\nNel 1995 nella querelle che divide il partito si schiera con Rocco Buttiglione a favore dell'alleanza con il centro-destra. Aderisce quindi ai Cristiani Democratici Uniti. Nel 1996 si candida alla Camera dei deputati nel collegio di Avellino: sostenuto dal centro-destra, ottiene il 40,8% dei voti e viene sconfitto dal rappresentante dell'Ulivo Antonio Maccanico. Alle elezioni regionali del 2000 in Lombardia Rotondi \u00e8 candidato all'interno del listino del governatore lombardo Roberto Formigoni, dopo aver perso la candidatura a presidente della Campania per il centro-destra.\nRitorna in Parlamento in seguito alle elezioni politiche del 2001, quando viene eletto nella quota uninominale per la coalizione della Casa delle Libert\u00e0, nel collegio di Rho (Lombardia), in quota CDU e successivamente UDC.\nNel 1997, alcuni politici di centro, come Giuseppe Pizza, Giuseppe Alessi e Flaminio Piccoli, decidono di rifondare la Democrazia Cristiana (come \"Rinascita della Democrazia Cristiana\"), ma il Viminale impedisce alla formazione politica di partecipare alle elezioni, da ci\u00f2 scaturir\u00e0 poi una battaglia legale conclusasi solo alla fine del 2006: la sentenza finale stabilisce quindi che la DC poteva ricostituirsi anche col nome originale in quanto il partito storico della prima repubblica non era stato sciolto da un organo di partito ma dalla decisione presa per una serie di motivi dal segretario di allora Mino Martinazzoli. Nel 2005, per\u00f2, si ebbe una scissione capeggiata da Angelo Sandri, che anche dopo la sentenza definitiva del 2006 si contende il nome e il famoso simbolo dello scudo crociato col partito di Pizza. Inoltre, a complicare il tutto, nel 2012 viene costituito un ulteriore movimento politico, capeggiato da Giovanni Angelo Fontana, con lo stesso nome, e che quindi si unisce nella contesa per questo e per il simbolo.\nGi\u00e0 una sentenza del 2005 aveva concesso al movimento di Rotondi, la Democrazia Cristiana per le Autonomie, la denominazione del partito storico della prima repubblica che ha avuto per\u00f2 l'aggiunta dell'Autonomia per distinguerlo dal partito di Sandri, che nasceva in quel periodo. Si stabil\u00ec poi per il simbolo che il partito atto a usarlo era l'Unione dei Democratici Cristiani e di Centro, nel quale erano confluiti i Cristiani Democratici Uniti, di cui Rotondi era tesoriere e proprio perch\u00e9 lui ne chiese l'uso nel 1995, all'atto della costituzione dei CDU e fu ci\u00f2 a ispirare la costituzione del partito di Piccoli, Pizza e Alessi.\nNel gennaio 2005, Rotondi abbandona l'UDC per dedicarsi alla costituzione di un nuovo partito di ispirazione cristiana e centrista che si rifacesse apertamente all'esperienza della storica Democrazia Cristiana. Cos\u00ec, a giugno 2005, dopo aver acquisito l'adesione di altri parlamentari fonda il nuovo partito della Democrazia Cristiana per le Autonomie, di cui diviene segretario politico e si allea con la CdL in occasione delle elezioni politiche del 2006.\nNel 2006 viene eletto senatore, candidato nelle liste di Forza Italia. Eletto in Lombardia, aderisce al gruppo \"DCA-PRI-MPA\". Nelle elezioni politiche italiane del 2008 viene eletto nelle liste di coalizione del centro-destra di Silvio Berlusconi e nel 2009 entra con il suo partito nel Popolo della Libert\u00e0. Ha dichiarato di essere favorevole alla grazia per Bruno Contrada, ex dirigente del SISDE, condannato per concorso esterno in associazione mafiosa.\nDal 2008 assume la carica di ministro senza portafoglio per l'attuazione del programma di governo nel Governo Berlusconi IV. Nel luglio del 2008 concede un'intervista al quotidiano nazionale La Stampa nella quale, riprendendo uno slogan delle Brigate Rosse, dichiara: \u00abColpire un pm per educarne altri cento\u00bb. Di estrazione laica, annuncia un progetto di legge sulle unioni civili che tuteli i diritti delle persone omosessuali, noto con l'acronimo DiDoRe (\"Diritti e doveri di reciprocit\u00e0 dei conviventi\"), entrando in polemica con\"Avvenire\", organo di stampa della CEI e con il settimanale cattolico \"Famiglia Cristiana\".\nIl 29 aprile 2009, prima delle elezioni europee del 2009, dichiara: \"Domani non andr\u00f2 in Consiglio dei Ministri, per me comincia una lunga vacanza. Sono deluso ma tacer\u00f2 per non disturbare la campagna elettorale del partito, alla cui fondazione ho contribuito e nel quale non mi \u00e8 stato permesso di indicare un solo candidato. Naturalmente sosterr\u00f2 il PdL e dar\u00f2 la preferenza a Silvio Berlusconi, ma solo in quanto mio testimone di nozze\".\nAnni 2010.\nAlle elezioni regionali in Piemonte del 2010 si candida al Consiglio regionale per \"Alleanza di Centro-Democrazia Cristiana\", il movimento di Francesco Pionati a sostegno di Roberto Cota, come capolista in provincia di Torino: con sole 172 preferenze non viene eletto, non scatta neppure un seggio per il consiglio visto il pessimo risultato della lista (0,30% regionale).\nIl 29 giugno 2011 durante un'intervista a \"la Repubblica\" ha affermato: \u00abAi tempi d'oro mettevo da parte anche la met\u00e0 di quel che guadagnavo, oggi dei 12.000 euro, tra indennit\u00e0 e portaborse, ne rimangono solo 4.000, considerando tutte le spese personali per dormire e mangiare a Roma\u00bb e lanciando una provocazione \u00abpropongo che il 2012 diventi l'anno del parlamentare a chilometro zero. A costo zero. Ridotto a vero proletario: dal prossimo 1\u00ba gennaio al successivo 31 dicembre lo lasciamo senza busta paga e senza uno straccio d'auto blu su cui salire e pavoneggiarsi\u00bb. Le sue affermazioni hanno suscitato indignazione.\nHa pi\u00f9 volte dichiarato di essere favorevole al riconoscimento delle unioni omosessuali, in contrasto con la linea ufficiale del suo partito.\nAlle elezioni politiche del 2013 ottiene la rielezione alla Camera, in quanto candidato capolista del Popolo della Libert\u00e0 nella circoscrizione Campania 1.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nIl 27 giugno 2015 presenta a Roma \"Rivoluzione Cristiana\", nuovo movimento politico con l'obiettivo di rappresentare i cattolici della Terza Repubblica.\nIl 19 ottobre 2017 Rotondi annuncia di essere diventato titolare del nome e del simbolo della Democrazia Cristiana e, dopo un incontro con Silvio Berlusconi, Lorenzo Cesa e Clemente Mastella, esprime la volont\u00e0 di ripresentare alle imminenti elezioni politiche la DC, facendola organizzare a giovani e donne; tale dichiarazione non ha per\u00f2 avuto seguito.\nIn vista delle elezioni politiche italiane del 2018 annuncia inizialmente di non volersi ricandidare in Parlamento; tuttavia viene successivamente candidato da Forza Italia come capolista alla Camera nella circoscrizione Abruzzo, ottenendo la rielezione a deputato. La candidatura di Rotondi in Abruzzo \u00e8 dovuta al fatto che possiede una casa di famiglia a Pineto (Teramo), dove trascorre le vacanze estive.\nIl 7 luglio 2018 viene nominato, all'unanimit\u00e0, presidente nazionale della federazione della nuova Democrazia Cristiana, riassemblamento di alcuni dei movimenti e partiti ispirati allo scudo crociato e alla tradizione democratico-cristiana; il 13 luglio 2019 la Democrazia Cristiana cessa di essere un partito e diventa una fondazione, presieduta dallo stesso Rotondi.\nAlle regionali in Abruzzo del 10 febbraio 2019 Rotondi con la DC presenta una lista comune assieme a UDC e IdeA, a sostegno di Marco Marsilio: con il 2,88% la lista ottiene un seggio in Consiglio regionale.\nAnni 2020.\nL'11 dicembre 2020 Rotondi fonda l'associazione Italia 2023, \"un gruppo di esperti della societ\u00e0 civile impegnato nell\u2019analisi e nella soluzione di problemi complessi, specie in campo politico-economico.\"\nIl 15 gennaio 2021 al Senato, in seguito del ritiro dei ministri di IV dal Governo Conte II, il gruppo politico di maggioranza del MAIE assume nuova denominazione MAIE-Italia23.\nVerde \u00e8 Popolare.\nIn vista delle amministrative a Milano del 2021, Rotondi sceglie di separarsi dalla coalizione di centrodestra, appoggiando il sindaco uscente Beppe Sala, del centrosinistra, come gi\u00e0 aveva fatto alle elezioni amministrative del 2016.\nNel luglio 2021, all'indomani della costituzione di Europa Verde, presenta insieme a Paola Balducci, la nuova associazione di ispirazione ambientalista \"Verde \u00e8 Popolare\". Verde \u00e8 Popolare si costituisce come partito il 26 settembre successivo. \nSuccessivamente pubblicher\u00e0 il libro \"Variante DC. Storia di un partito che non c\u2019\u00e8 pi\u00f9 e di uno che non c\u2019\u00e8 ancora\".\nAttivit\u00e0 giornalistica.\nDal 1997 \u00e8 giornalista professionista. Inizia giovanissimo fondando nel 1975 \"Il Corriere di Avellino\" e nel 1979 \"Proposta 80\", organo di stampa dell'omonimo movimento politico, fondato da lui stesso in polemica interna con Ciriaco De Mita e vicino alla corrente di Gerardo Bianco.\nPubblica vari volumi dedicati alla vita politica e culturale dell'Irpinia: \"Trenta Irpini\", \"Trenta ospiti\", quindi \"Trentamila Irpini\" e infine \"Viva Sullo\", omaggio a Fiorentino Sullo, suo punto di riferimento politico insieme a Gerardo Bianco. \"La Caporetto democristiana\" \u00e8 amaramente dedicata a Mino Martinazzoli e a Ciriaco De Mita. Nel 1998 pubblica \"Testimone a difesa\", con la prefazione di Francesco Cossiga, e nel 2004 \"Il caso Buttiglione. I dieci anni dei democristiani senza la DC\".\nDa marzo a luglio 1995 \u00e8 stato condirettore politico del quotidiano \"Il Popolo\", testata ufficiale del Partito Popolare Italiano, il pi\u00f9 grosso erede della Democrazia Cristiana, scioltasi l'anno prima.\nDal 2016 \u00e8 blogger di Huffington Post."}
{"id": "130564", "revid": "1543377", "url": "https://it.wikipedia.org/wiki?curid=130564", "title": "Carlo I d'Inghilterra", "text": "Fervente sostenitore del diritto divino dei re, proprio come il padre Giacomo I e la nonna paterna Maria Stuarda, nella prima fase del suo regno fu impegnato in una dura lotta di potere contro il Parlamento inglese, che si opponeva risolutamente alle sue aspirazioni assolutistiche volte a sopprimere l'utilizzo della \"Magna Carta\", contrastando soprattutto la sua pretesa di riscuotere le tasse senza l'assenso parlamentare.\nAltra causa di attrito con una parte della societ\u00e0 inglese fu la sua politica religiosa: perseverando nel \"sentiero intermedio\" della Chiesa anglicana, fu ostile alle tendenze riformate di molti dei suoi sudditi inglesi e scozzesi e da questi accusato di essere a sua volta troppo vicino al cattolicesimo romano, al punto da volerlo restaurare. Spos\u00f2 infatti la principessa cattolica Enrichetta Maria di Francia, ed ebbe come stretto collaboratore William Laud, nominato da lui stesso arcivescovo di Canterbury ed esponente della corrente anglicana pi\u00f9 filocattolica.\nLe tensioni politiche e religiose accumulate nel corso degli anni esplosero nella guerra civile inglese: contro di lui si scontrarono le forze del Parlamento, che si opponevano ai suoi tentativi di accrescere il suo potere in senso assolutistico, e i puritani, che erano ostili alle sue politiche religiose. La guerra si concluse con una disfatta per Carlo, che fu catturato, processato, condannato e giustiziato con l'accusa di alto tradimento. La monarchia venne abolita e venne fondata al suo posto una repubblica, che per\u00f2, morto il principale leader della rivoluzione, Oliver Cromwell, entr\u00f2 rapidamente in crisi, consentendo a Carlo II, figlio di Carlo I, di restaurare il regime monarchico.\nCarlo I \u00e8 stato il primo monarca della storia a venire condannato a morte da un tribunale, attraverso una regolare sentenza emessa in nome della legge. Viene venerato come santo dalla Chiesa anglicana, che lo ricorda il 30 gennaio.\nBiografia.\nL'infanzia e la giovinezza.\nCarlo, secondo figlio di Giacomo I Stuart e di Anna di Danimarca, nacque nel palazzo di Dunfermline il 19 novembre 1600. Alla cerimonia protestante svoltasi nella Cappella Reale del Palazzo di Holyrood a Edimburgo il 23 dicembre 1600, il piccolo principe venne battezzato da David Lindsay, vescovo di Ross, e creato contemporaneamente Duca d'Albany, marchese di Ormond, conte di Rosslord Ardmannoch.\nDebole e malaticcio, a tre anni era ancora incapace di parlare. Quando, dopo la morte di Elisabetta I, Giacomo divenne re d'Inghilterra, il bambino fu in principio lasciato in Scozia, a causa della sua salute, e raggiunse l'Inghilterra solo l'anno successivo, quando grazie alle cure di Lady Carey e di Lord Fyvie, a cui era stato affidato, impar\u00f2 a camminare e a parlare, pur conservando per tutta la vita una certa esitazione nell'espressione orale.\nCarlo al contrario del fratello maggiore Enrico, principe di Galles, non era ben visto a causa dei suoi problemi di rachitismo e per questo il secondogenito adorava Enrico e cercava di emularlo. Nel 1605, come era usanza per il secondogenito del re, fu intitolato duca di York, in Inghilterra. In quello stesso anno venne cooptato come cavaliere nell'Ordine del Bagno e gli fu affidato come tutore il presbiteriano scozzese Thomas Murray, col quale Carlo ebbe modo di approfondire le lettere classiche, le lingue, la matematica e la religione. Nel 1611 ottenne il titolo di cavaliere dell'Ordine della Giarrettiera. All'inizio del novembre del 1612, suo fratello maggiore mor\u00ec di febbre tifoide e Carlo, che aveva compiuto dodici anni appena due settimane prima, si ritrov\u00f2 improvvisamente principe ereditario, assumendo il titolo di principe di Galles e, quattro anni dopo, nel novembre 1616, quello di conte di Chester,\nPrincipe di Galles ed erede al trono.\nIl panorama internazionale.\nDopo il matrimonio della sorella Elisabetta, che si spos\u00f2 con Federico V del Palatinato e si trasfer\u00ec a Heidelberg, Carlo rimase l'unico figlio della coppia reale in Inghilterra. Nel 1617, l'asburgico arciduca Ferdinando d'Austria, cattolico, venne eletto re di Boemia. L'anno successivo, i boemi si ribellarono defenestrando i governatori cattolici inviati sul posto. Nell'agosto del 1619, la dieta boema prescelse quale proprio monarca proprio Federico V, che era a capo dell'Unione Protestante, mentre Ferdinando venne eletto imperatore del Sacro Romano Impero dalla dieta imperiale. L'accettazione della corona boema di Federico al posto dell'imperatore segn\u00f2 l'inizio dei tumulti che portarono poi allo scoppio della guerra dei trent'anni. Il conflitto, originariamente confinato in Boemia, si espanse poi in tutto il continente europeo, polarizzando difatti i conflitti ancora presenti tra cattolici e protestanti. Nel 1620, il cognato di Carlo, Federico V, venne sconfitto nella battaglia della Montagna Bianca presso Praga e le sue terre ereditarie nel Palatinato vennero invase dalle forze degli Asburgo dai Paesi Bassi spagnoli.\nL'amicizia con Buckingham e il progetto matrimoniale con la Spagna.\nIl giovane nuovo principe di Galles fu profondamente influenzato dal cortigiano favorito del padre, George Villiers, I duca di Buckingham, che lo condusse con s\u00e9 in Spagna nel 1623 allo scopo di trattare il suo matrimonio con l'infanta Maria Anna, figlia del re Filippo III d'Asburgo, con l'intento di riportare la pace sul continente e rendere ancora una volta l'Inghilterra protagonista di questa operazione. La missione si concluse in un nulla di fatto, dal momento che gli spagnoli, su pressione anche di papa Urbano VIII, richiesero la conversione al cattolicesimo del principe di Galles quale condizione per chiedere la mano dell'infanta. Inoltre era esplosa una \"querelle\" personale tra il duca di Buckingham e il conte di Olivares, primo ministro spagnolo, e pertanto il giovane Carlo era stato costretto a condurre inutilmente l'ultima parte dei negoziati da solo. Dopo il loro ritorno dalla Spagna, sia Carlo (sebbene riluttante) sia il duca di Buckingham proposero a Giacomo I di dichiarare guerra alla Spagna (la guerra dei trent'anni era allora in pieno svolgimento).\nCon l'incoraggiamento dei suoi consiglieri protestanti, Giacomo convoc\u00f2 il Parlamento per richiedere finanziamenti allo sforzo bellico, e nello stesso tempo ottenere l'approvazione del matrimonio tra Carlo ed Enrichetta Maria di Francia, sorella del re Luigi XIII. Il Parlamento vot\u00f2 queste sue decisioni, ma espresse molte critiche nei confronti del precedente tentativo di stringere un'alleanza matrimoniale con la Spagna. Per Giacomo, che stava incominciando a dare segni di declino senile, controllare il Parlamento si dimostr\u00f2 particolarmente difficile: lo stesso problema che avrebbe afflitto Carlo durante il suo regno. Nel corso dell'ultimo anno di vita del padre, fu lui, di fatto, assieme al duca di Buckingham, a detenere il potere.\nI primi anni di regno (1625-1628).\nIncoronazione e matrimonio.\nCarlo ascese al trono nel marzo 1625. Pi\u00f9 bello ed elegante del padre, ma anche pi\u00f9 intransigente, mancava di senso dell'umorismo, cosa che in un re la popolazione aveva sempre mostrato di apprezzare. Il 1\u00ba maggio dello stesso anno si spos\u00f2 per procura con Enrichetta, pi\u00f9 giovane di lui di nove anni. Il suo primo Parlamento, di cui egli apr\u00ec la sessione in maggio, era contrario al suo matrimonio con la principessa cattolica, temendo che Carlo avrebbe eliminato le pesanti limitazioni a cui i cattolici erano sottoposti e minato la posizione ufficiale conquistata dalla parte protestante. Sebbene avesse promesso al Parlamento che non avrebbe attenuato le leggi restrittive contro i cattolici, Carlo promise l'esatto contrario nell'accordo segreto di matrimonio che aveva stretto con il re di Francia. La coppia si spos\u00f2 il 13 giugno 1625 a Canterbury, e Carlo fu incoronato dall'arcivescovo George Abbot il 2 febbraio 1626, ma senza che la moglie partecipasse per questioni religiose. La coppia ebbe nove figli, di cui tre maschi e tre femmine sopravvissero all'infanzia.\nLa sfiducia nei confronti della politica religiosa di Carlo accrebbe notevolmente a causa di una controversia sorta intorno all'ecclesiastico Richard Montague. Questi aveva argomentato in un pamphlet contro gli insegnamenti di Calvino, provocando l'immediata ostilit\u00e0 dei Puritani. Un membro puritano della Camera dei comuni, John Pym, attacc\u00f2 il libello di Montague durante un dibattito, a cui questi rispose con un altro pamphlet intitolato \"Appello Caesarem\" (\"Mi appello a Cesare\"), allusione all'appello al Princeps contro le persecuzioni dei Giudei fatto da san Paolo. Carlo offr\u00ec all'ecclesiastico la sua protezione, aumentando l'ostilit\u00e0 dei Puritani nei suoi confronti.\nPolitica estera.\nLa principale preoccupazione di Carlo durante i suoi primi anni di regno fu la politica estera. Federico V Wittelsbach, il marito della sorella Elisabetta Stuart, uno dei protagonisti della prima fase della guerra dei trent'anni, aveva perso i suoi possedimenti di Boemia e del Palatinato e ci si attendeva da Carlo che soccorresse il cognato entrando in guerra contro il re di Spagna, per poter fare pressione sull'Imperatore (i due rami degli Asburgo erano alleati durante il conflitto). Carlo annunci\u00f2 al Parlamento che l'Inghilterra avrebbe liberato il Palatinato entrando in guerra.\nPer finanziare la guerra sulla terraferma, il re diede l'incarico a Buckingham, che aveva il titolo di Lord dell'Ammiragliato, di intercettare e catturare navi spagnole cariche d'oro provenienti dalle Indie. La Camera dei Comuni concesse al re un finanziamento per l'ingente cifra di 140 000 sterline. Inoltre, la Camera dei Comuni concesse al re la riscossione di alcune importanti tasse solo per un anno, sebbene ai precedenti sovrani, sin dal 1414, tale diritto fosse sempre stato concesso a vita. In questa maniera, la Camera dei Comuni sperava di poter controllare il potere di Carlo costringendolo a rinnovare la concessione ogni anno. \nI sostenitori di Carlo I nella Camera dei lord, guidati da Buckingham, rifiutarono di approvare il provvedimento, e cos\u00ec, sebbene nessuna concessione ufficiale gli fosse stata data, Carlo continu\u00f2 a esigere le tasse.\nLa guerra contro la Spagna ebbe un esito negativo a causa della scarsa esperienza di Buckingham nel condurre operazioni militari. Nonostante le proteste del Parlamento, Carlo si rifiut\u00f2 di cacciare il suo consigliere e amico; ben presto il sovrano suscit\u00f2 nuove polemiche imponendo, senza una consultazione parlamentare. un \"prestito forzoso\" per finanziare la guerra. Annunciando una possibile e imminente invasione da parte della Spagna, Carlo riusc\u00ec nell'impresa di raccolta del denaro, che serv\u00ec a finanziare un altro fallimento di Buckingham. Il duca, a capo di una flotta, sbarc\u00f2 nell'Isola di R\u00e9 (di fronte alla localit\u00e0 francese di La Rochelle, forte in mano agli Ugonotti in guerra contro il cardinale Richelieu), da dove sperava di creare una base per assalire i porti di Francia e Spagna. Le truppe di supporto che erano state promesse non giunsero mai e Buckingham fu costretto a ritirarsi. Nel 1628 il Parlamento approv\u00f2 la \"Petition of Right\", carta di diritti che recava impedimenti civili al sovrano, una petizione che il sovrano controfirm\u00f2, seppur di malavoglia. Il 23 agosto 1628, il duca di Buckingham, circondato ormai soltanto da nemici, fu assassinato.\nIl governo personale (1629-1640).\nNel gennaio del 1629 Carlo diede inizio alla seconda sessione del Parlamento che era stato sciolto l'anno precedente, perch\u00e9 si occupasse dei discussi diritti di \"tonnage and poundage\", una tassa che imponeva un pagamento che andava nelle casse del sovrano a chi esportasse o importasse merci estere. Molti deputati contestavano l'operato di un altro deputato, Rolle, che aveva fatto confiscare i suoi beni mobili per non pagare le tasse; secondo numerosi membri del Parlamento, questo significava andare contro la \"Petition of Right\", che impediva la confisca di beni, mobili e immobili, senza il beneplacito del Parlamento. Quando lo \"speaker\" della Camera dei Comuni, sir John Finch, eseguendo gli ordini del re, decret\u00f2 il rinvio del Parlamento di qualche mese, numerosi deputati lo aggredirono verbalmente, altri chiusero l'aula e obbligarono Finch a non aggiornare la seduta. Un deputato a questo punto lesse ad alta voce in Parlamento una lettera con tre punti che condannavano la politica del sovrano sull'arminianesimo e sulla riscossione delle imposte su \"tonnage and poundage\"; si dichiar\u00f2 che chi pagava le imposte senza l'autorizzazione del Parlamento era da considerare come un nemico e traditore della patria.\nDopo aver minacciato di governare senza le indisciplinate sedute del Parlamento, Carlo decise di scioglierlo definitivamente. Poco tempo pi\u00f9 tardi, diede inizio alle trattative di pace con la Francia del cardinale Richelieu e la Spagna del conte-duca di Olivares. Il periodo di undici anni che segu\u00ec lo scioglimento del Parlamento \u00e8 conosciuto come la \"tirannia degli undici anni\" o come \"Personal Rule\"; Carlo I govern\u00f2 da quel momento senza l'appoggio parlamentare, da re assoluto.\nLe difficolt\u00e0 economiche.\nStipulata la pace con Francia e Spagna e sciolto il Parlamento, Carlo dovette dedicarsi al risanamento del bilancio. Dal momento che l'aumento delle tasse doveva avvenire attraverso il Parlamento, il monarca dovette procedere per vie traverse al fine di aumentare le entrate nell'erario. Decise di affiancare nell'impresa Richard Weston, I conte di Portland, che nomin\u00f2 Lord Gran Tesoriere. La prima misura adottata da Carlo fu, nel 1630, la reintroduzione di un'antica legge, non pi\u00f9 in vigore da oltre un secolo, la \"Distraint of Knighthood\", in base alla quale si multavano tutti i gentiluomini che, invitati, non si erano presentati per essere eletti cavalieri durante l'incoronazione del sovrano. Era infatti usanza che, all'incoronazione del re, fossero scelti alcuni possidenti terrieri, tra chi possedeva terre di valore pari almeno a quaranta sterline, per essere nominati cavalieri del regio esercito. Coloro che non si fossero presentati per ricevere l'onore dovevano pagare una multa equivalente. Nel 1635 le casse reali ricevettero, solo dalla riscossione delle tasse della nomina a cavaliere, oltre 170 000 sterline.\nNel 1634 il re impose (con un \"writ\") una riscossione della \"Ship money\", una tassa in denaro in favore della marina militare per la difesa delle coste e delle navi mercantili. Nonostante l'Inghilterra non fosse in guerra, era di primaria importanza la costituzione di una flotta imponente ed efficace: in quegli anni gli scontri navali tra olandesi e spagnoli erano molto frequenti, cos\u00ec come le incursioni dei pirati sulle coste inglesi. Il re impose che tutte le citt\u00e0 portuali fornissero una nave da guerra o che ne pagassero il corrispettivo in denaro; l'anno dopo l'ordine si estese a tutte le citt\u00e0 del regno, anche alle localit\u00e0 dell'entroterra. Le lamentele non mancarono da ogni parte sociale; tuttavia si riusc\u00ec a riscuotere una grande somma di denaro, impiegata per il potenziamento e l'ampliamento della flotta militare. Molti lamentavano che sotto i regni di Edoardo I ed Edoardo III la tassa fosse stata applicata solo in casi di guerra; ma in breve tempo le Corti si espressero a favore del re e della legge, che non trov\u00f2 pi\u00f9 ostacoli e frutt\u00f2 alle casse ottocentomila sterline.\nLa politica religiosa: William Laud.\nCarlo tent\u00f2 di portare la Chiesa d'Inghilterra, in prevalenza calvinista, verso una visione pi\u00f9 tradizionale e sacramentale. Si affianc\u00f2 in questa operazione William Laud, che aveva nominato arcivescovo di Canterbury nel 1633. Laud, con l'intento di riportare alla Chiesa ordine, autorit\u00e0 e prestigio, promosse una serie di riforme, che risultarono in gran parte impopolari. Per arrivare a una maggiore unit\u00e0, Laud allontan\u00f2 tutti gli ecclesiastici non conformisti e le ultime organizzazioni a carattere puritano. Inoltre l'arcivescovo era contrario allo spirito riformista molto diffuso tra i sacerdoti inglesi e scozzesi e riteneva che andasse completamente abolito il calvinismo a favore di una liturgia anglicana che fosse totalmente conforme a quanto era scritto nel \"Libro delle preghiere comuni\". Laud era inoltre un seguace attivo della dottrina arminiana promossa da Jacobus Arminius. Per punire coloro che si opponevano alle sue decisioni, Laud si serv\u00ec di due dei maggiori e pi\u00f9 temuti organi ecclesiastici dell'epoca, la \"Court of High Commission\" e la \"Court of Star Chamber\", che avevano il compito di raccogliere testimonianze e punire severamente i colpevoli, anche tramite tortura. Talvolta la \"Star Chamber\" riceveva anche la possibilit\u00e0 di condannare a morte ed eseguire le condanne. Numerosi ecclesiastici e laici furono trascinati a giudizio, spesso trovati colpevoli e condannati alla prigionia se non alla morte. Le ammissioni di colpevolezza erano estorte molte volte con la tortura. Gran parte degli avversari di Laud preferirono partire per l'esilio piuttosto che rimanere in patria perseguitati e malvisti. Fu durante il periodo di \"riordino\" religioso di Laud che partirono i primi gruppi massicci di coloni per la Nuova Inghilterra. I primi anni del governo personale di Carlo furono caratterizzati dalla pace e da un efficace pareggio del bilancio. Tuttavia ci furono numerosi casi di personaggi che rifiutarono le leggi imposte dal sovrano e le restrizioni religiose di Laud: nel 1634 part\u00ec una nave, la \"Griffin\", carica di dissidenti religiosi, tra cui la celebre teologa puritana Anne Hutchinson.\nL'intervento in Scozia.\nI problemi pi\u00f9 gravi incontrati da Carlo e da Laud in campo religioso si presentarono in Scozia. Quando Carlo part\u00ec nel 1633 per un viaggio in terra scozzese, dove doveva essere incoronato, Laud lo accompagn\u00f2 e constat\u00f2 lo stato in cui verteva la Chiesa di Scozia. I sacerdoti erano di scarsa cultura e le terre erano spesso controllate da laici; inoltre il cerimoniale adottato non era uguale per tutte le chiese. Giacomo I era gi\u00e0 intervenuto in numerose questioni religiose scozzesi ma non era venuto a capo di nessuna. Si decise cos\u00ec di mettere ordine anche nella Chiesa scozzese, cercando anche qui di imporre la struttura episcopale della Chiesa anglicana. L'opposizione e il malcontento furono di notevole entit\u00e0: vennero rifiutate tutte le decisioni di Laud. Nel 1637 si arriv\u00f2 alla conclusione di abolire il governo scozzese presieduto dai vescovi a favore di un governo presbiteriano: il re accolse questa decisione come un affronto alla sua autorit\u00e0. A Edimburgo, infatti, un gruppo di aristocratici, commercianti, ecclesiastici e membri del popolo formarono un comitato di opposizione alla politica promossa dal re e da Laud, che prese il nome di \"Convenzione\" (\"Covenant\"), affermando che nessuna modifica in campo religioso potesse essere accettata senza l'autorizzazione del Parlamento e delle \"Kirk\" presbiteriane.\nQuando nel 1639 scoppiarono le cosiddette Guerre dei Vescovi, Carlo cerc\u00f2 di raccogliere tasse e di approntare un esercito ma non ottenne nulla di ci\u00f2 che aveva sperato. La guerra si concluse con una umiliante firma di pace con l'accordo di Berwick, per mezzo del quale la Scozia ottenne libert\u00e0 civili e religiose. La disfatta di Carlo nella gestione militare degli affari scozzesi comport\u00f2 una crisi finanziaria tale da mettere fine al periodo in cui il sovrano aveva potuto imporre il suo governo assoluto. Nel 1640 Carlo fu costretto a riunire il Parlamento per cercare di ottenere denaro.\nParlamento \"Corto\" e \"Lungo\".\nNel 1640 l'esercito della Convenzione ottenne importanti successi militari: gli scozzesi sconfissero le armate inglesi e arrivarono a conquistare la citt\u00e0 di Newcastle e le contee di Northumberland e del Durham ed erano pronti a marciare su York.\nSenza alcuna alternativa, Carlo convoc\u00f2 il Parlamento nell'aprile del 1640. Pur di ottenere denaro per le operazioni militari, il re concesse l'annullamento della \"ship money\". Ma quando il Parlamento mosse accuse verso alcuni comportamenti tenuti dal sovrano durante gli undici anni di governo assoluto e blocc\u00f2 temporaneamente i sussidi, Carlo lo sciolse nel mese di maggio, dopo sole tre settimane di attivit\u00e0. Per questo motivo questa convocazione parlamentare prese il nome di \"Parlamento Corto,\" conosciuto anche col nome di \"Parlamento breve\" (\"Short Parliament\").\nNel frattempo, Carlo tent\u00f2 di sconfiggere gli scozzesi, ma sub\u00ec solamente pesanti sconfitte; fu cos\u00ec costretto a firmare ancora una volta un'umiliante pace con il trattato di Ripon (ottobre 1640), che mise fine nell'ottobre, alla Seconda Guerra dei Vescovi. Decise, quindi, di convocare il \"Magnum Concilium\", un'antica assemblea che riuniva tutti i pari del regno. Era la prima volta da secoli. In seguito a riunioni con i pari del regno, Carlo I decise di convocare una seconda volta il Parlamento: ebbe inizio il cosiddetto \"Parlamento Lungo\".\nIl Parlamento Lungo, costituito il 3 novembre 1640, si dimostr\u00f2 subito non favorevole al sovrano. Se da una parte la Camera dei lord si era schierata in difesa del re, il nuovo gruppo dirigente del Parlamento, guidato da John Pym, e la Chiesa si trovarono in disaccordo con la linea politica di Carlo e fecero il possibile per ostacolare il re e i suoi consiglieri, in particolare il conte di Strafford. A febbraio, temendo che il re potesse sciogliere il Parlamento una nuova volta, fu presentata una legge che escludeva il controllo regio sul Parlamento. Questa nuova legge, chiamata \"Atto Triennale\", prevedeva che il Parlamento si riunisse obbligatoriamente ogni tre anni, che non potesse sciogliersi prima di cinquanta giorni e che fossero i deputati a scegliere i loro \"speakers\". Carlo si vide costretto a firmare. Nel periodo che segu\u00ec il re dovette procedere a una totale rivisitazione dei suoi progetti politici: la legge \"ship money\" fu abolita, assieme alla tassa sul rifiuto del cavalierato; William Laud e il conte di Strafford furono giustiziati, il primo solo nel 1645, il secondo gi\u00e0 nel 1641; l'operato della \"Star Chamber\" e dell'Alta Commissione furono interrotti. Nonostante questo, Carlo riusc\u00ec a ripianare i rapporti con la Scozia riconoscendo la religione presbiteriana come ufficiale: il suo viaggio nelle citt\u00e0 di Edimburgo e Glasgow fu trionfale. Se nel Parlamento e tra il popolo di Londra era circondato da nemici, Carlo aveva trovato negli scozzesi un potente alleato.\nMentre il re faceva ritorno a Londra dal suo viaggio in Scozia, le Camere redassero nel novembre 1641 la \"Grande Rimostranza\", una lista degli errori imperdonabili commessi da Carlo e dai suoi ministri e collaboratori sin dagli inizi del suo regno. Il Parlamento si spacc\u00f2 in due diverse fazioni, l'una a sostegno del re, l'altra contro. Il 23 novembre la Grande Rimostranza fu approvata con una strettissima maggioranza dal Parlamento. Subito dopo, il re mise al sicuro in tutta fretta la famiglia reale e lasci\u00f2 Londra. Le forze del Parlamento presero possesso della citt\u00e0. La situazione militare sui confini irlandesi era intanto divenuta insopportabile; era necessario approntare in fretta un esercito che mettesse a tacere la rivolta irlandese. Tuttavia si decise di non affidare il comando dell'esercito al sovrano, che avrebbe potuto farne uso in seguito contro il Parlamento. Carlo protest\u00f2 ma venne approvata una legge, l\"'Ordinanza della Milizia\" che escludeva la possibilit\u00e0 di affidare l'esercito al re.\nQuando vennero scoperte lettere della moglie di Carlo, Enrichetta Maria di Borbone, che facevano intendere una possibile alleanza con i paesi cattolici del continente, si decise di accusare e arrestare la cattolica regina. Carlo non poteva tollerarlo: il 4 gennaio, con al seguito un gruppo di soldati fece irruzione nel Parlamento per arrestarne cinque membri particolarmente coinvolti. Quando fu all'interno e chiese allo \"speaker\" di indicargli i cinque traditori, questo rispose: \u00abNon ho occhi per vedere n\u00e9 lingua per parlare, tranne quelli che questa Camera mi conceder\u00e0\u00bb. Questa fu l'ultima goccia: il sovrano fu costretto a lasciare definitivamente la capitale, favorevole al Parlamento, e a recarsi nelle regioni del nord per radunare un esercito; contemporaneamente, la regina part\u00ec per Parigi.\nGuerra civile.\nIl clima era teso in tutto il Paese; la popolazione si era divisa tra sostenitori del re e sostenitori del Parlamento. Carlo I controllava con il suo esercito, finanziato in modo particolare dall'aristocrazia, la parte nord e ovest dell'Inghilterra, le cui maggiori citt\u00e0 erano Nottingham e Oxford, mentre il Parlamento teneva Londra e le regioni a sud-est.\nNonostante i negoziati, venne dichiarata la guerra. Il 23 ottobre 1642 avvenne, nei pressi della cittadina di Edgehill, il primo scontro armato tra i due eserciti. A capo dell'esercito regio c'era Rupert, nipote di Carlo, mentre il Lord Generale del Parlamento era il conte di Essex. La battaglia di Edgehill non ebbe vincitori: se da una parte la cavalleria del re mise in fuga inizialmente la fanteria parlamentare, poi questa riusc\u00ec a contenere i successivi assalti, dando inizio a una situazione di stallo. Dopo questo inconcludente scontro ebbero luogo una serie di battaglie a favore di Carlo: l'esercito regio vinse a Chalgrove Field (18 giugno 1643), a Lansdowne (5 luglio) e presso Roundway Down (13 luglio). Il 2 luglio 1644 per\u00f2, le sorti della guerra virarono a favore del Parlamento. Con la battaglia di Marston Moor, l'esercito parlamentare guidato dal colonnello di cavalleria Oliver Cromwell sbaragli\u00f2 le truppe del re. Grazie alla vittoria, il Parlamento estese il suo controllo fino alla citt\u00e0 di York. Per l'inverno, le truppe di entrambi gli schieramenti si ritirarono.\nCon l'arrivo dell'estate gli scontri ripresero. Il 14 giugno 1645 ebbe luogo quella che \u00e8 considerata una delle maggiori battaglie della guerra, la battaglia di Naseby: le truppe del re furono annientate. Carlo dovette fuggire e riparare a Oxford, che fu messa in stato d'assedio e conquistata, costringendo il re a un'altra fuga. Sconfitto, Carlo decise di mettersi nelle mani dei suoi vecchi alleati, gli scozzesi. Questi, dopo qualche tempo di trattativa con il Parlamento, decisero di cedere, dietro ingente compenso, il re ai suoi nemici. Il re fu scortato nel villaggio di Oatlands e poi trasferito a Londra, presso il palazzo di Hampton Court. Di qui, dove era riconosciuto ancora come sovrano e dove in apparenza trattava in tutta tranquillit\u00e0, prefer\u00ec tentare di fuggire. Inizialmente si era pensato a un ricongiungimento con la moglie Enrichetta Maria, fuggita in Francia alla corte del nipote Luigi XIV, ma poi fu deciso di riparare nell'isola di Wight, al largo della costa meridionale inglese, dove alloggi\u00f2 nel castello di Carisbrooke.\nVicino al Parlamento ma comunque distante dal centro del potere, Carlo poteva incominciare i delicati negoziati con i suoi avversari. Il sovrano rinunci\u00f2 a tutte le proposte del Parlamento e decise di allearsi nuovamente con gli scozzesi, promettendo in cambio di imporre come religione ufficiale in Inghilterra il presbiterianesimo per tre anni di prova. Scoppi\u00f2 cos\u00ec la Seconda guerra civile: diecimila soldati scozzesi penetrarono in territorio inglese guidati dal generale James Hamilton. Contemporaneamente all'invasione scozzese, le regioni di Kent, Essex e Cumberland si ribellarono al potere parlamentare. Poco dopo anche il Galles si rivolt\u00f2 alle truppe del Parlamento. Gli scozzesi non seppero tuttavia approfittare di questi vantaggi e il 17 agosto 1648 si scontrarono con l'esercito parlamentare nella battaglia di Preston. Fu una disfatta totale: vennero catturati migliaia di scozzesi e fu preso anche il generale Hamilton, che venne trasferito a Londra e, dopo un processo sommario, fu condannato a morte con l'accusa di alto tradimento. Dopo la battaglia, tutte le citt\u00e0 realiste si arresero, con l'eccezione di Colchester, che venne espugnata con la forza, poco tempo dopo.\nL'accusa di tradimento e la condanna a morte.\nIl processo.\nCarlo venne trasferito dall'isola di Wight al castello di Hurst e poi in quello di Windsor. Nel gennaio del 1649 la Camera dei comuni approv\u00f2 una legge con la quale si istituiva una commissione con il compito di processare il sovrano. Dopo la prima guerra civile, il Parlamento avrebbe accettato Carlo come re conferendogli poteri e privilegi pi\u00f9 limitati e dando maggiori incarichi alle Camere. Il re aveva rifiutato sdegnosamente qualsiasi proposta e aveva dato inizio alla seconda guerra civile, vista come un inutile spargimento di sangue fra connazionali: non aveva quindi pi\u00f9 nessuna possibilit\u00e0 di tornare a regnare sui Tre regni.\nNella storia inglese vari monarchi avevano abdicato o erano stati deposti con la forza, ma nessuno mai era stato giustiziato pubblicamente. La Corte di Giustizia stabil\u00ec che 135 commissari dovessero processare e, se trovato colpevole, condannare re Carlo I. L'accusa fu condotta da John Cooke, nominato \"Solicitor General\".\nIl 20 gennaio ebbe ufficialmente inizio il processo. Il 27 gennaio il commissario lesse l'accusa, in cui il re era presentato come traditore della patria e nemico della pace, e quindi attese la risposta di Carlo; il sovrano si rifiut\u00f2 di fornire risposte alle accuse del Parlamento, affermando che nessuna Corte aveva il diritto di mettere sotto accusa un sovrano, tanto meno l'Alta Corte di Giustizia convocata ad hoc per quel processo. Egli riteneva che l'autorit\u00e0 di comando gli fosse stata conferita direttamente da Dio e non dal popolo, come invece sostenevano i suoi accusatori. Quando il commissario lo esort\u00f2 una nuova volta a esprimersi su quanto era stato detto, Carlo ripet\u00e9: \u00abDesidererei conoscere da quale autorit\u00e0 sono convocato in questo luogo\u00bb. Il re non riconosceva l'autorit\u00e0 della Corte, ma la tattica di non rispondere non funzion\u00f2 e venne interpretata come una ammissione di colpa. Nella settimana che segu\u00ec Carlo fu invitato tre volte a dare una risposta definitiva: per tre volte il re disconobbe l'autorit\u00e0 dei suoi giudici.\nLa Corte ritenne Carlo I Stuart colpevole di alto tradimento nei confronti del popolo inglese e lo condann\u00f2 alla pena capitale, siglata da cinquantanove commissari. Nei tre giorni che seguirono fu condotto prigioniero al Palazzo di St. James e in seguito nel Palazzo di Whitehall. Qui ebbe l'opportunit\u00e0 di vedere i due figli che erano rimasti in Inghilterra, la principessa Elisabetta e il duca di Gloucester, al quale ordin\u00f2 di non accettare per nessun motivo di farsi incoronare re dopo la sua morte.\nLa morte del re.\nIl 30 gennaio 1649 Carlo I venne condotto fuori da Whitehall e portato su una piattaforma costruita per l'occasione e decapitato. Si dice che Carlo indoss\u00f2, prima di essere giustiziato, due camicie di cotone, per evitare che il popolo, vedendolo tremare di freddo, pensasse che tremava di paura andando incontro alla morte. Dopo aver detto una preghiera pieg\u00f2 la testa: il boia gliela recise con un solo colpo ben piazzato. Le sue ultime parole furono: \u00abPasso da un mondo corruttibile a uno incorruttibile, dove c'\u00e8 pace, tutta la pace possibile\u00bb.\nPhilip Henry, che era presente e annot\u00f2 i vari momenti dell'esecuzione, afferma che numerose persone si avviarono verso il cesto dov'era la testa del re per intingere con dei fazzoletti bianchi il sangue di Carlo, dando cos\u00ec inizio al culto del re martire. Tuttavia nessun altro cronista dell'epoca ha tramandato questo aneddoto, nemmeno Samuel Pepys.\n\u00c8 ancor oggi aperto il dibattito su chi sia stato il boia che esegu\u00ec la decollazione di Carlo. Le fonti dell'epoca infatti negano che si sia trattato di Richard Brandon, il boia ufficiale della citt\u00e0 di Londra, considerando inoltre che quel giorno era assente sul posto. Numerose sono le attribuzioni anche se il vero responsabile non fu mai individuato. Carlo II, quando divent\u00f2 re, nel 1660 condann\u00f2 undici uomini per l'omicidio del padre ma non riusc\u00ec nemmeno allora a scoprire l'identit\u00e0 del boia. Studi compiuti nel 1813 hanno concluso che l'esecutore doveva essere esperto nel suo lavoro.\nOliver Cromwell, uno dei maggiori antagonisti del re, permise che la testa del sovrano fosse ricucita al corpo e che fossero eseguiti, in forma privata, i funerali. Il 7 febbraio 1649 un ristretto gruppo di fedeli seppell\u00ec il corpo di Carlo nella cappella del Palazzo di Windsor. Carlo II pens\u00f2 successivamente alla costruzione di un grande mausoleo per onorare il padre, ma non riusc\u00ec mai a realizzarlo. Dopo la morte di Carlo il potere pass\u00f2 definitivamente nelle mani del Parlamento Lungo e in seguito in quelle di Oliver Cromwell, che venne eletto Lord protettore. Solo nel 1660 il figlio maggiore di Carlo, Carlo II, riuscir\u00e0 a tornare sul trono d'Inghilterra.\nPoco tempo dopo la decapitazione del sovrano, apparve un libriccino, subito ritenuto essere una monografia di Carlo. Il libro, dal titolo greco \"Eikon Basilike\" (\"Ritratto del re\") conteneva una esaltazione della figura del sovrano e della sua politica. Uno dei pi\u00f9 fedeli seguaci del re, William Levett, che lo aveva seguito sino al giorno dell'esecuzione capitale, testimoni\u00f2 di aver visto Carlo scrivere il libro. I membri del Parlamento, irritati e spaventati per la diffusione del libro, commissionarono al poeta e scrittore John Milton la stesura di un libro che andasse contro il contenuto della monografia, intitolato, sempre in lingua greca, \"Eikonoklastes\" (Iconoclasta).\nCarlo I e l'arte.\nCarlo I fu un grande mecenate: egli am\u00f2 l'arte a tal punto da far divenire la sua collezione una delle pi\u00f9 ricche e ammirate d'Europa. Era un grande conoscitore in particolare del Rinascimento italiano: il suo pittore favorito era Tiziano, di cui possedeva numerose tele, acquistate dai suoi commissari a Venezia.\nAlla sua corte c'erano numerosi artisti, che si dedicarono a ritrarre il sovrano, la sua consorte e la nobilt\u00e0 del regno. Cerc\u00f2 di far arrivare a Londra artisti gi\u00e0 allora di fama internazionale come Pieter Paul Rubens e Frans Hals. Bench\u00e9 il sovrano non riusc\u00ec a farli stabilire definitivamente in Inghilterra, Rubens trascorse un determinato periodo a Londra durante il quale lavor\u00f2 alla decorazione del Palazzo di Whitehall. Carlo I ebbe pi\u00f9 fortuna con Orazio Gentileschi e con la figlia Artemisia, nonch\u00e9 con l'artista fiammingo Antoon van Dyck, che divenne il pittore pi\u00f9 apprezzato dal re. Dopo essere stato contattato da Endymion Porter, delegato del re, Van Dyck venne invitato a Londra e ricevette un ricco appannaggio dal sovrano, il quale, quando l'artista fu in punto di morte (1641), offr\u00ec millecinquecento sterline al medico che fosse riuscito a salvargli la vita. Cerc\u00f2 anche di far arrivare alla sua corte Gian Lorenzo Bernini; ma l'artista italiano, che non lasci\u00f2 mai Roma se non una sola volta a Parigi, rifiut\u00f2, accettando comunque di realizzare un busto del re. Carlo I verr\u00e0 ricordato per avere acquistato per una cifra irrisoria la famosa pinacoteca della dinastia Gonzaga di Mantova dalle mani di Vincenzo II Gonzaga, duca di Mantova. Dopo l'esecuzione capitale del re, la sua collezione venne smembrata e dispersa da parte del Parlamento.\nIl ritrattista ufficiale della corte di Carlo I fu van Dyck. Il maestro fiammingo allievo di Rubens ci ha lasciato numerosi ritratti del sovrano:\nAlla morte di van Dyck, prese il suo posto sir Peter Lely, attivo soprattutto per\u00f2 sotto il regno di Carlo II. Di Carlo il maestro olandese ci lascia un ritratto con il figlio Giacomo, il futuro Giacomo II: si tratta di \"Carlo I con il figlio Giacomo, duca di York\".\nMa van Dyck non era l'unico ritrattista alla corte di Carlo. Un altro celebre pittore, anch'esso di formazione fiamminga, era Daniel Mytens, gi\u00e0 ritrattista di Giacomo I. Tra i numerosi quadri dipinti da Mytens raffiguranti Carlo I, il pi\u00f9 celebre \u00e8 \"Carlo I re d'Inghilterra\". Tuttavia, quando a Londra giunse van Dyck, Mytens cap\u00ec che non poteva reggere il confronto con il grande ritrattista e decise di ritirarsi.\nIl \u00abRe Martire\u00bb.\nDopo la caduta di Richard Cromwell e del Commonwealth e il ritorno sul trono di Carlo II, la figura di Carlo I fu completamente riabilitata. Il nuovo sovrano decise di ricordare il padre istituendo un giorno per la sua commemorazione; fu scelto il 30 gennaio, data in cui Carlo era stato decapitato davanti al palazzo di Whitehall. Il giorno fu inserito nel \"Libro delle preghiere comuni\" e Carlo I fu venerato come santo e martire della Chiesa anglicana d'Inghilterra, e la sua festa fu considerata giorno solenne fino al 1859, quando la solennit\u00e0 divenne una festa minore nel calendario liturgico.\nCi sono numerose chiese anglicane ed episcopali dedicate a \"Carlo re e martire\" in tutto il territorio di Inghilterra, Canada, Australia e Stati Uniti. Nel 1894 fu istituita una societ\u00e0 in memoria di Carlo I, la \"Society of King Charles the Martyr\" (\"Societ\u00e0 di re Carlo il Martire\"), su iniziativa della signora Greville-Negent in collaborazione con Fr. James Fish, rettore della chiesa londinese St Margaret Pattens. Gli obiettivi della Societ\u00e0 sono di ristabilire il culto di Carlo e di reintrodurre nel \"Libro delle preghiere comuni\" il 30 gennaio in memoria del re come giorno di festa della Chiesa anglicana.\nCarlo \u00e8 considerato da molti un martire per essere stato decapitato dai membri del Parlamento senza giustificazioni fondate (la colpa fu dedotta infatti dal suo rifiuto di rispondere) e per la sua strenua difesa, durante tutto il suo regno, della vera religione anglicana.\nMatrimonio.\nDopo il fallimentare progetto di matrimonio con la Spagna Carlo, di ritorno a Londra, pass\u00f2 per Parigi, alla corte del giovane re Luigi XIII. Qui, nel palazzo del Louvre, fece la conoscenza della sorella di Luigi, Enrichetta Maria. Visto il fallimento delle trattative con la Spagna, Carlo cominci\u00f2 le trattative per sposare la giovane principessa.\nPoco dopo, il 1\u00ba maggio 1625 i due si sposarono. I contemporanei descrissero la principessa come molto attraente. Ecco cosa disse di lei van Dyck:\nQuando and\u00f2 in sposa a Carlo, Enrichetta era molto giovane, avendo appena quindici anni. Fervente cattolica, non ebbe un buon rapporto con il marito nel primo periodo della loro unione. Ma dopo qualche anno i due instaurarono tra loro un rapporto, se non di amore, almeno di sincero affetto. Quando scoppi\u00f2 la guerra civile, Enrichetta fugg\u00ec in Francia, alla corte del nipote Luigi XIV, dove si trovava gi\u00e0 sua figlia Enrichetta Anna e dove l'avrebbero raggiunta i figli Carlo e Giacomo.\nDiscendenza.\nIl matrimonio tra Carlo Stuart ed Enrichetta Maria vide la nascita di nove figli, due dei quali morirono poco dopo il parto o nella prima infanzia. Altri due (Carlo e Giacomo) sarebbero diventati sovrani d'Inghilterra e Scozia.\nTitoli e appellativi.\nTitoli.\nNel corso della sua vita, Carlo fu insignito dei seguenti titoli e appellativi:\nAppellativo.\nL'appellativo ufficiale del sovrano fu:\nIl titolo di Re di Francia era solo nominale e non riguardava i territori controllati effettivamente dalla corona britannica sul suolo francese. Il titolo fu utilizzato la prima volta dal re d'Inghilterra Edoardo III. L'ultimo a fregiarsi del titolo fu Giorgio III.\nOnorificenze.\nNel 1611 Carlo fu insignito dal padre re Giacomo I dell'onorificenza di:\nIn seguito all'ascesa al trono d'Inghilterra, il principe di Galles divenne automaticamente:\nMemoria.\nIn onore di Carlo I d'Inghilterra fu dato il nome di Capo Charles al promontorio settentrionale dello stretto che mette in comunicazione la baia di Chesapeake con l'oceano Atlantico, sulla costa orientale degli Stati Uniti d'America in Virginia."}
{"id": "130565", "revid": "62004", "url": "https://it.wikipedia.org/wiki?curid=130565", "title": "Fassa Bortolo (ciclismo)", "text": "La Fassa Bortolo era una squadra maschile italiana di ciclismo su strada, attiva tra i professionisti dal 2000 al 2005.\nSponsorizzata dall'azienda trevigiana Fassa Bortolo e diretta da Giancarlo Ferretti, nei sei anni di attivit\u00e0 vinse 24 tappe al Giro d'Italia, 15 alla Vuelta a Espa\u00f1a e 9 al Tour de France, una Milano-Sanremo con Alessandro Petacchi e tre Giri di Lombardia con Raimondas Rum\u0161as e Michele Bartoli, concludendo per due volte, nel 2001 e nel 2003, al numero uno della classifica UCI per squadre. Negli stessi anni fu anche pi\u00f9 volte implicata in problemi di doping.\nStoria.\n2000-2001: gli esordi, le prime vittorie e il caso Frigo.\nLa squadra viene fondata su iniziativa di Giancarlo Ferretti, gi\u00e0 direttore in passato dei team Ariostea e MG Boys Maglificio-Technogym, grazie alla sponsorizzazione di due aziende trevigiane, Fassa Bortolo, di Spresiano, attiva nel settore dell'edilizia e gi\u00e0 presente nel mondo del ciclismo dal 1994 con una formazione femminile, e Pinarello, noto costruttore di telai di Villorba. Il nuovo team professionistico debutta all'inizio della stagione 2000 con una rosa di diciotto ciclisti, tra cui Wladimir Belli, Dmitrij Kony\u0161ev, Andrea Ferrigato e Alessandro Petacchi. Al primo anno di attivit\u00e0 proprio Kony\u0161ev d\u00e0 alla squadra la prima vittoria al Giro d'Italia, nella tappa di Vasto, facendo poi sua anche la classifica a punti della corsa; nello stesso Giro Matteo Tosatto veste per tre giorni la maglia rosa di \"leader\". Altri risultati di rilievo arrivano alla Vuelta a Espa\u00f1a, con Petacchi vincitore di due frazioni, e con il giovane Raimondas Rum\u0161as, che si aggiudica il Giro di Lombardia in volata su Francesco Casagrande. Al termine del primo anno di attivit\u00e0 la squadra \u00e8 gi\u00e0 terza nella classifica mondiale UCI.\nNel 2001 vengono messi sotto contratto proprio Francesco Casagrande, numero 1 al mondo nella stagione precedente, il promettente Ivan Basso e, solo da settembre, Michele Bartoli. Nei primi mesi dell'anno Dario Frigo vince la Parigi-Nizza e il Tour de Romandie, e Rum\u0161as la Vuelta al Pa\u00eds Vasco. Durante il seguente Giro d'Italia ancora Frigo si mette in evidenza prima vestendo la maglia rosa per nove giorni e poi, una volta ceduto il primato a Gilberto Simoni, vincendo la cronometro di Sal\u00f2. Al termine della diciassettesima tappa, per\u00f2, un blitz dei NAS negli alberghi delle squadre a Sanremo rinviene nella stanza di Frigo prodotti proibiti (alcuni dei quali si riveleranno poi un falso): il ciclista, in quel momento secondo in classifica, ammette le proprie colpe, viene subito escluso dalla corsa e licenziato dalla squadra. In estate Fassa Bortolo viene invitata per la prima volta al Tour de France: \u00e8 Sergej Ivanov, vincitore in solitaria nella frazione di Aix-les-Bains, a dare il primo successo alla Fassa nell'importante corsa francese.\n2002-2003: le affermazioni di Bartoli, Basso e Petacchi.\nNel 2002 il principale arrivo in squadra \u00e8 quello del cronoman Serhij Hon\u010dar. Durante l'anno Petacchi vince una dozzina di volate, tra cui una alla Vuelta a Espa\u00f1a, e coglie due secondo posti al Giro d'Italia; Basso conclude invece undicesimo e miglior giovane al Tour de France. In Coppa del mondo \u00e8 Bartoli a dare lustro alla squadra: il toscano si aggiudica infatti l'Amstel Gold Race in aprile (davanti al compagno Ivanov) e il Giro di Lombardia in ottobre, concludendo terzo nella classifica individuale di Coppa.\nPer la stagione 2003, dopo sei mesi di squalifica e un anno alla Tacconi Sport-Emmegi, rientra in squadra Dario Frigo, protagonista dei fatti del 2001, affiancato dai giovani Filippo Pozzato e Fabian Cancellara provenienti dalla formazione giovanile della Mapei. L'annata si apre con un grave lutto: il 10 gennaio il trentaduenne ciclista friulano Denis Zanette, in squadra dal 2002, muore improvvisamente in seguito a una crisi cardiaca. Nella stagione agonistica il protagonista \u00e8 Alessandro Petacchi: il velocista spezzino ottiene ben 24 successi, comprese quindici tappe nei tre grandi Giri (record italiano): sei al Giro d'Italia (in cui veste anche per sei giorni la maglia rosa), quattro al Tour de France e cinque alla Vuelta a Espa\u00f1a. Altri risultati di rilievo arrivano con Pozzato vincitore della Tirreno-Adriatico, con Aitor Gonz\u00e1lez e Frigo vincitori di una tappa ciascuno al Giro (portando a otto i successi di Fassa Bortolo nella \"Corsa rosa\" 2003), con Basso settimo al Tour e con Bartoli trionfatore per il secondo anno consecutivo al Giro di Lombardia.\n2004-2005: i nove successi di Petacchi al Giro e la chiusura.\nNel 2004 Basso e Bartoli vengono ceduti al Team CSC, mentre arriva in rosa Juan Antonio Flecha, che in agosto si aggiudica il Campionato di Zurigo valido per la Coppa del mondo. Per quanto riguarda i Grandi giri, al Giro d'Italia Petacchi \u00e8 dominatore delle volate, conquistando ben nove tappe e la classifica a punti della corsa, e Dario David Cioni conclude quarto nella generale. Al Tour de France la formazione vince tre tappe, con Cancellara nel prologo di Liegi (vestir\u00e0 anche di giallo per due giorni) e con Pozzato e Aitor Gonz\u00e1lez al termine di fughe; alla Vuelta a Espa\u00f1a ancora Petacchi fa sue quattro frazioni allo sprint.\nNel 2005 la squadra entra a far parte del circuito UCI ProTour, acquisendo una delle venti licenze per la nuova \"superlega\". In stagione Petacchi \u00e8 subito protagonista: solo tra febbraio e marzo vince infatti ben dodici gare, inclusa la prestigiosa Milano-Sanremo davanti a Danilo Hondo; fa poi sue quattro frazioni al Giro d'Italia e cinque tappe e la classifica a punti alla Vuelta a Espa\u00f1a. Non partecipa invece al Tour de France, corsa che vede Lorenzo Bernucci imporsi al termine della sesta tappa; durante quella stessa \"Grande Boucle\" Dario Frigo viene arrestato insieme alla moglie dopo che quest'ultima, durante una perquisizione, era stata trovata in possesso di dieci dosi di eritropoietina, sostanza dopante. Il ciclista, subito rimesso in libert\u00e0, viene per\u00f2 escluso dalla corsa, e quindi, come quattro anni prima, licenziato.\nLa formazione viene dismessa alla fine dell'anno, dopo sei stagioni di attivit\u00e0, con il preannunciato ritiro della sponsorizzazione da parte di Fassa Bortolo e nessun nuovo sponsor a sostituirla; l'interesse di Sony Ericsson a costituire una nuova squadra con il \"Silver Team\" di Ferretti, ventilato dallo stesso ds, si rivela infatti privo di fondamento e seguito. Petacchi passa alla neonata Milram diretta da Gianluigi Stanga insieme ai suoi gregari, Cancellara ritrova Basso alla CSC, Flecha si accasa alla Rabobank mentre il neo-professionista Vincenzo Nibali passa alla Liquigas."}
{"id": "130567", "revid": "767487", "url": "https://it.wikipedia.org/wiki?curid=130567", "title": "Mindfields", "text": "Mindfields \u00e8 l'undicesimo album in studio dei Toto, pubblicato nel 1999 pubblicato dalla Sony Records.\nIl disco.\nQuesto album segna il ritorno nell'organico della band del primo cantante Bobby Kimball, col quale i Toto hanno ritrovato l'affiatamento durante il precedente tour. Anche un altro ex-cantante, Joseph Williams, parteciper\u00e0 alla scrittura di uno dei singoli, \"Mad About You\". Altri singoli tratti da quest'album sono \"Melanie\" e \"Cruel\"; entrambi i relativi videoclip saranno inseriti nel bonus disc di \"Livefields\".\nNel 2000, i Toto ottengono, grazie a \"Mindfields\", la nomination ai Grammy Award nella categoria \"Best Engineered Album, Non-Classical\".\n\"Spanish Steps of Rome\" \u00e8 disponibile solo come b-side di \"Melanie\" oppure nelle versioni giapponesi e americane di \"Mindfields\" inoltre la canzone appare anche nell'album del 2003 della band Love Songs. La versione americana dell'album ha una lista tracce differente rispetto a quella sotto riportata."}
{"id": "130570", "revid": "628767", "url": "https://it.wikipedia.org/wiki?curid=130570", "title": "Costituzione polacca di maggio", "text": "La costituzione polacca del 3 maggio 1791 (; ), intitolata Atto del Governo (\"Ustawa Rz\u0105dowa\"), fu una carta fondamentale adottata dal Grande Sejm (anche detto Sejm dei quattro anni, tenutosi dal 1788 al 1792) per la Confederazione polacco-lituana, ovvero la duplice monarchia che comprendeva la Corona del Regno di Polonia e il Granducato di Lituania. La Costituzione fu realizzata al fine di innovare in maniera radicale il sistema politico vigente nella Repubblica delle Due Nazioni: prima dell'introduzione delle riforme, la nazione aveva vissuto un periodo travagliato a cominciare dalla seduta del Sejm del 1764 e dalle successive elezioni di quell'anno di Stanislao Augusto Poniatowski, ultimo monarca della Confederazione.\nIl testo giuridico si proponeva di introdurre una monarchia costituzionale pi\u00f9 efficiente, riconoscere l'uguaglianza politica tra gente comune e nobilt\u00e0 e porre i contadini sotto la protezione del governo, mitigando i peggiori abusi derivanti dagli eccessi della servit\u00f9 della gleba. Da quel momento, cess\u00f2 inoltre di esistere il paralizzante \"liberum veto\", usato per la prima volta nel 1653, attraverso cui anche un solo membro del parlamento poteva bloccare l'iter legislativo di approvazione di una proposta. Le potenze vicine della Confederazione reagirono con ostilit\u00e0 all'adozione della carta fondamentale; Federico Guglielmo II ruppe l'alleanza del Regno di Prussia con la Confederazione polacco-lituana e si un\u00ec a Caterina la Grande della Russia imperiale e alla confederazione di Targowica, un'organizzazione composta da magnati polacchi contrari ai piani adottati dal loro monarca. A meno di 19 mesi di distanza dall'emanazione della carta costituzionale, la Russia decise di agire militarmente, innescando un conflitto.\nFu dichiarata nulla dal Sejm di Grodno che si riun\u00ec nel 1793, sebbene le basi sulle quali si reggeva la decisione del Sejm poggiassero su argomentazioni giuridiche alquanto discutibili. La seconda e terza spartizione della Polonia, avvenute rispettivamente nel 1793 e nel 1795, posero fine all'esistenza sovrana della Polonia fino alla fine della prima guerra mondiale nel 1918. In quei 123 anni, la Costituzione del 1791 contribu\u00ec a mantenere vive le aspirazioni polacche per l'eventuale ripristino della sovranit\u00e0 del paese. Nelle parole di due dei suoi fautori principali, Ignacy Potocki e Hugo Ko\u0142\u0142\u0105taj, la Costituzione del 1791 rappresentava \"le ultime volont\u00e0 e il testamento di una Madrepatria morente\".\nLa Costituzione del 3 maggio 1791 combinava una repubblica monarchica con una chiara divisione dei poteri esecutivo, legislativo e giudiziario. \u00c8 considerata tra le prime (se non la prima) realizzata in forma scritta dell'Europa moderna e la seconda costituzione moderna del mondo (dopo la Costituzione americana del 1787).\nSinossi storica.\nL'epopea della libert\u00e0 dorata e il suo declino.\nIl costituzionalismo polacco pu\u00f2 essere fatto risalire al XIII secolo, quando il governo per consenso e rappresentanza era gi\u00e0 ben consolidato nel giovane stato polacco. L'emergere di organi parlamentari quali il sejm e i sejmiki, queste ultime assemblee locali, avvenne nella prima met\u00e0 del Cinquecento. Nel XVII secolo, la tradizione giuridica e politica della Polonia appariva caratterizzata da istituzioni parlamentari e un sistema di controlli ed equilibri sul potere statale, a sua volta limitato dal decentramento. L'idea di stato contrattuale si cominciava a intravedere in norme come gli articoli enriciani e i \"Pacta conventa\", cui si legano il concetto di libert\u00e0 individuali e la nozione che il monarca non godeva di potere illimitato. Il sistema, che avvantaggiava principalmente la nobilt\u00e0 polacca (\"szlachta\"), divenne noto come \"democrazia dei nobili\" o libert\u00e0 dorata.\nLa Costituzione del 1791 fu a dirla tutta una risposta alla situazione interna sempre pi\u00f9 compromessa della Confederazione polacco-lituana, che rimaneva pur sempre una grande potenza europea solo un secolo prima e figurava ancora tra le nazioni pi\u00f9 vaste del continente. Gi\u00e0 nel 1590, al culmine della democrazia dei nobili, il predicatore di corte di re Sigismondo III Vasa, il Gesuita Piotr Skarga, aveva condannato le debolezze della Confederazione. Nello stesso periodo, scrittori e filosofi come Andrzej Frycz Modrzewski e Wawrzyniec Grzyma\u0142a Go\u015blicki, legati al cosiddetto movimento esecutivo di stampo riformista guidato da Jan Zamoyski, avevano pi\u00f9 volte sottolinesto la necessit\u00e0 di ammodernare l'ordinamento. Nel 1656, il figlio di Sigismondo, Giovanni II Casimiro, fece un voto solenne presso la Cattedrale di Leopoli a nome dell'intera Repubblica di Polonia, promettendo di liberare i contadini polacchi \"dai fardelli e dalle ingiuste oppressioni\". Mentre era alle prese con il Sejm, nel 1661 Giovanni Casimiro, il cui regno vide guerre altamente distruttive e l'ostruzionismo della nobilt\u00e0, profetizzava in maniera poi rilevatasi corretta che la Confederazione correva il pericolo di venire spartita tra Russia, Brandenburgo e Austria.\nPoich\u00e9 il Sejm non fu capace di attuare riforme sufficienti, la macchina statale divenne sempre pi\u00f9 ingolfata: una causa significativa del crepuscolo della Confederazione fu il \"liberum veto\", utilizzato per la prima volta nel 1653, attraverso cui anche un solo membro del parlamento poteva bloccare l'iter legislativo di approvazione di una proposta. Di conseguenza, i deputati corrotti da magnati o potenze straniere (specie l'Impero russo, il Regno di Prussia e la Francia, quest'ultima per via della rivoluzione) in corso o deputati che credevano di vivere ancora nel \"secolo d'oro\" paralizzarono il governo della Confederazione per oltre un secolo. La presenza ingombrante del \"liberum veto\" poteva essere superata solo dall'istituzione di un sejm confederato, che ne fosse immune. Dichiarare che un sejm costituiva una \"konfederacja\" o apparteneva a una di queste assemblee appariva un espediente utilizzato in modo preminente da interessi stranieri nel XVIII secolo allo scopo di condizionare un esito legislativo.\nAll'inizio del Settecento, i magnati della Polonia e della Lituania indirizzavano di fatto l'apparato statale, assicurandosi di ostracizzare qualsivoglia riforma potesse indebolire il loro status privilegiato. I poco produttivi monarchi eletti al trono all'inizio del XVIII secolo, in particolare Augusto II il Forte e Augusto III della Casa di Wettin, non migliorarono la situazione complessiva: abituati alla monarchia assoluta praticata nella loro nativa Sassonia, questi cercarono di governare ricorrendo all'intimidazione e all'uso della forza, scatenando a una serie di conflitti tra i loro sostenitori e oppositori, incluso un altro pretendente al trono polacco sostenuto da nazioni straniere, Stanislao Leszczy\u0144ski. I dissapori spesso generavano nella costituzione di konfederacja, ovvero gruppi di persone in lizza con il re che, in accordo con quanto permetteva la legislazione del tempo, tentavano di paralizzare l'apparato statale in caso di riforme sgradite: si pensi alla confederazione di Varsavia, di Sandomierz, di Tarnogr\u00f3d, di Dzik\u00f3w e alla decisamente pi\u00f9 esplosiva guerra di successione polacca. Mentre otto delle diciotto sessioni del Sejm durante il regno di Augusto II (1694-1733) terminarono con l'approvazione di provvedimenti legislativi, nel trentennio amministrato da suo figlio solo una sessione culmin\u00f2 con un esito diverso dalla bocciatura. Il governo apparse prossimo al collasso, dando origine a quell'anarchia in cui di fatto vers\u00f2 il paese sotto la gestione di assemblee provinciali e magnati.\nAltri tentativi improntati ad un'innovazione nell'epoca di dominio dei Wettin avvennero ad opera di Stanis\u0142aw Dunin-Karwicki, Stanis\u0142aw A. Szczuka, Kazimierz Karwowski e Micha\u0142 J\u00f3zef Massalski; nessuno di essi pass\u00f2 lo stadio di bozza.\nLe riforme del XVIII secolo.\nL'Illuminismo influenz\u00f2 notevolmente il pensiero di influenti circoli della Confederazione durante il regno (1764-1795) del suo ultimo monarca, Stanislao II Augusto Poniatowski. Il re era un membro della media nobilt\u00e0 gi\u00e0 deputato di diversi Sejm tra il 1750 e il 1764 e aveva una comprensione pi\u00f9 profonda della politica polacca rispetto ai sovrani precedenti. La seduta del Sejm del 1764, la quale elesse Poniatowski al trono, fu controllata dalla famiglia riformista dei Czartoryski e condizionata pure dalla presenza di 20.000 uomini dell'esercito imperiale russo, volti a infondere timore; la morte di tredici aristocratici, un numero \"sorprendentemente tranquillo\" rispetto alle votazioni passate, accompagn\u00f2 l'intronizzazione avvenuta infine il 25 novembre. Contrariamente alla tradizione, il luogo del voto non fu Cracovia, antica capitale fino alla fine del Cinquecento, ma Varsavia. In cambio di decreti approvati a loro favorevoli, i russi e i prussiani lasciarono che l'assemblea promulgasse un numero di provvedimenti legislativi, compreso l'indebolimento del \"liberum veto\" e altre questioni economiche. Un pacchetto di riforme pi\u00f9 completo and\u00f2 presentato da Andrzej Zamoyski, ma l'opposizione della Prussia, della Russia e di alcune frange dell'aristocrazia polacca stronc\u00f2 sul nascere l'ambizioso programma, con cui ci si proponeva di decidere tutte le mozioni a maggioranza semplice.\nIn parte perch\u00e9 la sua elezione fu imposta dall'imperatrice Caterina la Grande, la posizione politica di Poniatowski appar\u00ec debole nei primi momenti, in quanto opt\u00f2 per prudenti riforme relative ad esempio all'istituzione di ministeri fiscali e militari e all'introduzione di una tariffa doganale nazionale, ma che and\u00f2 presto abbandonata a causa dell'opposizione di Federico II di Prussia. Queste misure erano gi\u00e0 state autorizzate da una sessione precedente del Sejm, mentre ulteriori innovazioni legislative emersero durante e dopo il 1764.\nI magnati della Confederazione guardavano alle novit\u00e0 con sospetto e le potenze contigue, specie la Russia, soddisfatte del deterioramento interno, aborrivano il pensiero di un potere democratico e in ripresa ai loro confini. Con l'esercito della Confederazione ridotto a circa 16.000 combattenti, fu facile per i suoi vicini intervenire direttamente: i russi contavano 300.000 unit\u00e0, i prussiani e gli austriaci 200.000 uomini ciascuno.\nL'imperatrice Caterina e il re di Prussia Federico II innescarono un conflitto tra i membri del Sejm e il re sui diritti civili delle minoranze religiose, come i protestanti e gli ortodossi, le cui posizioni, garantite uguali a quelle della maggioranza cattolica dalla Confederazione di Varsavia del 1573, erano notevolmente peggiorate (si pensi al divieto entrato in vigore nel 1714 per i protestanti di costruire propri edifici religiosi). Caterina e Federico dichiararono il loro sostegno alla szlachta e alle loro \"libert\u00e0\", cosicch\u00e9 nell'ottobre 1767 le truppe russe si erano radunate fuori Varsavia a sostegno della conservatrice confederazione di Radom. Il re e i suoi seguaci non avevano altra scelta se non accettare le richieste russe: durante il Sejm di Repnin (dal nome dell'ambasciatore russo che presiedette non ufficialmente Nikolaj Repnin), il re accett\u00f2 i cinque \"principi eterni e invariabili\" che Caterina aveva promesso di \"proteggere per tutto il tempo a venire in nome di Le libert\u00e0 della Polonia\": l'elezione dei re, il diritto di \"liberum veto\", il diritto di rinunciare alla fedelt\u00e0 e di sollevare la ribellione contro il re (\"rokosz\"), il diritto esclusivo della szlachta di detenere cariche e possedimenti, e il potere dei proprietari terrieri sui loro contadini. Cos\u00ec, tutti i privilegi legati all'epoca della libert\u00e0 dorata, i quali avevano reso ingovernabile la Confederazione, risultarono garantiti ad libitum dalle cosiddette Leggi Cardinali (\"Prawa kardynalne\"). Sia queste ultime sia i diritti dei \"dissidenti religiosi\" approvati dal Sejm di Repnin furono personalmente garantiti e promossi dall'imperatrice Caterina: con questi atti aventi pieno valore legale, per la prima volta, la Russia interveniva formalmente negli affari costituzionali della Confederazione.\nDurante il Sejm del 1768, Repnin lasci\u00f2 trasparire il suo disprezzo per la resistenza locale organizzando il rapimento e l'imprigionamento di Kajetan So\u0142tyk, J\u00f3zef Za\u0142uski, Wac\u0142aw Rzewuski e Seweryn Rzewuski, tutti accesi oppositori della dominazione straniera e delle politiche recentemente proclamate. La Repubblica delle Due Nazioni era diventata legalmente e praticamente un protettorato dell'Impero russo. Ciononostante, vennero adottati diversi provvedimenti funzionali minori, i diritti politici delle minoranze religiose andarono ripristinati e la necessit\u00e0 di ulteriori riforme permase.\nL'acquiescenza di re Stanislao Augusto all'intervento russo incontr\u00f2 una certa opposizione. Il 29 febbraio 1768, diversi magnati, tra cui J\u00f3zef Pu\u0142aski e il suo giovane figlio Kazimierz Pu\u0142aski, giurando di opporsi all'influenza russa, bollarono Stanislao Augusto alla stregua di un lacch\u00e8 della Russia e di Caterina, e formarono una confederazione nella citt\u00e0 di Bar. La confederazione degli avvocati, come pass\u00f2 alla storia, si focalizz\u00f2 sulla limitazione dell'influenza degli stranieri negli affari della Confederazione, e su un sostegno al cattolicesimo a sfavore della tolleranza religiosa. Lo scontro si fece cos\u00ec intenso da sfociare in un conflitto aperto finalizzato a rovesciare il re, ma le sue forze irregolari furono sopraffatte dall'intervento russo nel 1772.\nLa sconfitta della confederazione degli avvocati prepar\u00f2 la scena per il trattato di spartizione del 5 agosto 1772, che fu firmato a Pietroburgo da Russia, Prussia e Austria. Il trattato privava la Confederazione polacco-lituana di circa un terzo del suo territorio (200.000 km\u00b2) e di 4-5 milioni di abitanti. Le tre potenze giustificarono la loro annessione citando l'anarchia nella Confederazione e il suo rifiuto nel cooperare gli sforzi dei suoi vicini per ristabilire l'ordine. Re Stanislao Augusto cedette e, il 19 aprile 1773, convoc\u00f2 il parlamento: solo 102 dei circa 200 deputati parteciparono a quella che divenne noto come Sejm della spartizione. Nonostante le proteste dell'influente deputato Tadeusz Rejtan e di altri, al trattato pi\u00f9 tardi noto come prima divisione della Polonia segu\u00ec una ratifica.\nLa prima delle tre successive spartizioni del XVIII secolo, che alla fine avrebbero esautorato la sovranit\u00e0 della Polonia, sconvolse i sudditi della Polonia-Lituania e rese chiaro alle menti progressiste che la Confederazione doveva riformarsi o accettare di perire. Nei trent'anni prima della Costituzione, si diffuse un crescente interesse tra i pensatori progressisti per la riforma costituzionale. Quando ancora non era accaduta la prima spartizione, un nobile polacco, Micha\u0142 Wielhorski, si rec\u00f2 in Francia per conto dalla confederazione di Bar al fine di chiedere a Gabriel Bonnot de Mably e Jean-Jacques Rousseau dei loro suggerimenti su una nuova costituzione per dare vita a una Polonia riformata. Mably present\u00f2 le sue raccomandazioni \"Du gouvernement et des lois en Pologne\" (\"Il governo e leggi della Polonia\") nel 1770-1771, mentre Rousseau termin\u00f2 il suo \"Considerazioni sul governo della Polonia\" nel 1772, quando era gi\u00e0 in corso la prima divisione. Delle opere che sostenevano la necessit\u00e0 di una riforma e presentavano soluzioni specifiche furono pubblicate nella Confederazione da pensatori polacco-lituani: \"Su una via efficace dei consigli o sulla condotta dei Sejm ordinari\" (1761-1763), di Stanislao Konarski, fondarore del Collegium Nobilium; \"Pensieri politici sulle libert\u00e0 civili\" (1775) e \"Lettere patriottiche\" (1778), di J\u00f3zef Wybicki, autore dei testi dell'inno nazionale polacco; (\"Lettere anonime a Stanis\u0142aw Ma\u0142achowski\" (1788\u20131789) e \"La legge politica della nazione polacca\" (1790), di Hugo Ko\u0142\u0142\u0105taj, capo del movimento chiamato forgia di Ko\u0142\u0142\u0105taj; e \"Osservazioni sulla vita di Jan Zamoyski\" (1787), di Stanis\u0142aw Staszic. Anche le satire di Ignacy Krasicki, avvenute in concomitanza con il Grande Sejm vennero considerate cruciali per dare sostegno morale e politico alla costituzione.\nUna nuova ondata di riforme supportate da magnati progressisti come la famiglia Czartoryski e il re Stanislao Augusto segu\u00ec dopo il 1772: la pi\u00f9 importante includeva l'istituzione nel 1773 della Commissione per l'istruzione nazionale (\"Komisja Edukacji Narodowej\"), il primo ministero dell'istruzione al mondo. Si aprirono nuove scuole e si stamparono libri di testo distribuiti in pi\u00f9 regioni, mentre gli insegnanti ricevettero una migliore istruzione e agli studenti poveri vennero fornite borse di studio. L'esercito confederato necessitava di una modernizzazione e furono concordati i finanziamenti per allestire un'armata permanente pi\u00f9 nutrita. A livello economico, si introdussero riforme commerciali, incluse alcune volte a coprire l'aumento delle spese militari precedentemente ritenute non importanti dalla szlachta. Si istitu\u00ec inoltre una nuova assemblea esecutiva, il consiglio permanente composto da 36 ministri e cinque ministeri con poteri legislativi limitati, riservando alla Confederazione un organo di governo in sessione costante tra Sejm e quindi immune alle interruzioni determinate dal \"liberum veto\".\nNel 1776, il Sejm incaric\u00f2 l'ex cancelliere Andrzej Zamoyski di redigere un nuovo codice di leggi. Nel 1780, lui e i suoi collaboratori completarono il lavoro producendo la compilazione che trae da lui il nome (\"Zbi\u00f3r praw s\u0105dowych\"). Essa prevedeva un rafforzamento del potere reale, la responsabilit\u00e0 per le proprie azioni e/o omissioni dei funzionari nei confronti del Sejm, la supervisione del clero e delle loro finanze sotto l'autorit\u00e0 dello stato e privato la szlachta nullatenente di molte delle loro immunit\u00e0 legali. Il codice avrebbe anche migliorato la situazione dei non nobili, ovvero di cittadini e contadini: malgrado i pregi del lavoro, la bozza redatta dai giuristi incontr\u00f2 l'opposizione dei conservatori e delle potenze, tanto che nella riunione parlamentare del 1780, quando se ne discusse l'approvazione, questa non pass\u00f2.\nAdozione della Costituzione.\nUn'opportunit\u00e0 di rinnovamento si verific\u00f2 durante il \"Grande Sejm\", chiamato anche Sejm dei quattro anni, del 1788-1792, iniziato il 6 ottobre 1788 con 181 deputati. In conformit\u00e0 con il preambolo della Costituzione, dal 1790 si riuniva \"in numero raddoppiato\" quando 171 deputati neoeletti si unirono al Sejm precedentemente costituito. Il secondo giorno, la seduta si trasform\u00f2 in un sejm confederato per evitare di intoppare nel \"liberum veto\". Gli eventi mondiali contemporanei sembravano essere stati favorevoli ai riformatori: Russia e Austria entrarono infatti in guerra contro l'Impero ottomano, e la prima si trov\u00f2 a combattere contemporaneamente anche con gli svedesi tra 1788 e 1790. Una nuova alleanza tra la Polonia-Lituania e la Prussia sembrava fornire sicurezza contro l'intervento russo, tanto che Stanislao Augusto si avvicin\u00f2 agli esponenti della fazione patriottica.\nIl Sejm approv\u00f2 poche grandi riforme nei suoi primi due anni, mentre quelli successivi portarono cambiamenti pi\u00f9 radicali. Entr\u00f2 nel 1791 in vigore la legge sulle libere citt\u00e0 regie, formalmente poi incorporata nella costituzione definitiva e inerente a una serie di questioni relative agli agglomerati urbani, in particolare ai diritti dei borghesi (cio\u00e8 i cittadini), che furono ampliati contendendo pure facolt\u00e0 elettorali. Mentre il Sejm comprendeva rappresentanti della nobilt\u00e0 e del clero, i riformatori erano appoggiati dai borghesi, che alla fine del 1789 organizzarono a Varsavia una \"Processione nera\" chiedendo il pieno riconoscimento politico della borghesia. Il 18 aprile 1791, temendo che le proteste del ceto medio, se ignorate, potessero sfociare in azioni violente, come avevano fatto in Francia non molto tempo prima, fu promulgata la legge sulle libere citt\u00e0 regie.\nLa nuova costituzione fu redatta dal re, con i contributi di Ignacy Potocki, Hugo Ko\u0142\u0142\u0105taj, l'italiano Scipione Piattoli e altri. Alla carica apicale e a Ko\u0142\u0142\u0105taj viene attribuita la stesura delle disposizioni generali volte a conferire al documento la sua forma definitiva. Stanislao Augusto voleva che la Confederazione fosse convertita in una monarchia costituzionale sulla falsariga di quella della Gran Bretagna, con un forte governo centrale sorretto su un altrettanto autorevole monarca. Potocki desiderava che il Sejm costituisse il ramo dell'esecutivo pi\u00f9 roccioso, mentre Ko\u0142\u0142\u0105taj, per realizzare questo processo, voleva una \"rivoluzione pacifica\", condotta senza violenza, allo scopo di affrancare altre classi sociali oltre alla nobilt\u00e0: quest'idea era stata forse condizionata dal pensiero del giurista Gaetano Filangieri, molto caro all'aristocratico polacco.\nLe riforme proposte furono osteggiate dai conservatori, inclusa la frangia etmana, dei pi\u00f9 abbienti. Minacciati con la violenza dai loro oppositori, i sostenitori della bozza inaugurarono il dibattito sulla legge relativa al governo con due giorni di anticipo, mentre molti deputati contrari si assentarono in concomitanza con la pausa pasquale. Il dibattito e la successiva adozione della legge sul governo vennero eseguiti quasi alla stregua di un colpo di stato, in quanto contravvenivano alle normali procedure di approvazione e di completamento dell'iter legislativo. Nessun avviso della seduta and\u00f2 notificato a noti oppositori della riforma, mentre molti deputati pro-riforma segretamente fecero presto ritorno presto. La guardia reale sotto il comando del nipote del monarca, il principe J\u00f3zef Poniatowski, si posizion\u00f2 intorno al castello reale, dove si radunava il Sejm, in maniera tale da impedire agli avversari di disturbare il procedimento. Il 3 maggio, il Sejm si riun\u00ec con solo 182 membri, circa la met\u00e0 del suo numero \"doppio\". Il disegno di legge fu letto e adottato a stragrande maggioranza, tra l'entusiasmo della folla all'esterno: il giorno successivo fu presentata una protesta da un piccolo gruppo di dissidenti, ma il 5 maggio la vicenda si concluse ufficialmente e le proteste vennero invalidate dalla Deputazione Costituzionale del Sejm. Si tratt\u00f2 della prima volta nel XVIII secolo che un atto costituzionale veniva passato nella Confederazione senza il coinvolgimento di potenze straniere.\nPoco dopo, gli \"Amici della Costituzione\" (\"Zgromadzenie Przyjaci\u00f3\u0142 Konstytucji Rz\u0105dowej\"), che accorpavano molti partecipanti del Grande Sejm, cercarono di fare proselitismo e attirare l'attenzione di chi desiderava difendere le riforme gi\u00e0 attuate e promuoverne altre. Ad oggi, tale formazione si considera il primo partito politico inteso in stile moderno nella storia della Polonia. La risposta alla nuova costituzione risult\u00f2 meno entusiasta nelle province, dove la fazione degli etmani godeva di una notevole influenza. Il sostegno generale tra la media nobilt\u00e0 era cruciale e appariva ancora molto consistente; la maggior parte dei sejmik provinciali che deliberarono nel 1791 e all'inizio del 1792 sostennero la costituzione.\nDescrizione e struttura.\nLa Costituzione del 3 maggio 1791 rifletteva le influenze dell'Illuminismo, incluso il concetto di Rousseau del contratto sociale e la difesa di Montesquieu della separazione dei poteri tra la sfera legislativa, esecutiva e giudiziaria, oltre a procedere all'istituzione di un sistema bicamerale. Come affermato nell'articolo V della Costituzione del 3 maggio 1791, il governo doveva assicurare che \"l'integrit\u00e0 degli stati, la libert\u00e0 civile, e l'ordine sociale deve rimanere sempre in equilibrio\". Stanislao Augusto Poniatowski riferiva in merito alla Costituzione del 3 maggio 1791 che fosse \"fondata principalmente su quelle dell'Inghilterra e degli Stati Uniti d'America, ma evitando le colpe e gli errori di entrambi, e adattata il pi\u00f9 possibile alle circostanze locali e particolari del paese\". Il politologo George Sanford riporta che la Costituzione del 3 maggio 1791 sottolineava come si trattasse del disegno di \"una monarchia costituzionale vicina al modello inglese dell'epoca\".\nIl primo articolo riconosceva la religione cattolica romana come quella \"dominante\", garantendo al contempo tolleranza e libert\u00e0 a tutte le fedi. La disposizione appariva meno progressista della Confederazione di Varsavia del XVI secolo e collocava la Polonia chiaramente nella sfera di influenza cattolica.\nL'articolo II confermava vari privilegi riconosciuti in capo alla szlachta, sottolineando che tutti i nobili erano uguali e potevano beneficiare dei riconoscimenti concessi dai regnanti passati, cos\u00ec come del diritto di propriet\u00e0.\nL'articolo III stabiliva che la precedente legge sulle libere citt\u00e0 regie (\"Miasta Nasze Kr\u00f3lewskie Wolne w Pa\u0144stwach Rzeczypospolitej\"), del 18 (o 21) aprile 1791, costituiva parte integrante della Costituzione; inoltre la libert\u00e0 personale (\"neminem captivabimus\", la versione polacca dell\"'habeas corpus\" tipico dei sistemi di common law o del necessario presupposto della motivazione in caso di restrizioni dei diritti della persona dei sistemi di common law) risult\u00f2 estesa anche ai cittadini non di sangue blu (inclusi ebrei). La popolazione non di fascia aristocratica ottenne inoltre il diritto di acquisire propriet\u00e0 fondiarie e la facolt\u00e0 di poter accedere ad alcune cariche pubbliche e militari, tra cui compiti facenti capo alle commissioni esecutive del Tesoro, della Polizia e della Magistratura. Anche la procedura di nobilitazione e di affiliazione alla szlachta venne resa pi\u00f9 agevole. Con mezzo milione di cittadini nella Confederazione ora sostanzialmente affrancati, il potere politico divenne pi\u00f9 equamente distribuito: poco potere spett\u00f2 comunque alle classi meno consapevoli o attive politicamente, come ebrei e contadini.\nL'articolo IV poneva i contadini della Confederazione sotto la protezione della legge nazionale, un primo passo verso l'emancipazione della classe sociale pi\u00f9 numerosa e oppressa del paese. Il loro status inferiore rispetto ad altri ceti non venne eliminato, poich\u00e9 la costituzione non comport\u00f2 l'abolizione della servit\u00f9 della gleba. Solo la seconda spartizione e il manifesto di Po\u0142aniec ad opera di Ko\u015bciuszko nel 1794 avrebbero poi dato una spallata notevole all'abolizione della servit\u00f9 della gleba.\nL'articolo V affermava che \"tutto il potere nella societ\u00e0 civile [dovrebbe] deriva[re] dalla volont\u00e0 del popolo\": la costituzione faceva dunque riferimento ai \"cittadini\" del paese, che per la prima volta includevano sia le fasce meno abbienti che i contadini, rompendo il vecchio conservatorismo tipico della szlachta dei secoli passati. Il preambolo del documento e 11 singoli articoli introducono il principio della sovranit\u00e0 popolare applicato alla nobilt\u00e0 e ai cittadini, oltre che la separazione dei poteri in ambito legislativo (un Sejm bicamerale), esecutivo (\"il re e i guardiani\", i Guardiani delle leggi costituiscono l'entit\u00e0 governativa superiore appena costituita) e giudiziario. Si promosse la democratizzazione delle formazioni politiche, limitando le eccessive immunit\u00e0 legali e le prerogative politiche della nobilt\u00e0 senza terra.\nIl potere esecutivo, come definito nell'articolo VI, spettava in capo al parlamento bicamerale (un Sejm eletto e un Senato nominato) e al monarca. Le riunioni del Sejm furono imposte a cadenza biennale e ogni qual volta lo richiedesse la situazione in caso di emergenza nazionale. La sua camera bassa, la Camera dei Deputati (\"Izba Poselska\"), contava 204 membri (2 da ogni \"powiat\", 68 ciascuno dalle province di Grande Polonia, Piccola Polonia e Granducato di Lituania) e 21 plenipotenziari delle citt\u00e0 reali (7 per ogni provincia). La cancelleria reale doveva informare in anticipo i \"sejmik\" della legislazione che intendeva proporre, in modo che i deputati potessero prepararsi alle discussioni. La camera alta, quella dei senatori (\"Izba Senacka\"), ne contava 130 o e 132 (le fonti variano) senatori (voivodi, castellani e vescovi, nonch\u00e9 ministri di governi senza facolt\u00e0 di aderire al suffragio). Il re presiedeva il Senato e godeva di un solo voto, che poteva essere espresso anche prima degli altri, con l'inevitabile effetto di condizionare parzialmente il risultato finale. Il monarca e tutti i deputati avevano iniziativa legislativa e la maggior parte delle questioni, conosciute come \"leggi generali\" e suddivise in costituzionali, civili, penali e per l'istituzione delle imposte perpetue, richiedevano la maggioranza semplice, prima della camera bassa, poi di quella superiore. Risoluzioni specializzate, inclusi trattati di alleanza, dichiarazioni di guerra e di pace, nobilitazione e aumenti del debito nazionale, richiedevano che la maggioranza di entrambe le camere votasse in sede congiunta. Il Senato aveva un veto sospensivo sulle leggi che il Sejm approvava, valido fino alla prossima riunione, quando si poteva poi bocciare la proposta o, contravvenendo alle perplessit\u00e0 che evidente sottostavano al veto, accettarla.\nL'articolo VI riconosceva il \"Prawo o sejmikach\", l'atto sulle assemblee regionali (\"sejmik\") approvato il 24 marzo 1791. Riducendo il peso della classe nobile, questa legge introdusse importanti modifiche al sistema elettorale, rendendola meno pressante rispetto al passato. In precedenza, tutti i nobili erano stati infatti ammessi a votare nei sejmik, circostanza che \"de facto\" significava che molti degli aristocratici pi\u00f9 poveri e senza terra votavano i magnati come da loro intimato. Da quel momento, il diritto di voto era legato a una qualificazione della propriet\u00e0: si doveva possedere o detenere in affido i terreni e pagare le tasse, oppure essere affini a quelli che si trovavano in tale condizione. 300.000 dei 700.000 nobili precedentemente idonei furono quindi interdetti. I diritti di voto vennero restituiti ai latifondisti in servizio militare, che avevano perso questi diritti nel 1775. Il voto era limitato agli uomini di almeno 18 anni e gli aventi diritto eleggevano i deputati i \"powiat\" locali, o sejmik di contea, che eleggevano i deputati al Sejm generale.\nInfine, l'articolo VI abol\u00ec esplicitamente diverse fonti istituzionali di debolezza del governo e anarchia nazionale, tra cui il \"liberum veto\", confederazioni e sejm confederati e l'eccessiva influenza dei sejmik derivante dalla natura precedentemente vincolante delle loro istruzioni ai loro deputati Sejm. Le confederazioni furono dichiarate \"contrarie allo spirito di questa costituzione, sovversive del governo e distruttive della societ\u00e0\". Cos\u00ec la nuova costituzione rafforz\u00f2 i poteri del Sejm, spostando il paese verso una monarchia costituzionale.\nIl potere esecutivo, secondo l'articolo V e l'articolo VII, era nelle mani del \"Re nel suo consiglio\", un gabinetto dei ministri composto da Guardiani delle leggi (\"Stra\u017c Praw\"). I ministeri non potevano creare o interpretare le leggi e tutti gli atti del ministero degli Esteri erano provvisori e soggetti all'approvazione del Sejm. Il re presiedeva il suo consiglio, che comprendeva il primate polacco cattolico, il quale era anche presidente della Commissione per l'istruzione, e cinque ministri nominati dalla corona: un ministro della polizia, un ministro del sigillo (affari interni), uno degli esteri, uno della guerra e uno del Tesoro. I membri del Consiglio includevano altres\u00ec, pur senza facolt\u00e0 di voto, il principe ereditario, il maresciallo del Sejm e altri due funzionari. L'assemblea traeva origine da organi simili gi\u00e0 operanti sin dall'istituzione degli Articoli enriciani (1573) e del pi\u00f9 recente Consiglio permanente. Gli atti del re richiedevano la controfirma del ministro competente. Un ministro era tenuto a controfirmare una legge, a meno che tutti gli altri ministri non approvassero la sua obiezione a tale disposizione. In tal caso, il re poteva nel caso ritirare la legge o insistere sulla questione presentandola al parlamento. La condizione per cui il re, \"non facendo nulla per se stesso [...] non dovr\u00e0 rispondere di niente verso la nazione\", \u00e8 in linea con il principio costituzionale britannico secondo cui \"Il re non pu\u00f2 sbagliare\". I ministri erano responsabili nei confronti del Sejm, che poteva licenziarli con un due terzi dei voti favorevoli alla mozione di sfiducia di entrambe le Camere. I ministri potevano essere ritenuti responsabili anche dalla corte del Sejm, dove un voto a maggioranza semplice bastava sufficiente per una messa in stato di accusa di un ministro. Il re era il comandante in capo della nazione; non si faceva alcuna menzione agli etmani, i precedenti comandanti militari di pi\u00f9 alto grado. Il re aveva il diritto di concedere la grazia, tranne nei casi di tradimento. Le decisioni del consiglio reale furono attuate da commissioni, i cui membri andavano eletti dal Sejm.\nLa Costituzione trasform\u00f2 il governo da elettivo a ereditario: la disposizione aveva lo scopo di ridurre l'influenza distruttiva delle potenze straniere ad ogni elezione. La dinastia reale assumeva natura elettiva, e in caso di cessazione, una nuova famiglia regnante sarebbe stata scelta dalla nazione: il monarca amministrava, dopo aver accettato i pacta conventa, per \"la grazia di Dio e la volont\u00e0 della Nazione\", e \"ogni autorit\u00e0 deriva[va] dalla volont\u00e0 della Nazione\". Alla morte di Stanislao Augusto, il trono polacco sarebbe pertanto dovuto passare a Federico Augusto I di Sassonia della Casata di Wettin, a cui appartenevano i due monarchi predecessori di Stanislao Augusto. Questa disposizione era subordinata al volere di Federico Augusto, il quale rifiut\u00f2 quando Adam Czartoryski gli present\u00f2 l'offerta.\nDisciplinata nell'articolo VIII, la magistratura appariva separata dagli altri due poteri e doveva essere composta da giudici elettivi. I tribunali di primo grado operavano in ogni voivodato e senza limiti temporali, con giudici eletti dalle assemblee regionali del sejmik. L'appello esisteva anch'esso in sede locale, basati sul riformato tribunale della Corona e il corrispettivo lituano. Il parlamento eleggeva tra i suoi deputati i giudici per la Corte del Sejm, un precursore del moderno organo di Stato della Polonia. I tribunali referendari funzionavano in ogni provincia allo scopo di dirimere le controversie relative alla fascia contadina, quelli municipali, le cui funzioni venivano delineate nella legge sulle citt\u00e0 regie, entrarono in campo per ampliare questo sistema.\nL'articolo IX riguardava le procedure da eseguire in caso reggenza, che dovrebbero essere adottate congiuntamente dal consiglio dei Guardiani, guidato dalla regina consorte o in sua assenza, dal primate.\nL'articolo X sottolineava l'importanza dell'educazione dei figli reali e assegnava alla Commissione dell'Educazione Nazionale di questa responsabilit\u00e0. L'ultimo articolo della costituzione, l'undicesimo, riguardava la costituzione dell'esercito nazionale permanente come \"forza difensiva\" dedicata \"esclusivamente alla difesa della nazione\". Il tetto minimo dei suoi membri doveva ammontare a 100.000 unit\u00e0.\nPer migliorare ulteriormente l'integrazione e la sicurezza della Confederazione, la carta fondamentale abol\u00ec l'unione polacco-lituana, rendendo da allora Polonia e Lituania de iure appartenenti a uno stato unitario. La sua piena istituzione, sostenuta da Stanislao Augusto e Ko\u0142l\u0105taj, fu osteggiata da molti deputati lituani, tanto che come compromesso il Granducato di Lituania ricevette numerosi privilegi che ne garantissero la continuazione. Gli atti correlati includevano la Dichiarazione degli Stati riuniti (\"Deklaracja Stan\u00f3w Zgromadzonych\") del 5 maggio 1791, che confermava l'Atto del governo adottato due giorni prima, e la Garanzia reciproca delle due nazioni (\"Zar\u0119czenie Wzajemne Obojga Narod\u00f3w\"), cio\u00e8 della Corona del Regno di Polonia e del Granducato di Lituania, del 22 ottobre 1791, affermando l'unit\u00e0 e indivisibilit\u00e0 di Polonia e Lituania all'interno di un unico stato a la rappresentanza negli organi di governo dello stato. L'impegno reciproco rafforz\u00f2 l'unione polacco-lituana mantenendo molti aspetti federali dello stato intatti.\nLa Costituzione del 3 maggio fu poi tradotta in lingua lituana, segnando un importante cambiamento nel pensiero delle classi superiori e segnalando gli sforzi per modernizzare lo Stato.\nLa Costituzione venne in futuro pubblicata anche nelle edizioni in lingua inglese, francese e tedesca. La Costituzione prevedeva eventuali emendamenti, che dovevano essere affrontati in occasione di un Sejm straordinario da tenersi ogni venticinquennio. La Costituzione rimase fino all'ultimo momento un lavoro in corso. L'Atto di governo si concretizz\u00f2 in una serie di leggi approvate nel maggio e giugno 1791: sui tribunali sejm (due atti del 13 maggio), i Guardiani delle Leggi (1 giugno), la commissione nazionale di polizia (un ministero, 17 giugno) e amministrazione comunale (24 giugno).\nIl coautore della Costituzione Hugo Ko\u0142\u0142\u0105taj annunci\u00f2 che erano in corso lavori su \"una costituzione economica [...] che garantisca tutti i diritti di propriet\u00e0 [e] assicuri protezione e onore a ogni genere di lavoro\". Il giurista menzionava inoltre una terza legge fondamentale pianificata: una \"costituzione morale\", molto probabilmente un'analogia polacca della Dichiarazione dei diritti degli Stati Uniti e della Dichiarazione dei diritti dell'uomo e del cittadino. La Costituzione richiedeva la preparazione di un nuovo codice civile e penale, provvisoriamente battezzato codice di Stanislao Augusto. Il monarca pianific\u00f2 anche una riforma volta a migliorare la situazione degli ebrei.\nConseguenze.\nLe procedure formali costituzionali furono eseguite per poco pi\u00f9 di un anno, prima di essere fermate dagli eserciti russi alleati con la nobilt\u00e0 polacca conservatrice nella guerra russo-polacca del 1792, nota anche come guerra in difesa della Costituzione. Con la fine delle guerre tra Turchia e Russia e Svezia e Russia, Caterina la Grande era furiosa per l'adozione del documento, che secondo lei minacciava l'influenza russa in Polonia. Dalla Russia, che vedeva la Polonia come un protettorato \"de facto\", uno dei principali autori di politica estera nazionale, Aleksandr Bezborodko scriveva a seguito della stesura della carta costituzionale: \"Da Varsavia sono arrivate le peggiori notizie: il re polacco \u00e8 diventato quasi un sovrano\". I contatti dei riformisti polacchi con l'Assemblea nazionale rivoluzionaria francese furono visti dai vicini della Polonia come prova di una cospirazione rivoluzionaria e una minaccia per le monarchie assolute. Lo statista prussiano Ewald von Hertzberg espresse lucidamente i timori dei conservatori europei: \"I polacchi hanno dato il \"colpo di grazia\" alla monarchia prussiana votando una costituzione\", elaborando che una Confederazione forte avrebbe potuto probabilmente richiedere la restituzione delle terre che la Prussia aveva acquisito nella prima spartizione.\nI magnati che si erano opposti alla bozza di costituzione fin dall'inizio, Franciszek Ksawery Branicki, Stanis\u0142aw Szcz\u0119sny Potocki, Seweryn Rzewuski, e Szymon e J\u00f3zef Kossakowski, chiesero alla zarina Caterina di intervenire e ripristinare i loro privilegi (le Leggi Cardinali vennero abolite con il nuovo statuto). A tal fine formarono questi magnati la Confederazione di Targowica: il proclama dei membri, redatto a Pietroburgo nel gennaio 1792, criticava la costituzione per aver contribuito al \"contagio delle idee democratiche\" a seguito degli \"esempi fatali fissati a Parigi\". Si affermava inoltre che \"Il parlamento [...] ha infranto tutte le leggi fondamentali, ha spazzato via tutte le libert\u00e0 della nobilt\u00e0 e il 3 maggio 1791 si \u00e8 trasformato in una rivoluzione e in una cospirazione\". I confederati dichiararono l'intenzione di superare questa rivoluzione, asserendo: \"Non possiamo fare altro che rivolgerci con fiducia alla zarina Caterina, un'imperatrice distinta e giusta, nostra vicina amica e alleata\", che \"rispetta il bisogno di benessere della nazione e offre sempre una mano\".\nQuando i russi entrarono con la forza in Polonia e Lituania, innescando la sopraccitata guerra russo-polacca del 1792, il Sejm vot\u00f2 per aumentare l'esercito confederato a 100.000 uomini, ma a causa di tempo e fondi insufficienti il numero non fu mai raggiunto e and\u00f2 presto abbandonato anche come obiettivo. Il re polacco e i riformatori potevano schierare solo un esercito di 37.000 unit\u00e0, molte delle quali reclutate senza alcuna preparazione militare, contro i 97.000 uomini dell'armata russa che avevano alle spalle le battaglie affrontate contro gli ottomani. Il gruppo di combattenti, sotto il comando di J\u00f3zef Poniatowski e Tadeusz Ko\u015bciuszko, riport\u00f2 vittorie minori e tent\u00f2 di resistere quanto pi\u00f9 possibile, ma alla fine, una sconfitta si profilava inevitabile. Nonostante le richieste polacche, la Prussia si rifiut\u00f2 di onorare i suoi obblighi di alleanza in quanto gi\u00e0 impegnata ad assistere l'Austria in uno scontro con la Francia. I tentativi di Stanislao Augusto durante i negoziati con la Russia si rivelarono inutili: mentre la linea del fronte continuava incessante a spostarsi verso ovest e nel luglio 1792 Varsavia appariva minacciata di assedio dai russi, il re giunse a credere che la vittoria fosse impossibile contro un nemico numericamente superiore, e la resa, prima esclusa come ipotesi, si presentava come unica alternativa alla sconfitta senza condizioni. Dopo aver ricevuto assicurazioni dall'ambasciatore russo Yakov Bulgakov che non si sarebbero verificati cambiamenti territoriali, sui dodici voti da esprimere da parte del gabinetto dei Guardiani delle leggi in merito alla conclusione del conflitto otto apparivano favorevoli alla resa. Il 24 luglio 1792, re Stanislao Augusto Poniatowski si un\u00ec alla Confederazione di Targowica, come aveva richiesto l'imperatrice e l'esercito polacco, gi\u00e0 compromesso in modo grave, si sfald\u00f2.\nMolti esponenti riformisti, credendo che la loro causa fosse divenuta in quel momento utopistica, si recarono di propria volont\u00e0 in esilio; alcuni speravano che Stanislao Augusto sarebbe stato in grado di negoziare un compromesso accettabile con i russi, come aveva fatto in passato. Tuttavia, il re non aveva salvato la Repubblica delle Due Nazioni dall'avanzata dei nemici e nemmeno i confederati di Targowica, che governarono il paese per un breve periodo. Con loro grande sorpresa, il Sejm di Grodno, indirizzato o comunque condizionato dalle truppe russe, diede il via a quella che sarebbe divenuta nota come seconda spartizione della Polonia. Il 23 novembre 1793 concluse le sue deliberazioni sotto costrizione, annullando la costituzione approvata due anni prima e accettando le decisioni politiche imposte da Pietroburgo. La seconda frammentazione fu cos\u00ec acuta da impedire la prosecuzione dell'esistenza della Repubblica: la Polonia perse infatti 300.000 km\u00b2 di territorio, l'80% dei quali and\u00f2 alla Russia e il resto alla Prussia, mentre nulla all'Austria, non avendovi partecipato. Ci\u00f2 che restava della Repubblica delle Due Nazioni era semplicemente un piccolo stato cuscinetto con un fantoccio al comando e delle guarnigioni russe che tenevano d'occhio il ridotto esercito polacco.\nPer un anno e mezzo, i patrioti polacchi attesero il momento esatto per dare luogo alla rivolta che da tempo stavano preparando. Il 24 marzo 1794 a Cracovia, Tadeusz Ko\u015bciuszko dichiar\u00f2 quella che \u00e8 diventata nota come insurrezione di Ko\u015bciuszko. Il 7 maggio fu emanato il manifesto di Po\u0142aniec (\"Uniwersa\u0142 Po\u0142aniecki\"), che concedeva la libert\u00e0 ai contadini e la propriet\u00e0 della terra a tutti coloro che combattevano nella insurrezione. I tribunali rivoluzionari amministrarono giustizia sommaria a coloro che erano ritenuti traditori della Confederazione. Dopo le vittorie iniziali nella battaglia di Rac\u0142awice (4 aprile), la cattura di Varsavia (18 aprile) e la rivolta di Wilno (22 aprile), i tumulti vennero sedati quando intervennero gli eserciti di Russia, Austria e Prussia. Gli storici considerano la sconfitta della Rivolta una conclusione scontata di fronte alla superiorit\u00e0 di numero e di risorse delle tre potenze invasori. La sconfitta delle forze di Ko\u015bciuszko port\u00f2 nel 1795 alla terza e ultima spartizione della Confederazione, dopodich\u00e9 la Polonia e la Lituania sparirono dalla mappa europea.\nLascito.\nImportanza storica.\nLa Costituzione del 3 maggio 1791 \u00e8 stata sia idealizzata che criticata per non esser durata abbastanza da poter sortire effetti duraturi (18 mesi e 3 settimane di vigenza) o perch\u00e9 troppo radicale. Tuttavia, per generazioni, la memoria della Costituzione, riconosciuta dai giuristi e dai politologi come un documento di stampo progressista per i suoi tempi, aiut\u00f2 a mantenere vive le aspirazioni polacche per una societ\u00e0 indipendente e giusta e continu\u00f2 ad attirare l'interesse degli studiosi per gli sforzi effettuati dai suoi autori. Bronis\u0142aw Dembi\u0144ski, esperto di diritto costituzionale polacco, scrisse un secolo dopo che \"Il miracolo della Costituzione non salv\u00f2 lo Stato, ma preserv\u00f2 il concetto di nazione\". In Polonia, la Costituzione viene guardata con grande positivit\u00e0, come un simbolo nazionale e come il culmine dell'Illuminismo locale. Nelle parole di due dei suoi autori, Ignacy Potocki e Hugo Ko\u0142\u0142\u0105taj, essa rappresentava per\u00f2 \"le ultime volont\u00e0 e il testamento di una Madrepatria morente. Dal recupero dell'indipendenza della Polonia nel 1918, il 3 maggio anniversario dell'adozione della Costituzione \u00e8 stato osservato come la festa civile pi\u00f9 importante del paese.\nSecondo alcuni autori, Costituzione del 3 maggio ha costituito una pietra miliare nella storia del diritto e nello sviluppo degli ideali della democrazia. Lo statista irlandese del XVIII secolo Edmund Burke la descrisse in maniera assai entusiastica: \"\u00c8 probabilmente il bene pubblico [...] pi\u00f9 puro che sia mai stato dato all'umanit\u00e0\".\nLa data di emanazione assume un ulteriore aspetto positivo, essendo annoverata tra le prime (se non la prima) realizzata in forma scritta dell'Europa moderna e la seconda costituzione moderna del mondo (dopo la costituzione americana del 1787). La Costituzione del 3 maggio e il Grande Sejm che ne permise l'approvazione sono stati oggetto di un ampio corpus di opere di studiosi polacchi, a cominciare dalle ancora spesso citate opere del XIX secolo di Walerian Kalinka e W\u0142adys\u0142aw Smole\u0144ski, oltre che di Bogus\u0142aw Le\u015bnodorski nel Novecento.\nIl nome ufficiale del documento era \"Ustawa Rz\u0105dowa\" (\"Legge governativa\"), dove con \"governo\" ci si riferiva al sistema politico nel suo complesso. Nella Repubblica delle Due Nazioni, il termine \"costituzione\" (in polacco: \"konstytucja\") indicava in passato la legislazione nella sua interezza, di qualsiasi carattere, quando approvata da un dato Sejm.\nRicorrenze.\nIl 3 maggio \u00e8 stato dichiarato festa polacca (giorno della costituzione, \"\u015awi\u0119to Konstytucji 3 Maja\") due giorni dopo l'emissione della carta fondamentale, il 5 maggio 1791. La festa and\u00f2 vietata dopo le spartizioni della Polonia, ma poi ripristinata nell'aprile 1919 quando prese forma la Seconda Repubblica di Polonia: si tratt\u00f2 della prima festivit\u00e0 introdotta ufficialmente nel nuovo paese indipendente. Resa di nuovo fuorilegge durante la seconda guerra mondiale sia dagli occupanti nazisti che sovietici, fu celebrata nelle citt\u00e0 polacche nel maggio 1945, anche se in modo perlopi\u00f9 spontaneo. Le manifestazioni anticomuniste del 1946 non lo fecero apprezzare ai comunisti polacchi, essendo entrata quasi in lotta per l'attenzione con la celebrazione approvata dal governo della Repubblica Popolare di Polonia del 1 maggio; ci\u00f2 port\u00f2 alla sua ridenominazione come giornata del Partito Democratico e alla rimozione dall'elenco delle festivit\u00e0 nazionali entro il 1951. Fino al 1989, il 3 maggio si rivel\u00f2 un'occasione frequente per dare luogo a proteste anti-governative e anticomuniste. La ricorrenza and\u00f2 ripristinata come celebrazione ufficiale della Polonia nell'aprile del 1990 dopo la caduta del comunismo. Nel 2007, il 3 maggio \u00e8 stato dichiarato festa nazionale lituana. La giornata dell'orgoglio polacco-americana viene celebrata sempre nella stessa data: a Chicago, ad esempio, dal 1982 i polacchi la celebrano con festeggiamenti e con una tradizionale parata che si tiene ogni anno."}
{"id": "130573", "revid": "281901", "url": "https://it.wikipedia.org/wiki?curid=130573", "title": "Teorema del flusso", "text": "Il teorema del flusso, noto anche come teorema di Gauss,\nnella teoria dei campi vettoriali, afferma che i campi vettoriali radiali dipendenti dal reciproco del quadrato della distanza dall'origine hanno un flusso attraverso una qualunque superficie chiusa che dipende solo dalle sorgenti di campo in essa contenute ed \u00e8 indipendente dalla posizione interna delle sorgenti che lo generano.\nL'enunciato ha due espressioni, una integrale e una differenziale, legate tra di loro dal teorema della divergenza.\nDescrizione.\nL'idea intuitiva \u00e8 che il flusso \u00e8 sempre lo stesso qualunque sia la superficie chiusa che contiene l'origine del campo radiale, in quanto all'aumentare della distanza formula_1 l'area della superficie aumenta come formula_2, mentre l'intensit\u00e0 del campo diminuisce come formula_3. Tale invarianza del flusso costituisce la legge di Gauss, ed \u00e8 pi\u00f9 immediatamente comprensibile per questi campi rispetto ad una legge per la fluenza come quella di Newton o quella di Coulomb.\nI risvolti fisici del teorema di Gauss sono profondi, poich\u00e9 la legge corrispondente si applica ai campi gravitazionale ed elettrico: nel primo caso il flusso gravitazionale attraverso una superficie chiusa dipende solamente dalla massa contenuta al suo interno, nel secondo caso il flusso elettrico attraverso una superficie chiusa dipende solamente dalla carica elettrica contenuta al suo interno.\nForma integrale.\nSia formula_4 un campo vettoriale definito come:\ncon formula_6 costante in formula_7, vettore posizione spaziale in generale appartenente a formula_8.\nData una superficie chiusa formula_9 che contenga l'origine e tale che ogni semiretta uscente dall'origine intersechi la superficie una e una sola volta, il teorema del flusso afferma che:\ndove formula_11 \u00e8 il flusso di formula_12 sotto l'angolo solido giro formula_13.\nIl teorema si estende immediatamente eliminando l'ipotesi che ogni semiretta uscente dall'origine intersechi la superficie una e una sola volta, semplicemente osservando che eventuali altre intersezioni dell'angolo solido con la superficie delimitano coppie di superfici infinitesime attraverso le quali il flusso ha direzione opposta, e pertanto danno contributo nullo. Se invece la superficie non comprende l'origine il numero di intersezioni dell'angolo solido con la superficie \u00e8 sempre pari e quindi il flusso totale \u00e8 nullo.\nDimostrazione 1.\nSi supponga di avere una sorgente formula_14 all'interno di un volume formula_15 delimitato dalla superficie formula_9. Il campo formula_17 generato forma con l'elemento di superficie formula_18 di formula_9 un angolo formula_20, sicch\u00e9:\ndove formula_22 \u00e8 il versore normale alla superficie. Dato che l'elemento di angolo solido sotteso a formula_18 rispetto alla posizione di formula_14 \u00e8 formula_25 si ha:\nIl flusso uscente attraverso la superficie formula_9 \u00e8 quindi:\nin cui l'integrale completo dell'angolo solido \u00e8 pari a formula_29.\nDimostrazione 2.\nSia formula_30 come nell'enunciato sopra. formula_31 vale che:\nformula_32 (calcolo della divergenza in coordinate sferiche)\nSi consideri quindi un qualsiasi compatto formula_33 delimitato da una superficie liscia a tratti formula_34 che non contenga l'origine (punto di singolarit\u00e0 del campo). Essendo formula_35, vale il teorema della divergenza e quindi:\nformula_36 perch\u00e9 la divergenza \u00e8 nulla in tutto V\nE quindi il flusso \u00e8 nullo per qualsiasi superficie chiusa che non racchiude l'origine.\nSupponiamo ora che formula_34 racchiuda al suo interno l'origine. Il teorema della divergenza (nella versione usata sopra) NON \u00e8 applicabile in quanto formula_38 (non \u00e8 neanche continua nell'origine).\nSia allora formula_39 la superficie che delimita una sfera di raggio r centrata nell'origine (con raggio abbastanza piccolo essere contenuta in V) e formula_40 il volume V senza la sfera. Vale ora che formula_41 e quindi il flusso lungo formula_42 (che \u00e8 una superficie chiusa) \u00e8 nullo perch\u00e9 l'origine \u00e8 esterna alla superficie. Inoltre\nformula_43\nformula_44\nformula_45\nForma differenziale.\nIl teorema della divergenza afferma che il flusso di un campo vettoriale formula_12 di classe formula_47 attraverso una superficie chiusa formula_9 coincide con l'integrale della divergenza del campo svolto nel volume formula_15 di cui la superficie \u00e8 frontiera:\nSi supponga che la sorgente del campo formula_12 sia una distribuzione di densit\u00e0 formula_52 il cui integrale sull'intero volume formula_15 sia formula_54. Ad esempio, in elettrostatica solitamente formula_55 \u00e8 la densit\u00e0 di carica volumica divisa per la costante dielettrica nel vuoto. Sfruttando il teorema della divergenza si ha:\nda cui:\nDal momento che questo deve valere per formula_58 arbitrario, si ottiene la relazione differenziale:\nCaso discreto.\nLe relazioni per il caso continuo in precedenza introdotte possono essere ricondotte senza perdita di generalit\u00e0 al caso di una distribuzione discreta di carica introducendo la distribuzione delta di Dirac formula_60. Definita una classe di funzioni formula_61 indicizzate dal parametro formula_62:\nl'identit\u00e0:\nconsente di convertire in sommatoria l'integrazione su tutto il volume in cui \u00e8 contenuta la distribuzione discreta sorgente del campo. In particolare, la linerarit\u00e0 dell'integrale consente di generalizzare il risultato per un campo vettoriale formula_12 dato dalla somma di pi\u00f9 campi radiali formula_66 centrati in punti diversi:\nIl teorema di Gauss mostra che il valore del flusso del campo attraverso formula_9 dipende soltanto dai contributi interni alla superficie, cio\u00e8 dai campi formula_66 la cui sorgente sia contenuta in formula_9. Si ha quindi:\ndove nella sommatoria sono inclusi solo i coefficienti formula_72 relativi ai campi formula_66 centrati in punti interni alla superficie.\nApplicazioni.\nCampo gravitazionale.\nIl campo di accelerazione gravitazionale formula_74 generato da una massa (gravitazionale) formula_75 posizionata in formula_76 vale:\nIn virt\u00f9 del teorema di Gauss, il flusso del campo attraverso una qualunque superficie chiusa formula_9 che contenga il punto formula_76 \u00e8 dato da:\nmentre se la superficie non contiene formula_76 il flusso \u00e8 nullo. Nel caso di formula_82 masse formula_83 puntiformi, delle quali formula_62 interne alla superficie, si ha:\nPassando al continuo:\ndove formula_61 \u00e8 la densit\u00e0 di massa volumetrica. Le ultime due relazioni sono valide quasi ovunque, cio\u00e8 ovunque tranne che in un insieme di misura nulla, quale ad esempio un insieme finito di punti. Il motivo di ci\u00f2 \u00e8 che nel caso di masse puntiformi la densit\u00e0 diverge sulle masse stesse, causando una divergenza infinita del campo. Alternativamente, basta notare che la forza gravitazionale diverge nel punto nel quale \u00e8 localizzata la massa a causa dell'annullarsi del denominatore.\nCampo elettromagnetico.\nIl teorema di Gauss \u00e8 di fondamentale importanza nell'ambito dello studio dell'interazione elettromagnetica, che si propaga attraverso il campo elettromagnetico: si tratta di un campo tensoriale il cui comportamento \u00e8 descritto dalle equazioni di Maxwell.\nCampo elettrico.\nIl campo elettrico nel punto formula_7 generato da una carica totale formula_89 posta nel punto formula_76 vale:\nSi ottiene che il flusso attraverso il bordo formula_9 di un volume formula_15 \u00e8 dato da:\nmentre se la superficie formula_9 non contiene formula_76 il flusso \u00e8 nullo. Nel caso di pi\u00f9 cariche puntiformi interne alla superficie:\ne passando al continuo si ha:\ndove formula_61 \u00e8 la densit\u00e0 delle cariche libere, cio\u00e8 senza contare le cariche di polarizzazione. Grazie al teorema della divergenza, uguagliando gli integrandi si ottiene:\nTale relazione \u00e8 la prima delle equazioni di Maxwell, ed \u00e8 valida quasi ovunque: la densit\u00e0 di carica diverge infatti dove sono presenti cariche localizzate. \nNel caso di materiale lineare, omogeneo e isotropo (come il vuoto), la permittivit\u00e0 elettrica relativa formula_101 \u00e8 un numero (e non un tensore) e si ha formula_102. Si pu\u00f2 quindi applicare il teorema di Gauss direttamente al campo elettrico:\nIl teorema assume cos\u00ec le seguenti formulazioni globale e locale:\ndove formula_105.\nCampo magnetico.\nA causa dell'assenza di monopoli magnetici, il teorema di Gauss applicato all'induzione magnetica formula_106 assume semplicemente la forma:\nche esprime la solenoidalit\u00e0 del campo magnetico. In particolare, la seconda delle due relazioni \u00e8 la seconda equazione di Maxwell. \nLa legge di Biot-Savart concorda con la legge di Gauss per l'induzione magnetica, infatti:\nUtilizzando l'identit\u00e0 del prodotto triplo:\nsi ottiene:\nTale espressione \u00e8 identicamente nulla poich\u00e9 l'operatore nabla agisce sulle coordinate formula_111, formula_112 e formula_113, e non sulle coordinate primate dalle quali dipende la variabile di integrazione, ed inoltre il rotore di un gradiente \u00e8 identicamente nullo, in quanto i campi conservativi sono irrotazionali.\nA questo punto \u00e8 possibile passare dalla forma differenziale a quella integrale: se la divergenza del vettore formula_106 \u00e8 identicamente nulla, un suo qualunque integrale di volume sar\u00e0 anch'esso nullo. E dunque, sfruttando il teorema della divergenza, il flusso di formula_106 attraverso la frontiera del volume sar\u00e0 nullo.\nApplicazioni specifiche.\nIl teorema di Gauss facilita enormemente il calcolo di campi gravitazionali ed elettrostatici in presenza di simmetrie del sistema, mediante la scelta di opportune superfici gaussiane sulle quali sia particolarmente semplice il calcolo del flusso, cio\u00e8 di solito dove il campo \u00e8 nullo o costante.\nUn caso notevole \u00e8 quello del campo gravitazionale generato da una sfera omogenea di massa \"M\" e raggio \"R\" (come pu\u00f2 esserlo un pianeta, in prima approssimazione). Scegliendo come superficie sulla quale calcolare il flusso una sfera concentrica di raggio \"r\", otteniamo immediatamente:\navendo usato il fatto che il campo \u00e8 per simmetria punto per punto perpendicolare alla superficie e costante in modulo su di essa. Applicando il teorema di Gauss:\nDa qui distinguiamo i due casi:\nVettorialmente, tenendo conto della direzione del campo:\nNotiamo che l'andamento del campo all'esterno \u00e8 uguale a quello di una carica puntiforme posizionata nel centro della sfera su cui sia concentrata tutta la massa M; inoltre il campo esterno non dipende dalla distribuzione della massa nella sfera (purch\u00e9 la densit\u00e0 sia radiale, pena la perdita della simmetria sferica).\nIn perfetta analogia, il campo elettrico generato nel vuoto da una sfera con una densit\u00e0 di carica elettrica \u03c1 costante vale:\ndove Q rappresenta la carica totale posseduta dalla sfera."}
{"id": "130575", "revid": "74801", "url": "https://it.wikipedia.org/wiki?curid=130575", "title": "Ignacio Manuel Altamirano", "text": "Biografia.\nDi origine india, comp\u00ec i suoi primi studi nella citt\u00e0 di Toluca, grazie ad una borsa di studio che gli fu concessa da Ignacio Ram\u00edrez, del quale fu discepolo. Gli venne assegnata una cattedra presso l'Istituto Letterario di Toluca. Frequent\u00f2 corsi di diritto nel \"Collegio di San Juan de Letr\u00e1n\". Fece parte di numerose associazioni accademiche e letterarie come il \"Conservatorio Drammatico Messicano\", la \"Societ\u00e0 Nezahualcoyotl\", la \"Societ\u00e0 Messicana di Geografia e Statistica\", il \"Liceo Hidalgo\", il \"Club \u00c1lvarez\".\nGrande difensore del liberalismo, prese parte alla Rivoluzione di Ayutla contro il \"santanismo\", pi\u00f9 tardi, durante la \"Guerra della Riforma\" combatt\u00e9 contro l'invasione francese. Dopo questo periodo di conflitti militari, Altamirano si dedic\u00f2 all'insegnamento, lavorando come maestro nella \"Scuola Nazionale Preparatoria\", in quella del Commercio e nella \"Scuola Nazionale degli Insegnanti\". Lavor\u00f2 anche per la stampa e, insieme a Guillermo Prieto e Ignacio Ram\u00edrez, fond\u00f2 il \"Correo de M\u00e9xico\" e con Gonzalo Esteva la rivista letteraria \"El Renacimiento\", nella quale collaboravano scrittori di tutte le tendenze letterarie ed il cui obbiettivo era quello di far risorgere la letteratura messicana. Partecip\u00f2 alla fondazione anche di altri giornali come: \"El Federalista\", \"La Tribuna\" e \"La Rep\u00fablica\".\nIn politica fu impegnato come deputato nel \"Congreso de la Uni\u00f3n\" in tre periodi, durante i quali si batt\u00e9 per l'istruzione primaria gratuita, laica e obbligatoria. Fu anche Procuratore Generale della Repubblica, magistrato e presidente della Corte Suprema e funzionario del \"Ministerio de Fomento\" (Ministero dello sviluppo). Fu console, al servizio del corpo diplomatico messicano, a Barcellona e Parigi. Nel 1870 fu iniziato in Massoneria e nel 1879 raggiunse il 33\u00ba ed ultimo grado del Rito scozzese antico ed accettato.\nMor\u00ec in Italia nel 1893, nella citt\u00e0 di Sanremo, che eresse una statua in suo onore presso il parco di Villa Ormond. \nIn occasione del centenario della sua nascita, le sue ceneri furono depositate nella \"Rotonda degli Uomini Illustri\". \u00c8 stata creata la medaglia \"Ignacio Manuel Altamirano\" che viene assegnata agli insegnanti in occasione del compimento dei 50 anni di attivit\u00e0.\nLe opere.\nHa scritto vari libri di grande successo, saggi di critica e storia, biografie e studi bibliografici, poesie e romanzi."}
