{"id": "122661", "revid": "838137", "url": "https://it.wikipedia.org/wiki?curid=122661", "title": "Renato Soru", "text": "Biografia.\nFiglio di Egidio Soru, applicato di segreteria nella scuola del paese, e di Gigetta Spada, proprietaria di un piccolo negozio di alimentari, Renato Soru passa la prima parte della sua vita a Sanluri. Diplomatosi al liceo classico con 48/60, si iscrive nel 1976 al corso di laurea in Discipline economiche sociali (DES) presso la Facolt\u00e0 di Economia dell'Universit\u00e0 Bocconi di Milano. Lascia l'universit\u00e0 nel 1981, appena prima della tesi, per avviare un'attivit\u00e0 imprenditoriale nel settore della grande distribuzione. Discuter\u00e0 poi la tesi in teoria monetaria laureandosi nel 1999, all'et\u00e0 di 42 anni.\nNel 1986, avendo ormai avviato un'attivit\u00e0 imprenditoriale in Sardegna, torna a lavorare a Milano. Dopo un breve periodo in A. Lazender, una societ\u00e0 attiva nel campo dell'innovazione finanziaria, viene assunto da Tancredi Bianchi e partecipa nel 1987 alla fondazione della CBI Merchant, una \"merchant bank\" costituita dalle banche private italiane, a seguito della liberalizzazione anche in Italia dell'attivit\u00e0 di banca di investimento. Nel 1992, dopo un'attivit\u00e0 tra Londra e Milano, nell'area del \"trading\" di cambi e titoli di stato, torna in Sardegna.\nLa carriera imprenditoriale.\nInizia la sua carriera di imprenditore gi\u00e0 durante l\u2019universit\u00e0, trasformando e ampliando l\u2019attivit\u00e0 di famiglia, aprendo nel 1978 un primo supermercato e subito dopo un secondo.\nNel 1992, lasciato il lavoro in CBI Merchant di cui occupava la posizione di vice direttore generale, torna in Sardegna e sposta la sua attivit\u00e0 imprenditoriale verso la grande distribuzione, con la costruzione di due importanti centri commerciali ad Oristano e ad Olbia, quest'ultimo progettato da Aldo Rossi. Contestualmente, a seguito della Rivoluzione di Velluto, attratto dalle opportunit\u00e0 speculative dei mercati della nuova Europa, inizia un'attivit\u00e0 nel campo immobiliare a Praga, con l'idea di ripetere l'esperienza dei centri commerciali.\nInternet in Repubblica Ceca.\nNella Repubblica Ceca, fonda nel 1994 Czech On Line con l'imprenditore cagliaritano Nicola Grauso, il primo internet Provider del Paese. Un successo che da Praga si estende con una propria rete in tutto il paese, anche grazie alla posa della prima rete in fibra ottica nelle rotaie delle ferrovie ceche. Nel 1998 Czech On Line viene venduta ad un fondo di Private Equity finanziario e in seguito a Telekom Austria.\nLa fondazione di Tiscali.\nNel 1997 Soru torna in Italia, dove nel gennaio del 1998 fonda Tiscali, grazie anche ai proventi della cessione di Czech On Line.\nNata a Cagliari come realt\u00e0 locale a seguito della liberalizzazione del mercato delle telecomunicazioni in Italia, Tiscali ottiene subito la seconda licenza nazionale ed espande rapidamente la propria attivit\u00e0 su tutto il territorio nazionale. Nel marzo del 1999, lancia il primo servizio di accesso gratuito a Internet in Italia.\nTiscali cresce fino a diventare un provider informatico tra i pi\u00f9 importanti al mondo, imponendosi come alternativa a basso costo alla telefonia tradizionale ed entrando in borsa nel 1999.\nIn pochi mesi capitalizza a Piazza Affari 30000 miliardi di lire; Soru, che ne controllava il 70%, diventa uno dei pochi uomini italiani ad essere inserito nella classifica di Forbes.\nGrazie alla quotazione in borsa, Tiscali raccoglie le risorse finanziarie per supportare il progetto di espansione che la porta a divenire un \"player\" pan-Europeo. I primi anni 2000 vedono infatti Tiscali impegnata in una serie di importanti acquisizioni di Internet Service Provider in Europa. \nL\u2019obiettivo della societ\u00e0 era quello di offrire servizi internet a livello internazionale e far concorrenza ai grossi \"player\" d\u2019Oltreoceano e agli ex-monopolisti della telefonia. Nel 2004 la societ\u00e0 raggiunge il traguardo di 1,3 milioni di utenti ADSL.\nIl 2004 segna anche un cambio di strategia dell\u2019azienda, che opta per la rifocalizzazione delle proprie attivit\u00e0 sul territorio nazionale e nel Regno Unito, dismettendo man mano le attivit\u00e0 negli altri Paesi europei. Nello stesso anno Soru lascia gli incarichi in Tiscali per dedicarsi alla politica, riprendendo nel 2009 la guida della societ\u00e0.\nL'entrata in politica: elezioni regionali 2004.\nNel 2003, dopo anni di contatti informali con i DS, entra in politica, creando un proprio movimento denominato Progetto Sardegna, che si colloca su posizioni di sinistra moderata, proponendo un programma di valorizzazione dell'economia sarda. Si candida alla guida della Regione Sardegna per lo schieramento di centrosinistra, sostenuto da Ds, Margherita, Udeur, Sdi, Prc, Pdci, Verdi, Idv e Progetto Sardegna. Alle elezioni del 2004 conquista il 50,13% delle preferenze (voti), contro il diretto concorrente Mauro Pili, esponente di Forza Italia alla guida dello schieramento di centrodestra, che ottiene il 40,53% (voti).\nLascia il controllo della Tiscali per dedicarsi alla politica, pur continuando a mantenere il 27,5% del capitale della societ\u00e0 (in seguito gradualmente sceso fino al 18%), ed attirandosi per questo accuse di conflitto di interessi. Anche per evitare tale problema il 7 marzo 2007 venne approvata dal Consiglio Regionale della Sardegna la Legge Regionale Statutaria, ossia una legge particolarmente rinforzata e di attuazione dello Statuto regionale, che solo dopo varie vicende venne promulgata il 10 luglio 2008, come LRS n. 1 (pubblicata sul BURAS n. 23 del 18 luglio 2008).\nL'acquisto de \"L'Unit\u00e0\".\nLe polemiche sul suo presunto conflitto di interessi si intensificano quando il 20 maggio 2008 Renato Soru acquista \"l'Unit\u00e0\", la storica testata fondata da Antonio Gramsci, evitando in tal modo l'ingresso nel quotidiano della famiglia Angelucci (proprietaria di Libero e Il Riformista). Il cambio di propriet\u00e0 ha raccolto l'approvazione del consiglio di redazione de \"L'Unit\u00e0\", in passato sfavorevole all'ingresso della famiglia Angelucci.\nCon l'ingresso di Soru nel giornale viene incaricata alla direzione del giornale, al posto di Antonio Padellaro, Concita De Gregorio all'epoca giornalista del quotidiano nazionale \"la Repubblica\".\nIl Comitato di Redazione, il 9 maggio 2009, ha cos\u00ec commentato:\n Successivamente, il 27 maggio: \nLe dimissioni da Presidente della Giunta regionale.\nRenato Soru presenta le dimissioni da Presidente della Giunta il 25 novembre 2008, a seguito della mancata integrale approvazione della legge urbanistica regionale.\nSi ricandida per la coalizione di centrosinistra in occasione delle elezioni regionali anticipate del 2009 che si sono svolte il 15 ed il 16 febbraio, conclusesi con la vittoria del candidato de Il Popolo della Libert\u00e0 Ugo Cappellacci che ha totalizzato un distacco di 9 punti percentuali nei confronti dello stesso Soru, distacco che ha raggiunto i 18 punti percentuali nel voto di coalizione.\nNel maggio 2009 Soru torna nel consiglio di amministrazione di Tiscali.\nElezioni europee 2014.\nNel maggio 2014 si candida alle Elezioni europee con il PD nella circoscrizione Italia insulare e viene eletto con 182.687 preferenze superando la capolista Caterina Chinnici, eletta con 133.765 voti. Il 26 ottobre 2014 diviene segretario del Partito Democratico in Sardegna.\nIl 5 maggio 2016, dopo la condanna di primo grado a tre anni per evasione fiscale dal giudice monocratico del tribunale di Cagliari, si dimette da segretario regionale del PD e si sospende dal gruppo dei socialisti e democratici del Parlamento Europeo passando ai non iscritti..\nUna volta assolto al processo riprender\u00e0 a svolgere il suo incarico di Parlamentare europeo, ma non pi\u00f9 di segretario regionale del Partito Democratico.\nNon si ricandida alle europee del 2019 e torna amministratore delegato di Tiscali.\nPrincipali attuazioni politiche.\nPiano Paesaggistico Regionale.\nLa Giunta regionale ha disposto con la delibera n\u00b0 36/7 del 05/09/2006 l'adozione del Piano Paesaggistico Regionale (Ppr), approvato in seguito dal Consiglio Regionale. Esso \u00e8 in sostanza un piano regolatore che impone precisi vincoli allo sviluppo edilizio dell'Isola, finalizzato a tutelarne la bellezza paesaggistica e l'equilibrio ambientale.\nIl Ppr fu preceduto da un temporaneo provvedimento amministrativo denominato \"legge salvacoste\" che non consentiva di costruire in una fascia di 2\u00a0km dalla costa, con l'eccezione dei centri urbani situati in prossimit\u00e0 della costa, e delle isole minori gi\u00e0 urbanizzate. Il vincolo \u00e8 stato poi modificato e parte da un minimo di 300 metri dal mare, ad un massimo di 5\u00a0km per le zone di particolare interesse naturalistico.\nNonostante sia stato ferocemente criticato all'interno dell'Isola, soprattutto da parte delle Lobby dell'edilizia e dai principali media regionali (la testata giornalistica regionale L'Unione Sarda e l'emittente privata locale Videolina, possedute da uno dei pi\u00f9 importanti imprenditori edili della Sardegna, Sergio Zuncheddu), il Ppr \u00e8 stato preso come modello da alcuni Stati del mediterraneo che puntano maggiormente sul turismo come veicolo di sviluppo economico (Croazia e Spagna).\nSoru inoltre \u00e8 stato nominato dall'ONU \"Ambasciatore della costa\" proprio in merito al suo impegno e al suo ruolo nella difesa dell'ambiente delle zone costiere.\nLegge statutaria.\nIl 7 marzo 2007 il Consiglio regionale della Sardegna, ha approvato la Legge Regionale Statutaria, LRS, 10 luglio 2008, n. 1, quale legge rinforzata di attuazione dello Statuto regionale. Il Consiglio approv\u00f2 la predetta legge regionale a maggioranza assoluta ma inferiore ai due terzi dei componenti, cos\u00ec come previsto dall'art. 15, comma 2, dello Statuto speciale della Sardegna. Successivamente, il 13 giugno 2007, da parte di 19 componenti del Consiglio regionale, in massima parte dell'opposizione di centro destra, venne formulata la richiesta di indizione del referendum popolare previsto dallo stesso art. 15, comma 4, dello Statuto. A seguito della dichiarazione da parte dell'Ufficio regionale per il referendum, in data 2 luglio 2007, la legittimit\u00e0 della richiesta di referendum popolare, il 1\u00ba agosto 2007 con decreto del Presidente della Regione sarda n. 69 venne indetto il referendum per il giorno 21 ottobre 2007. Nel frattempo venne impugnata con ordinanza della Corte d'appello di Cagliari l'art. 15, comma 1, della legge regionale 28 ottobre 2002, n. 21, sui referendum, e il 20 maggio 2008 la Corte costituzionale, con la sentenza n. 164, dichiar\u00f2 inammissibili le questioni di legittimit\u00e0 costituzionale sollevate.\nLa controversia sollevata era relativa, in sostanza, alla mancanza di un quorum per la validit\u00e0 della consultazione referendaria. In data 30 giugno 2008 la Corte d'Appello di Cagliari, in applicazione dell'art. 14 della legge regionale 17 maggio 1957, n. 20, cos\u00ec come richiamato dalla legge regionale 28 ottobre 2002, n. 21, ha dato atto che la consultazione referendaria non ha raggiunto il quorum prescritto, dichiarando conseguentemente non valido il referendum. Dopo questo lungo iter venne finalmente promulgata - cos\u00ec come previsto dall'art. 15, comma 2, Statuto speciale per la Sardegna - la Legge statutaria della Regione Autonoma della Sardegna n. 1 del 2008, pubblicata nel Bollettino Ufficiale della Regione Autonoma della Sardegna n. 23 del 18 luglio 2008.\nLa Corte Costituzionale ha ritenuto non valida questa promulgazione. La Consulta (in data 4 maggio 2009, con sentenza 149/2009) ha infatti dichiarato \"\"che non spettava al Presidente della Regione Sardegna procedere alla promulgazione della suddetta legge statutaria della Sardegna n. 1 del 2008 [e] annulla, per l'effetto, la promulgazione medesima\" \"avendo il Presidente della Regione proceduto alla promulgazione malgrado il mancato verificarsi della condizione espressamente prescritta\"\" (ossia il raggiungimento del quorum previsto dal referendum confermativo); \"si \u00e8 data efficacia ad una legge statutaria il cui procedimento di approvazione non era giunto a compimento\".\nDi particolare importanza erano la previsione di incompatibilit\u00e0 e conflitti di interesse per consiglieri, assessori e presidente. Era regolato, per la prima volta in Italia, il negozio fiduciario per evitare i conflitti di interesse del Presidente della Regione, con una struttura molto simile al blind trust anglosassone. Molte norme non erano ancora operative, come la Consulta di garanzia, pur tuttavia, Soru pose inizialmente in essere il negozio fiduciario per le sue propriet\u00e0, portafoglio azionario ecc., astenendosi dall'effettuare qualunque atto od ordine al suo fiduciario, mantenendolo, a maggio 2009, per il solo quotidiano della sinistra italiana \"L'Unit\u00e0\".\nPolitiche a favore dell'istruzione.\n, privilegiando le universit\u00e0 pi\u00f9 prestigiose soprattutto all'estero, \nNel 2006 nasce il programma \"Sardegna speaks english\", finanziato con 20 milioni di euro per consentire una alfabetizzazione massiccia della lingua inglese attraverso corsi gratuiti di vari livelli e contributi per l'acquisizione di certificazioni internazionali.\nNella finanziaria 2008 vengono previsti i cosiddetti assegni di merito, che prevedono assegni di 500 euro al mese (nel caso di studenti fuori sede e fatte salve decurtazioni in caso di studenti gi\u00e0 borsisti), per studenti universitari in regala con gli esami e con una media non inferiore a 27/30. Degni di nota anche gli assegni di ricerca con contributi anche di 2000 euro al mese.\nIl sostegno nei confronti della scuola media inferiore e superiore \u00e8 stato invece orientato allo sviluppo di laboratori didattici integrativi alle normali lezioni (matematica, chimica, fisica, lettura ad esempio) per sviluppare le competenze di base prescritte nell'ambito OCSE-PISA.\nTassa regionale per la tutela e la sostenibilit\u00e0 ambientale.\nLa cosiddetta \"tassa sul lusso\", un'imposta applicata alle seconde case dei residenti in Italia su territorio extraregionale, alle imbarcazioni con lunghezza superiore ai 14 metri, agli aeromobili privati e alla plusvalenza degli immobili, \u00e8 stata una delle delibere della Giunta che hanno destato maggior scalpore e i pi\u00f9 infuocati dibattiti politici. La tassa prevedeva una quota compresa tra i 9 e i 16 euro a metro quadro per le case entro i 3\u00a0km dalla costa con un inasprimento del 20% per le case a meno di 300 metri dalla costa.\nPer quanto riguarda le imbarcazioni la tassa prevede una quota minima di 1.000 euro per imbarcazioni da 14 a 16 metri e sino a 15\u00a0000 per i panfili lunghi 60 metri.\nSu tale provvedimento si \u00e8 pronunciata la Corte costituzionale ritenendo incostituzionali le imposte sulle plusvalenze delle seconde case ad uso turistico e le imposte sulle seconde case ad uso turistico e imponendo alla Regione la restituzione delle somme percepite quantificate in 29,8 milioni di euro. Altri aspetti sono stati ritenuti legittimi, mentre su altri ancora la Corte costituzionale (per la prima volta, diversamente dalla Suprema Corte di Cassazione) ha effettuato rinvio pregiudiziale alla Corte di Giustizia europea, ai sensi dell'articolo 267 del TFUE [Trattato sul funzionamento dell'UE - ex art.234 TCE], per possibile conflitto con la normativa comunitaria.\nVertenza entrate tributarie.\nUna volta insediatosi alla guida della Sardegna, il Soru lamenta l'eredit\u00e0 derivata dalle amministrazioni precedenti di un consistente buco nelle casse regionali di oltre 4 miliardi di euro (2,5 dei quali accumulati presumibilmente nel quinquennio 1999-2004 dalle precedenti giunte di centrodestra, tra le quali, in quella di Italo Masala, 2003-2004, fu Assessore al Bilancio il candidato per le elezioni regionali del 2009 per il PDL Ugo Cappellacci) e quindi \nIn quest'ottica rivendica e, in un secondo tempo, ottiene la restituzione da parte dello Stato italiano delle somme trattenute indebitamente e derivanti dalla compartecipazione alle imposte regionali come IRPEF ed IVA, protrattesi per vari anni ed ammontanti ad oltre 4 miliardi di euro. Lo Stato per\u00f2 assicura il completo passaggio dei crediti in tre rate e solo a partire dall'anno 2013. Nella finanziaria regionale 2006 la giunta propone di coprire una parte della spesa corrente e ripianare una parte dell'ereditato buco del bilancio attraverso l'inserimento di tali crediti arretrati, per l'ammontare di 1,5 miliardi di euro. Nonostante fosse un progetto approvato dalla Ragioneria Generale dello Stato, il provvedimento \u00e8 stato in seguito bocciato dalla Corte Costituzionale con sentenza 213/2008 per illegittimit\u00e0 costituzionale e inammissibilit\u00e0. Secondo le motivazioni della sentenza, le anticipazioni dei crediti garantiti dallo Stato a partire dal 2013 inserite nel bilancio del 2006 della Regione Sardegna sono illegittime perch\u00e9 violano l'art. 81 della Costituzione sull'accertabilit\u00e0 delle entrate. I giudici contabili hanno ritenuto una \u201ctecnica di copertura irrazionale e irragionevole\u201d l'anticipazione di un'entrata futura per finanziare spese correnti, giudicata \u201cdel tutto estranea ai canoni previsti dalla contabilit\u00e0 pubblica non solo statale ma anche regionale\u201c, oltre che contraria al principio dell'annualit\u00e0 del bilancio.\nDopo di ci\u00f2 la Giunta regionale ha presentato un bilancio riveduto e corretto nel quale compaiono sempre le entrate future, ma stavolta per un ammontare di 500 milioni di euro. In questa occasione, per\u00f2, la Corte dei Conti promuove il bilancio regionale in quanto i crediti futuri inseriti derivano essenzialmente dalla compartecipazione del gettito Iva dallo Stato italiano, che per definizione \u00e8 ripartibile in bilanci pluriennali, pertanto si tratta di \"risorse esigibili a tutti gli effetti\", quindi non anticipazioni di entrate future ma risorse che provengono da entrate proprie, maturate in virt\u00f9 dello Statuto sardo.\nNella sentenza della Corte dei Conti viene inoltre sottolineato come il processo di risanamento di bilancio portato avanti dalla Giunta regionale sia meritevole di attenzione e certifichi la buona gestione delle proprie risorse finanziarie.\nServit\u00f9 militari.\nDopo poco tempo dal suo insediamento Soru ha risollevato l'annoso problema del grosso peso che hanno le basi militari in Sardegna. Nell'isola, 38\u00a0000 ettari di territorio sono servit\u00f9 militari che in termini percentuali rappresentano oltre il 60 per cento sul totale nazionale.\nPer mesi Soru ha sollecitato il governo a interventi di riequilibrio, fino a riuscire ad ottenere l'abbandono dei militari USA dalla base di Santo Stefano nell'arcipelago de La Maddalena dove erano presenti anche vari sommergibili nucleari.\nLa giunta regionale ha dato il via a vari progetti di riqualificazione dell'ex base militare, ad uso turistico.\nLe vicende processuali.\nIl caso Tiscali.\nL'accusa di false comunicazioni sociali nei confronti di Soru insieme ad altri imputati (Luca Scano, Salvatore Pulvirenti e Andrea Podda e Roberto Lai, Romano Fischietti, Ernesto Fara e Mario Rosso, ex ad della societ\u00e0), per la quale la Procura di Cagliari aveva chiesto la condanna a tre anni, al termine del processo di primo grado durato due anni, si conclude con una sentenza assolutoria accogliendo la ricostruzione delle difese sulla correttezza dei comportamenti degli amministratori Tiscali.\nL'inchiesta sui i bilanci e gli atti di vendita dei rami d'azienda dalla capogruppo Tiscali Spa a Tiscali Italia Srl e Tiscali Service Srl aveva considerato anomala un'operazione da 162 milioni di euro, inseriti in bilancio nel 2005, che secondo la procura avrebbe potuto influenzare l'andamento di Tiscali nel mercato borsistico.\nIl processo di primo grado si conclude il 16 aprile 2019 con una sentenza che assolve tutti gli imputati perch\u00e9 il fatto non sussiste. L\u2019assoluzione riguarda anche fatti gi\u00e0 caduti in prescrizione.\nCaso Saatchi &amp; Saatchi.\nIl caso Saatchi &amp; Saatchi ha visto l'istituzione da parte del Consiglio Regionale della Sardegna di una commissione regionale, per investigare sulle presunte irregolarit\u00e0 nell'assegnazione alla Saatchi &amp; Saatchi dell'appalto sulle linee guida della pubblicit\u00e0 regionale della Regione Sardegna, per complessivi 56 milioni di euro.\nIn seguito si accerta l'intenzione della Saatchi &amp; Saatchi di affidare in subappalto fino al 30% dell'incarico a Sardinia Media Factory, un consorzio di imprese sarde al cui vertice figurano nomi che hanno collaborato o hanno avuto un ruolo dirigenziale in Tiscali come i fratelli Benoni.\nLe conclusioni presenti nella relazione finale della Commissione Consiliare, approvate dal Consiglio Regionale, possono essere cos\u00ec sintetizzate:\nAlla Saatchi &amp; Saatchi \u00e8 mancata la documentazione sulla certificazione ISO9001-2000, un vuoto ritenuto fondamentale dal TAR di Cagliari. Nel corso del febbraio del 2008 \u00e8 diventata di pubblico dominio la notizia dell'indagine della Procura della Repubblica e dell'avviso di garanzia notificato a Renato Soru.\nIl 13 marzo 2009 il procuratore della Repubblica di Cagliari chiede il rinvio a giudizio per l'ex Presidente della Regione.\nIl 17 luglio 2009 il G.U.P. rinvia a giudizio l'ex Presidente della Regione.\nIl 22 aprile 2011 Renato Soru viene assolto dal Tribunale di Cagliari con formula piena dall'accusa di turbativa d'asta, per non aver commesso il fatto, e di abuso d'ufficio, poich\u00e9 il fatto non sussiste. Assieme a lui sono stati assolti con formula piena anche gli altri tre imputati: Fabrizio Caprara (ad di Saatchi) e i fratelli Benoni del consorzio Sardegna Media Factory. \u00e8 divenuta inoltre celebre la frase pronunciata dall'ex Presidente Soru all'uscita dal Tribunale:\nLa piena assoluzione ha dato nuovo slancio alla carriera politica di Renato Soru, che a partire dal 2011 ha riacquistato la leadership della maggioranza interna al PD sardo e ha espresso la possibilit\u00e0 di candidarsi a nuovi incarichi, regionali o nazionali (aveva infatti pubblicamente affermato di non volersi pi\u00f9 candidare in caso di condanna).\nL'indagine per evasione fiscale.\nNel 2011 la Procura di Cagliari apre un'inchiesta per evasione fiscale in seguito ad accertamenti della Guardia di Finanza su un prestito concesso nel 2004 dalla societ\u00e0 inglese Andalas Ldt (all\u2019epoca di propriet\u00e0 di Soru) a Tiscali. Il 13 ottobre 2011, su ordine del giudice per le indagini preliminari di Cagliari Simone Nespoli, la Guardia di Finanza sequestra i conti bancari ed alcune propriet\u00e0 di Soru per un valore di tre milioni e ventimila euro.\nIl 5 maggio 2016 viene condannato in primo grado dal giudice del tribunale di Cagliari a tre anni di reclusione per evasione fiscale e all'interdizione per due anni \"dagli uffici direttivi delle persone giuridiche e delle imprese, dalle funzioni di rappresentanza e assistenza in materia tributaria, nonch\u00e9 l'incapacit\u00e0 di contrattare con la pubblica amministrazione\", oltre alla confisca delle somme gi\u00e0 sequestrate Il 7 maggio 2017 la Corte di Appello di Cagliari annulla la sentenza di primo grado, riconoscendo che c'\u00e8 stata evasione fiscale, ma che questa \u00e8 stata dovuta ad errori contabili e non all'intenzione di evadere il fisco.\nIl 7 maggio 2017 la Corte di Appello di Cagliari, su richiesta della stessa procura generale, assolve Renato Soru.\nIl contrasto con Silvio Berlusconi.\nNel luglio del 2019 il giudice civile del tribunale di Cagliari ha condannato Silvio Berlusconi per diffamazione nei confronti di Renato Soru e al risarcimento danni per 40.000 euro, oltre alle spese legali e alla pubblicazione della sentenza su diversi quotidiani nazionali e regionali. Ci\u00f2 a seguito delle affermazioni \u201cfalse e lesive della reputazione di Soru\u201d, fatte da Silvio Berlusconi nel febbraio del 2009 in campagna elettorale. Berlusconi era infatti intervenuto a sostegno del candidato di Forza Italia alla presidenza della Regione Sardegna, rilasciando dichiarazioni diffamatorie su Renato Soru come politico e come imprenditore.\nIl rientro a Tiscali.\nNel marzo del 2009, a conclusione dell\u2019esperienza politica, rientra nel consiglio di amministrazione di Tiscali (fino a diventare Presidente e Amministratore Delegato in estate) in qualit\u00e0 di socio di maggioranza relativa\nL\u2019azienda \u00e8 in una situazione di forte crisi finanziaria, con oltre 600 milioni di indebitamento: viene effettuata una pesante ristrutturazione finanziaria ed industriale che porta alla dismissione delle attivit\u00e0 inglesi oltre che un aumento di capitale da 190 milioni di euro.\nA fine del 2009 parte il rilancio industriale del gruppo, con l\u2019obiettivo di ridurre l\u2019indebitamento.\nNel 2012 vengono costituite le societ\u00e0 Veesible S.r.l. (concessionaria che si occupa della vendita di spazi pubblicitari), Indoona S.r.l. (societ\u00e0 finalizzata allo sviluppo dell\u2019omonima applicazione), e Istella S.r.l.. Nel 2013 il motore di ricerca Istella raggiunge 4,5 miliardi di pagine indicizzate e 200 terabytes di dati.\nNel 2011 era stato invece lanciato un terzo servizio OTT, Streamago, un servizio di streaming video. Il nome di Streamago veniva cambiato in Streamera a fine giugno 2015, mentre il servizio per i social prendeva il nome di Streamago Social.\nNel 2014 Tiscali partecipa alla gara per l\u2019affidamento dei servizi di connettivit\u00e0 della Pubblica Amministrazione nell\u2019ambito del Sistema Pubblico di Connettivit\u00e0 - SPC - (\u201cGara CONSIP\u201d) e la vince.\nNel corso del 2015 viene negoziata e definita la fusione con Aria S.p.A, a esito della quale, nel febbraio del 2016, viene nominato un nuovo Consiglio di Amministrazione espressione della nuova maggioranza russa, dove Riccardo Ruggiero ricopre la carica di AD, mentre Renato Soru mantiene la carica di presidente esecutivo, carica che lascia a fine 2016, pur rimanendo membro del Consiglio.\nDall'ottobre del 2017 Renato Soru \u00e8 presidente e proprietario di una quota di Istella, societ\u00e0 uscita dal perimetro di Tiscali\nattiva nel settore dei Big Data e dell\u2019intelligenza artificiale."}
{"id": "122662", "revid": "104265", "url": "https://it.wikipedia.org/wiki?curid=122662", "title": "Zecchino d'Oro 1984", "text": "Il ventisettesimo Zecchino d'Oro si \u00e8 svolto a Bologna dal 22 al 24 novembre 1984.\n\u00c8 stato presentato da Cino Tortorella. La sigla era \"Ciao amico\", scritta tra gli altri da Mino Reitano.\nLuca Lombardi, parteciper\u00e0 al Festival di Sanremo 1997 nella sezione \"Nuove Proposte\" con la canzone \"Sonia dice di no\", arrivando in finale all'ultimo posto."}
{"id": "122663", "revid": "1543377", "url": "https://it.wikipedia.org/wiki?curid=122663", "title": "Focilide", "text": "Biografia.\nFocilide sarebbe stato attivo nella seconda met\u00e0 del VI secolo a.C. (secondo la \"Suda\" nacque nel quadriennio 544-541 a.C. e fu contemporaneo di Teognide); di lui non si sa pressoch\u00e9 nulla, anche se sono giunti numerosi frammenti della sua opera. Isocrate lo cit\u00f2 come uno dei migliori consiglieri per la vita umana assieme ad Esiodo e Teognide. Suoi componimenti furono citati da Platone e da Aristotele e fu accostato a Teognide anche da Dione Crisostomo e da Ateneo di Naucrati.\nOpere.\nLa \"Suda\" afferma che Focilide scrisse versi epici ed elegie. Di una delle sue opere, conosciuta con differenti titoli (\u03a0\u03b1\u03c1\u03b1\u03b9\u03bd\u03ad\u03c3\u03b5\u03b9\u03c2, \"Incitazioni\"; \u0393\u03bd\u1ff6\u03bc\u03b1\u03b9, \"Massime\"; \u039a\u03b5\u03c6\u03ac\u03bb\u03b1\u03b9\u03b1, \"Capitoli\"), si sono conservati 18 frammenti (16 in esametri e 2 in metro elegiaco): ogni capitolo (), di contenuto gnomico, iniziava coll'espressione \"\u03ba\u03b1\u1f76 \u03c4\u03cc\u03b4\u03b5 \u03a6\u03c9\u03ba\u03c5\u03bb\u03af\u03b4\u03b5\u03c9\" (\"anche questo \u00e8 di Focilide\"), ancora presente in 4 dei frammenti conservati.\nA Focilide venne attribuito anche un poemetto didattico di 217 esametri, di solito indicato come \u03a0\u03bf\u03af\u03b7\u03bc\u03b1 \u03bd\u03bf\u03c5\u03b8\u03b5\u03c4\u03b9\u03ba\u03cc\u03bd, in realt\u00e0 attribuibile all'et\u00e0 ellenistica, in quanto contenente precetti estratti dall'Antico Testamento; l'attribuzione a Focilide dimostra proprio la fama di cui il poeta godeva per le sue massime. L'autore di questo testo viene ora indicato come Pseudo-Focilide.\nIl mondo poetico e concettuale di Focilide.\nI versi di Focilide, a differenza di quelli di Teognide, sono in esametri e non in metro elegiaco, quindi probabilmente non venivano cantati col sottofondo del flauto, bens\u00ec recitati, e non singolarmente, ma in concatenazioni formate da pi\u00f9 capitoli, ognuno introdotto da \"\u03ba\u03b1\u1f76 \u03c4\u03cc\u03b4\u03b5 \u03a6\u03c9\u03ba\u03c5\u03bb\u03af\u03b4\u03b5\u03c9\".\nSecondo Martin L. West l'autore pens\u00f2 fin dall'inizio alla sua opera come a un organismo unitario e inser\u00ec la formula \"\u03ba\u03b1\u1f76 \u03c4\u03cc\u03b4\u03b5 \u03a6\u03c9\u03ba\u03c5\u03bb\u03af\u03b4\u03b5\u03c9\" all'inizio di ogni capitolo al fine di sottolineare che ognuno di essi era un'aggiunta (\"\u03ba\u03b1\u1f76 \u03c4\u03cc\u03b4\u03b5\", \"anche questo\") alla serie dei capitoli precedenti; la ripetizione della fonte della citazione (\"\u03a6\u03c9\u03ba\u03c5\u03bb\u03af\u03b4\u03b5\u03c9\", \"di Focilide\"), tipica anche di altre raccolte di massime presso diversi popoli indoeuropei, serve a far notare quanto essa sia degna di fede, quindi a rendere pi\u00f9 attendibili i consigli contenuti nelle massime stesse, anche se non \u00e8 da escludersi che Focilide non fosse l'autore materiale dei componimenti, bens\u00ec un saggio il cui nome, garanzia di affidabilit\u00e0, fu preso a prestito dall'autore dei medesimi - forse un saggio abitante di Mileto della prima met\u00e0 del VI secolo a.C. che ben presto divenne proverbiale\u02d0 infatti, a giudicare dai frammenti pervenuti, \u00e8 probabile che il \"\u03ba\u03b1\u1f76 \u03c4\u03cc\u03b4\u03b5 \u0394\u03b7\u03bc\u03bf\u03b4\u03cc\u03ba\u03bf\u03c5\" di Demodoco di Lero fosse una parodia di Focilide di Mileto."}
{"id": "122665", "revid": "83017", "url": "https://it.wikipedia.org/wiki?curid=122665", "title": "T-bucket", "text": "Le auto T-bucket, dette anche Bucket-T, rappresentano uno stile particolare delle vetture hot rod basate esclusivamente sulla Ford Modello T estesamente modificate o in alternativa una sua replica. Va detto che attualmente, dato che la vettura originale non viene pi\u00f9 prodotta da circa 75 anni, le T-bucket sono quasi tutte delle repliche, anche se esistono ancora delle vetture basate su parti originali ritrovate dai demolitori e poi ricostruite.\nUna vera T-bucket ha la carrozzeria, molto leggera e piccola, della Model T a due posti roadster (scoperta) pick up, con o senza cassone. Queste vetture hanno la forma che ricorda un secchio (bucket in inglese) da cui origina il nome dato a questa tipologia di auto.\nQueste vetture esteticamente montano molti pezzi che ricordano o che sono in stile Ford Model T quale il radiatore, che per\u00f2 non si rivela molto efficiente nel raffreddare i grandi e potenti motori che vengono montati su queste trasformazioni, i finestrini, montati verticalmente come sulla vettura originale mentre non viene mai montato il cofano motore.\nLe model T venivano trasformate e personalizzate gi\u00e0 negli anni trenta, ma la prima vera T-bucket venne realizzata da Norman Gabrowski negli anni cinquanta. Fu sempre lui a dare il nome al genere che oggi si rivela essere uno stile molto diffuso di hot rod.\nCome detto queste vetture di solito montano un motore che, per le dimensioni della vettura\ne per il suo peso, si pu\u00f2 tranquillamente definire enorme. Di solito \u00e8 un V8, di qualunque marca, con un sistema di trasmissione molto solido per gestire la grande potenza e con gomme posteriori larghe per poterla scaricare a terra. Le ruote anteriori invece sono di solito, come sui dragster, molto piccole. Il motore generalmente usato \u00e8 lo small block della Chevrolet da 5,7 L (350 in3) V8 in quanto relativamente piccolo, potente, facile da reperire, gestire e migliorare.\nOggi queste vetture vengono costruite principalmente per le esposizioni o per le parate e quindi gli enormi motori, posti bene in vista, servono pi\u00f9 che altro per impressionare che per una reale necessit\u00e0, essendo molto pi\u00f9 potenti di quanto la struttura dell'auto potrebbe sopportare."}
{"id": "122666", "revid": "466539", "url": "https://it.wikipedia.org/wiki?curid=122666", "title": "Semel in anno licet insanire", "text": "La locuzione latina Semel in anno licet insanire, tradotta letteralmente, significa \"una volta all'anno \u00e8 lecito impazzire\" (\"uscire da se stessi\").\nIl concetto fu espresso, con leggere varianti, da vari autori, tra cui Seneca, Sant'Agostino (\"Tolerabile est semel anno insanire\", \"De civitate Dei\", VI.10) e Orazio. Quest'ultimo la fece propria nella sostanza cambiandone la forma: \"Dulce est desipere in loco\" (\u00e8 cosa dolce ammattire a tempo opportuno). L'espressione nella forma \"semel in anno licet insanire\" divenne proverbiale nel Medioevo.\nQuesta locuzione \u00e8 legata ad una sorta di rito collettivo che ricorre in molte culture, soprattutto occidentali. In un ben definito periodo di ogni anno tutti sono autorizzati a non rispettare le convenzioni religiose e sociali, a comportarsi quasi come se fossero altre persone. Questa tradizione \u00e8 spesso legata alla celebrazione del carnevale, un rito liberatorio che permette ad una comunit\u00e0 di prepararsi in modo gioioso all'adempimento dei propri normali doveri sociali."}
{"id": "122668", "revid": "125754205", "url": "https://it.wikipedia.org/wiki?curid=122668", "title": "Summum ius, summa iniuria", "text": "Summum ius, summa iniuria \u00e8 una locuzione latina il cui significato \u00e8 \"il sommo diritto \u00e8 somma ingiustizia\", oppure \"il massimo del diritto \u00e8 il massimo dell'ingiustizia\". Cicerone (\"De officiis\", I, 10, 33) la cita come espressione proverbiale. Un'espressione analoga si trova infatti gi\u00e0 in Terenzio (\"Heautontimorumenos\", IV, 5): \"Ius summum saepe summa est malitia\" (\"somma giustizia equivale spesso a somma malizia\").\nLa locuzione indica che un'applicazione rigorosa e acritica del diritto - che non tenga conto delle circostanze a cui le norme devono essere applicate nel singolo caso e delle finalit\u00e0 a cui esse dovrebbero tendere - ne uccide lo spirito e pu\u00f2 facilmente portare a commettere ingiustizie o addirittura costituire strumento per perpetrare l'ingiustizia."}
{"id": "122670", "revid": "125155536", "url": "https://it.wikipedia.org/wiki?curid=122670", "title": "Tu quoque, Brute, fili mi!", "text": "Tu quoque, Brute, fili mi! (Persino tu, Bruto, figlio mio) \u00e8 un'espressione latina attribuita a Giulio Cesare.\nSi narra che queste siano state le ultime parole da lui pronunciate in punto di morte (Idi di marzo del 44 a.C.), mentre veniva trafitto dai congiurati, riconoscendo fra i suoi assassini il volto di Marco Giunio Bruto.\nStoria.\nSvetonio racconta che Cesare mor\u00ec sotto i colpi di ventitr\u00e9 pugnalate, avvolgendosi compostamente la tunica addosso ed \"emettendo un solo gemito al primo colpo, senza una parola\". Poi aggiunge: \"alcuni per\u00f2 hanno raccontato che, a Bruto che gli si avventava contro, egli disse: \u00ab\u03ba\u03b1\u1f76 \u03c3\u1f7a \u03c4\u03ad\u03ba\u03bd\u03bf\u03bd;\u00bb\" (ka\u00ec s\u1ef3 t\u00e9knon? = \"anche tu, figlio!\"). Cassio Dione, che scrive in greco, riporta le stesse parole. Da qui poi nasce la traduzione pi\u00f9 poetica (ma anche la pi\u00f9 conosciuta): \"T\u016b quoque, Br\u016bte, f\u012bl\u012b m\u012b!\" (\"Anche tu Bruto, figlio mio!\"). \nNell'opera \"Giulio Cesare\" di William Shakespeare, il dittatore cos\u00ec rivolge le sue ultime parole famose a Bruto, con un inserto in latino nel testo originale in inglese: \"\"Et t\u016b, Br\u016bte?\" Then fall, Caesar.\" (\"Anche tu, Bruto? Cadi, allora, Cesare.\")\nLa tradizione attribuisce a Bruto, dopo il cesaricidio, la pronuncia della frase \"Sic semper tyrannis!\" (\"Cos\u00ec sempre ai tiranni!\"). \nOccorre sottolineare che qui il termine \"f\u012blius\" non \u00e8 da prendere alla lettera, ma nel significato pi\u00f9 generico di persona cara o amata come un figlio. Bruto infatti non era sicuramente un figlio naturale di Cesare, n\u00e9 risulta che lo avesse adottato. Gli studiosi comunque, considerando che Cesare non nutriva particolare fiducia in Marco Giunio Bruto (per cui risulterebbe strano lo stupore di un tradimento), affermano che la frase sarebbe stata rivolta a un \u201cBruto\u201d diverso e avanzano il nome di Decimo Giunio Bruto Albino, che pure ebbe un ruolo determinante nella congiura ma che, a differenza dell'altro, era amato e protetto da Cesare: gli assegn\u00f2 come provincia la Gallia Cisalpina per il 43, il consolato per il 42 e lo iscrisse perfino nel suo testamento come secondo erede.\n Questo aneddoto \u00e8 riscontrabile anche nell'opera \"Vite Parallele\" di Plutarco. Infatti, nella \"Vita di Cesare\" afferma che egli si stava difendendo strenuamente, ma che, avendo visto anche Bruto estrarre un pugnale e prepararsi a colpirlo, allora \"si tir\u00f2 la toga sul capo e si lasci\u00f2 andare, o per caso, o perch\u00e9 spinto dagli uccisori, presso la base su cui stava la statua di Pompeo\". Plutarco aggiunge che fu cos\u00ec copioso il sangue che bagn\u00f2 la statua, che sembrava che anche l'antico nemico di Cesare stesse assistendo alla scena e ottenesse cos\u00ec la propria vendetta.\nGrammatica.\nLa celebre frase rappresenta anche un buon trucco mnemonico per ricordare alcune regole della grammatica latina:\nUso corrente.\nL'intera espressione o, pi\u00f9 spesso, la sola forma abbreviata \"tu quoque?\" (\"anche tu?\") sono oggi utilizzate nel significato originario di amara sorpresa per la fiducia mal riposta nello scoprire il tradimento di ideali e impegni solenni, o il venir meno a vincoli di riconoscenza, amicizia e parentela, oppure semplici comportamenti scorretti in persone ritenute fino ad allora immuni a tali comportamenti."}
{"id": "122672", "revid": "767487", "url": "https://it.wikipedia.org/wiki?curid=122672", "title": "La congiura degli innocenti", "text": "La congiura degli innocenti (\"The Trouble with Harry\") \u00e8 un film del 1955 diretto da Alfred Hitchcock in Technicolor, esempio di umorismo nero e ispirato al romanzo omonimo di Jack Trevor Story del 1950.\nSegna l'esordio di Shirley MacLaine ed \u00e8 la prima pellicola del regista con la colonna sonora di Bernard Herrmann.\nTrama.\nGli strambi abitanti del piccolo borgo di Highwater, nel Vermont, devono fare i conti con il fresco ritrovamento del cadavere di Harry Worp, che \u00e8 apparso nella collina che sovrasta il paese. Cosa farne del corpo, e cercare di architettare come e perch\u00e9 Harry \u00e8 stato ucciso costituisce la \"congiura degli innocenti\".\nTre dei personaggi principali del film credono in cuor loro di aver ucciso Harry. L'anziano Capitano Wiles \u00e8 sicuro di averlo ammazzato per errore con uno sparo del suo fucile mentre era a caccia; la sbarazzina Jennifer Rogers, ossia la moglie di Harry e madre del piccolo Johnny, crede che sia morto dopo averlo colpito con una bottiglia di latte una volta che lui era riuscito a rintracciarla; una zitella di mezza et\u00e0, la signorina Gravely, pensa che l'uomo sia morto a causa di un colpo inferto col tacco delle sue scarpe da trekking per difendersi dopo che questi, confuso e barcollante per il colpo ricevuto da Jennifer, l'aveva aggredita e trascinata in un cespuglio scambiandola appunto per la moglie.\nSam Marlowe, un giovane artista stravagante e di mente aperta riguardo all'evento, \u00e8 disposto ad aiutare i suoi amici e i vicini, visto che nessuno \u00e8 rimasto sconvolto dalla morte di Harry in particolare la moglie Jennifer. La giovane donna infatti non si sorprende affatto del capitano Wiles e di Miss Gravely che sono convinti di averlo ucciso accidentalmente, al contrario quasi ne \u00e8 contenta. Motivo di tanta indifferenza e del suo risentimento verso l'uomo sta nel fatto che Jennifer, vedova del primo marito ossia il padre di Johnny, qualche anno prima si era risposata con Harry che ne era il fratello e, la seconda notte di nozze durante la luna di miele, il neo-marito se n'era improvvisamente andato dall'albergo per poi far ritorno il mattino seguente. Jennifer si rese conto che, grazie anche ad una rivista dell'oroscopo da lui acquistata poco prima, l'uomo non se la sentiva di avere rapporti intimi con lei e fu cos\u00ec che, molto delusa, decise di lasciarlo immediatamente e troncare per sempre ogni rapporto con lui. Harry infatti aveva sposato Jennifer non per amore, ma solo per una questione di potere, approfittando anche del fatto che la giovane donna era in attesa di Johnny.\nNessuno dei personaggi principali vuole che il corpo venga ritrovato dall'autorit\u00e0, che nel paese \u00e8 impersonata dal freddo e serioso Vicesceriffo Calvin Wiggs, che si guadagna da vivere lavorando a cottimo; dapprima, nascondono il cadavere sotterrandolo e poi lo tirano fuori dal terreno in varie occasioni. L'ultima volta lo nascondono in una vasca da bagno.\nAlla fine, grazie alla perizia del medico del villaggio, viene stabilito che Harry \u00e8 morto per un infarto, senza che sia stato commesso alcun crimine. Nel frattempo Sam e Jennifer si innamorano, cos\u00ec come il Capitano e la signora Gravely. Sam riesce a vendere i suoi dipinti a un milionario di passaggio. L'artista si rifiuta di accettare soldi e invece chiede semplici regali per i suoi amici e per se stesso.\nProduzione.\nIl film venne prodotto e distribuito dalla Paramount Pictures e da Alfred Hitchcock. La casa produttrice, dopo i successi di \"La finestra sul cortile\" e \"Caccia al ladro\", lasci\u00f2 carta bianca al regista, approvando un budget da un milione di dollari.\nSoggetto.\nIl soggetto \u00e8 tratto da un breve romanzo inglese, comico-grottesco, di Jack Trevor Story che piacque al regista \"per il suo umorismo molto ricco\", come lui stesso racconta a Truffaut.\nSceneggiatura.\nDopo aver letto il romanzo nel 1950, quando era stato pubblicato in Inghilterra e negli Stati Uniti, il regista, prima di andare in Francia per girare \"Caccia al ladro\" lo affid\u00f2 a John Michael Hayes perch\u00e9 lo adattasse e nel mese di agosto il copione era pronto. Herman Citron, uno dei suoi agenti, senza citare il nome di Hitchcock, negozi\u00f2 l'acquisto dei diritti per 11.000 dollari.\nRiprese.\nIl film fu girato nel Vermont, a Barre e a Craftsbury Common fra l'ottobre e il dicembre del 1954.\nColonna sonora.\nLa colonna sonora fu composta dal maestro Bernard Herrmann. Il film sancisce l'inizio del sodalizio artistico Herrmann-Hitchcock. La colonna sonora \u00e8 ampia, dotata di forte tematismo che ricorre con la tecnica delle variazioni, distinguendo almeno quaranta brani. Nel film \u00e8 presente anche il brano Flaggin' the Train to Tuscaloosa, composta da Raymond Scott su testo di Mack David, canticchiata dal personaggio di Sam Marlowe.\nSecondo un commento di Roberto Pugliese su Cinema &amp; Cinema, per rendere il grottesco distacco dei protagonisti davanti al cadavere, la partitura \u00ab...lavora soprattutto sui timbri e sui ritmi: spezzetta continuamente i decorsi musicali, fa intraudire goffi accenni bandistici, usa legni e ottoni per prokofieviano sarcasmo, apre inaspettatamente parentesi liriche, accavalla i materiali musicali gli uni sugli altri in un preordinato caos (nel quale rientra anche la canzone \"Flaggin the Train to Tuscaloosa\" di Raymond Scott) e giunge molto vicino a quel rinnegamento della tonalit\u00e0 che a Hollywood non era certamente praticabile\u00bb\nAccoglienza.\nIl film fece un completo fiasco negli Stati Uniti dove la Paramount non era in grado di presentarlo nel modo dovuto; and\u00f2 piuttosto bene in Inghilterra e in Francia dove il pubblico aveva un senso dello humour abbastanza bizzarro per trovarlo divertente. Come spesso \u00e8 accaduto per i film di Hitchcock, ha costantemente acquistato reputazione col passare degli anni.\nTruffaut racconta che a Parigi era uscito in una piccola sala dei Champs-Elys\u00e9es dove doveva tentare la sua sorte una settimana o due e fece il tutto esaurito per sei mesi.\nAnalisi.\nL'intento di Hitchcock.\n\u00abQuesto film rispondeva al mio desiderio di stabilire un contrasto, di lottare contro la tradizione, contro gli stereotipi. Ne \"La congiura degli innocenti\" tolgo il melodramma dalla notte buia per portarlo alla luce del giorno.\u00bb\nHitchcock definiva \"La congiura degli innocenti\" \u00ab... il pi\u00f9 inglese dei suoi film americani\u00bb e infatti esso \u00e8 pieno di un curioso, impassibile humour inglese su argomenti che altri popoli pare prendano molto sul serio, come per esempio la morte.\nRiferimenti letterari.\nL'umorismo di questo film \u00e8 comparabile a quello di Jonathan Swift, Thomas de Quincey, Mark Twain.\nSecondo Rohmer e Chabrol \u00ab...il bambino del film, per il quale \"oggi \u00e8 domani perch\u00e9 ieri era oggi e domani sar\u00e0 ieri\" \u00e8 l'emulo di quel personaggio dell'umorista americano che non si ricorda pi\u00f9 tanto bene se, quella tale volta, fosse stato lui o il fratello gemello ad annegare nella vasca da bagno\u00bb.\nTematiche.\nIl regista sovverte ogni comportamento logico, le aspettative tradizionali.\nTecnica cinematografica.\n\u00abSenza dubbio nessuna delle sue opere risulta sobria quanto questa ed \u00e8 curioso come la scarsit\u00e0 di effetti contrasti con l'abbondanza del film precedente. A dire il vero, gli effetti voluti si riducono ad uno solo ed \u00e8 per giunta statico: gli enormi piedi e le calze rosse del cadavere inquadrato di scorcio.\u00bb\nDistribuzione.\nLa premiere mondiale si ebbe venerd\u00ec 30 settembre 1955 a Barre, la cittadina del Vermont dove era stato girato.\nDate di uscita.\nIl film usc\u00ec nei vari paesi in queste date:\nAlias:"}
{"id": "122675", "revid": "599013", "url": "https://it.wikipedia.org/wiki?curid=122675", "title": "Universit\u00e0 clandestina di Roma", "text": "Con il termine Universit\u00e0 clandestina di Roma si indica un corso clandestino di ingegneria organizzato dal matematico Guido Castelnuovo durante la seconda guerra mondiale, fra il 1941 ed il 1943, ideato per gli studenti ebrei di Roma.\nStoria.\nA seguito della promulgazione delle leggi razziali fasciste (1938 e anni seguenti) fu proibita la frequenza e la docenza nella scuola pubblica a studenti e insegnanti ebrei.\nNel 1938 le comunit\u00e0 israelitiche istituirono pertanto delle scuole speciali controllate da un commissario ariano, nominato dal Ministero dell'Educazione Nazionale.\nIl problema che si present\u00f2 successivamente \u2015 ulteriormente aggravato dall'impossibilit\u00e0 di studiare all'estero a causa della guerra \u2015 fu quello dell'inserimento di tali studenti all'universit\u00e0.\nL'occasione di offrire un'educazione universitaria ai giovani ebrei si concretizz\u00f2 nel 1941 allorquando Guido Coen, membro del comitato organizzatore delle scuole secondarie ebraiche, venne a conoscenza che l'Istituto Tecnico Superiore di Friburgo, in Svizzera, invitava i giovani a iscriversi ai suoi corsi di specializzazione tecnico-scientifica, puntualizzando la non obbligatoriet\u00e0 della presenza durante l'intero anno, quanto solamente agli esami finali.\nGuido Castelnuovo, dopo essersi accordato con il direttore dell'istituto, organizz\u00f2 dei corsi universitari clandestini di ingegneria, pi\u00f9 teorici rispetto a quelli dell'istituto di Friburgo, tuttavia ugualmente da questo riconosciuti.\nCome docenti Castelnuovo chiam\u00f2 i professori ebrei che avevano perso la cattedra a seguito delle suddette leggi razziali: la professoressa Maria Piazza, laureata in chimica e libero docente in mineralogia, l'architetto Angelo Di Castro, l'ingegner Giulio Supino professore di costruzioni idrauliche a Bologna ed il professor Vito Camiz, ingegnere e matematico allievo di Castelnuovo e libero docente di Tecnologia dei Materiali e Tecnica\ndelle Costruzioni.\nNon essendo sufficienti gli insegnanti appena citati, Castelnuovo chiam\u00f2 anche alcuni professori non ebrei, antifascisti, che si prestarono allo scopo: il professor Giulio Ugo Bisconcini, libero docente di Meccanica Razionale, il professor Raffaele Lucaroni, docente di geometria analitica e descrittiva e assistente di Castelnuovo e il professor Nestore Bernardo Cacciapuoti, docente di fisica.\nI corsi, chiamati discretamente \"Corsi Integrativi di Cultura Matematica\", iniziarono il giorno 1\u00ba dicembre 1941 con 25 iscritti. Il primo anno prevedeva le seguenti materie:\nPer il secondo anno (1942-43) furono istituite le seguenti materie:\nNel 1943, prevedendo una svolta negli avvenimenti politici, Castelnuovo scrisse una lettera al ministro dell'Educazione Nazionale con la quale gli si chiedeva di riconoscere in Italia gli esami sostenuti in Svizzera; nel frattempo, caduto il fascismo e insediatosi Pietro Badoglio alla presidenza del Consiglio e, successivamente, Ivanoe Bonomi, la lettera di Castelnuovo fu letta pi\u00f9 di un anno dopo la consegna dal nuovo ministro, il filosofo Guido De Ruggiero, che riconobbe agli studenti i due anni di corso frequentati e li riammise, nel 1944, nelle universit\u00e0 italiane."}
{"id": "122676", "revid": "1444886", "url": "https://it.wikipedia.org/wiki?curid=122676", "title": "Potenziometro", "text": "Il potenziometro \u00e8 un dispositivo elettrico equivalente ad un partitore di tensione resistivo variabile (cio\u00e8 a due resistori collegati in serie, aventi la somma dei due valori di resistenza costante, ma di cui pu\u00f2 variare il valore relativo), infatti una sua parte viene disposta in parallelo al carico utilizzatore.\nDescrizione e uso.\nIl potenziometro \u00e8 costituito da un cilindro isolante su cui \u00e8 fittamente avvolto un filo metallico con resistivit\u00e0 opportuna, mentre le due estremit\u00e0 sono connesse a due morsetti.\nLongitudinalmente al cilindro e da un'estremit\u00e0 all'altra, scorre un cursore recante un contatto strisciante sul filo, a sua volta collegato ad un morsetto.\nIn origine, i potenziometri erano utilizzati per misurare con precisione la tensione elettrica per confronto con una sorgente di riferimento. Il nome significa infatti letteralmente \"misuratore di potenziale elettrico\". Successivamente, il termine si \u00e8 esteso ad indicare l'impiego del dispositivo in applicazioni del tutto diverse dalla pura misura.\nCaratteristiche.\nQuesti dispositivi possono essere caratterizzati da diverse curve di corsa e quindi di come varia la resistenza al variare della regolazione, quali lineare, logaritmico e antilogaritmico, mentre per quanto riguarda la tolleranza sul valore nominale della resistenza totale, questa pu\u00f2 essere dell'ordine del \u00b120%, in quanto non \u00e8 importante tanto il rispetto del valore nominale quanto l'aderenza alla curva di corsa.\nPotenziometro lineare: funzionamento.\nNel caso in figura, si prende in esame un potenziometro lineare, ovvero dove la tensione di uscita \u00e8 legata linearmente a quella di ingresso attraverso un rapporto.\nQuest'ipotesi fa s\u00ec che si consideri la resistenza totale un resistore rettilineo di sezione S lunghezza totale formula_1 e resistivit\u00e0 formula_2 del tipo:\nformula_3\nIl dispositivo risulta quindi essere equivalente ad una coppia di resistenze in serie il cui valore totale \u00e8 costante, ma singolarmente variabili in base allo spostamento del \"puntatore\". Le singole sezioni sono esprimibili in funzione della resistenza totale nel modo che segue:\nformula_4\nformula_5\nformula_6\nformula_7\ndove:\nApplicando una differenza di potenziale alle estremit\u00e0 del potenziometro, per la legge di Ohm si ottiene una corrente elettrica pari a:\nformula_8\ndove \"V\" \u00e8 la tensione applicata.\nRimane verificata la condizione:\nformula_9\nLa tensione ai capi di formula_10 risulta essere, in prima grossolana approssimazione (considerando formula_10 un aperto), pari a:\nformula_12 \novvero:\nformula_13\nEffettuando le semplificazioni si nota che tutto \u00e8 esprimibile in funzione delle lunghezze dei tratti di resistori:\nformula_14\nMisura di potenziale: taratura.\nL'ipotesi precedente \u00e8 valida solamente se si considera nulla la corrente uscente attraverso il cursore.\nPer effettuare una misura di tensione si deve prima di tutto calibrare il potenziometro usando una sorgente nota con precisione, per esempio una pila campione. Per fare questo si colloca tra il cursore e la massa la sorgente campione con in serie un galvanometro.\nSi regola quindi il cursore fino ad azzerare la corrente. In tale condizione la tensione parziale del potenziometro \u00e8 perfettamente identica a quella della sorgente.\nPer effettuare la misura si sostituisce la sorgente incognita alla sorgente campione e si regola di nuovo il potenziometro per annullare la corrente.\nLe tensioni campione \"Vc\" e ignota \"Vx\" sono rispettivamente:\nformula_15 e formula_16\ncombinando le due si ottiene la formula generale del potenziometro:\nformula_17\nMigliorie apportabili: il buffer in cascata.\nIl potenziometro fin qui visto presenta tuttavia un problema: la resistenza vista dal generatore non \u00e8 la serie di R1 ed R2, ma la serie di R1 ed R2//RL, fatto che introduce una imprecisione non trascurabile nel considerare la tensione ai capi della resistenza di lavoro RL (circuito a valle). \nSi pu\u00f2 allora scegliere una configurazione del potenziometro leggermente diversa, che prevede la collocazione di un buffer tra il potenziometro ed il carico (circuito a valle). \nIl buffer, infatti, impone la tensione al carico pari a quella presente al suo morsetto invertente, senza tuttavia influenzare la corrente che scorre nel partitore R1-R2, in quanto offre una resistenza d'ingresso che idealmente \u00e8 infinita (circuito aperto), ma anche nei casi reali \u00e8 molto alta.\nAltri usi.\nIl potenziometro \u00e8 ampiamente usato in elettronica come partitore di tensione regolabile, in base al funzionamento descritto nella sezione precedente. Un altro uso \u00e8 come semplice resistenza variabile, utilizzando per questo solamente due terminali: il cursore ed una estremit\u00e0, facendolo funzionare come reostato.\nPer queste applicazioni si utilizzano potenziometri in cui \u00e8 molto pi\u00f9 pressante il fattore economico e di ingombro rispetto alla precisione. I potenziometri di uso comune sono in genere di tipo rotativo invece che lineare, ovvero il cursore \u00e8 mosso su un percorso circolare dalla rotazione di un albero, solitamente su un arco di 270\u00b0.\nIl materiale resistivo pu\u00f2 essere un filo metallico oppure una striscia di grafite o di plastica conduttiva, oppure un film di materiale conduttore depositato su un substrato ceramico.\nL'uso come partitore \u00e8 tipico dove si debba fornire valore in tensione ad un circuito, oppure dove si debba attenuare l'ampiezza di un segnale.\nUn uso per esempio si ha come rilevatore di posizione; una parte mobile agisce sul cursore linearmente o per torsione fornendo un valore di tensione proporzionale alla posizione. L'apporto dell'elettronica digitale permette modalit\u00e0 di azionamento alquanto raffinate, come ad esempio quella adottata dal costruttore Tektronix per il posizionamento della traccia sull'asse orizzontale su alcuni modelli di oscilloscopi tra i quali il 2465, semplice ma brevettata; consisteva in un potenziometro dotato di manopola con escursione 45\u00b0 a sinistra e 45\u00b0 destra, con richiamo al centro per mezzo di una molla; la velocit\u00e0 di spostamento della traccia era dipendente dal posizionamento angolare della manopola, ovviamente la funzione era svolta da un convertitore A/D.\nUn utilizzo classico \u00e8 nella regolazione di volume negli amplificatori audio.\nAi due estremi viene applicato il segnale audio in entrata e dal cursore viene prelevato il segnale attenuato.\nNel caso della regolazione del volume si preferisce usare potenziometri in cui la variazione del rapporto rispetto alla posizione non \u00e8 lineare ma logaritmica, per compensare la sensibilit\u00e0 logaritmica tipica dell'orecchio.\nIl termine \"lineare\" riferito ad un potenziometro pu\u00f2 essere equivoco tra i significati di risposta lineare posizione/resistenza e scorrimento lineare del cursore. Per eliminare l'equivoco si definiscono i potenziometri a funzione LOGARITMICA \"tipo A\", mentre i potenziometri LINEARI \"tipo B (per alcuni marchi di potenziometri vale il contrario, cio\u00e8 A=lineari, B=logaritmici)\". Esistono anche modelli logaritmici inversi, definiti \"tipo C\", usato in genere in abbinamento ad un \"tipo B\" nella regolazione del bilanciamento stereo.\nNei potenziometri di produzione americana e orientale con \"tipo A\" si indicano quelli a funzione logaritmica, mentre per \"tipo B\" quelli lineari.\nEsistono potenziometri rotativi di tipo \"multigiro\", in cui l'albero deve compiere pi\u00f9 di un giro, solitamente 5, 10 o 20, per andare da un estremo all'altro della corsa. Questa soluzione permette di variare con maggiore precisione la posizione. In questi dispositivi il cursore \u00e8 traslato linearmente da una vite solidale all'albero. Esistono nella forma di doppio potenziometro, ovverosia due potenziometri rotativi aventi identico valore, assemblati in modo coassiale con l'albero di comando in comune. Una meccanica pi\u00f9 complessa \u00e8 adottata quando necessiti una coppia di potenziometri coassiali regolabili indipendentemente, la soluzione consiste nell'utilizzo di un albero forato per comandare il potenziometro anteriore, un alberino di diametro minore rotante coassialmente all'interno dell'albero maggiore permette di agire sul potenziometro posteriore, l'azionamento indipendente \u00e8 effettuato tramite una coppia di manopole coassiali, solitamente di diametro diverso. Il diametro dell'albero nei potenziometri assiali differisce di pochi decimi di mm tra la produzione europea e la statunitense, dato che quest'ultima continua ad adottare lo standard in pollici.\nAnomalie di funzionamento.\nL'unica anomalia che pu\u00f2 verificarsi in un potenziometro nell'arco della sua vita operativa, \u00e8 costituita dalla \"rumorosit\u00e0\", termine adottato per indicare la perdita di linearit\u00e0 del materiale resistivo costituente la \"pista\" su cui scorre il contatto strisciante. Nel caso si tratti di un'apparecchiatura audio, l'anomalia \u00e8 percepibile durante l'azionamento del potenziometro, come vero e proprio rumore sovrapposto al segnale trattato; in apparecchiature di altro tipo, l'anomalia \u00e8 percepibile come instabilit\u00e0 del segnale controllato, l'esempio pi\u00f9 evidente \u00e8 nel comando di posizione di un segnale sullo schermo di un oscilloscopio, nei casi peggiori risulta impossibile posizionare il segnale in un punto preciso dello schermo. Se la causa \u00e8 dovuta alla polvere o al degrado del lubrificante presente sulla pista, in alcuni casi l'uso di specifici detergenti in formato spray, \u00e8 sufficiente a pulire la pista eliminando l'anomalia, nel caso invece il difetto risieda nel degrado del materiale costituente la pista resistiva, non \u00e8 possibile alcun intervento se non la sostituzione del potenziometro."}
{"id": "122678", "revid": "84184", "url": "https://it.wikipedia.org/wiki?curid=122678", "title": "Crotalaria spectabilis", "text": "Crotalaria spectabilis \u00e8 una pianta della famiglia delle Fabaceae presente nelle regioni tropicali.\nUsi.\nViene usata come medicinale nella preparazione del \"bush tea\".\nPu\u00f2 causare ipertensione polmonare anche grave nonch\u00e9 palatoschisi per assunzione da parte di animali gravidi. "}
{"id": "122679", "revid": "514736", "url": "https://it.wikipedia.org/wiki?curid=122679", "title": "Capi di Stato del Reich", "text": "I capi di Stato del Deutsches Reich si sono succeduti dal 1871 al 1945. La lista include i capi di Stato avvicendatisi nel corso delle seguenti forme di stato:\nImpero tedesco (1871-1918).\nNel 1871 venne proclamata la nascita di un nuovo Reich tedesco, costituito come l'unione di tutte le corone tedesche, con l'esclusione dell'Austria, Lussemburgo e del Liechtenstein. La presidenza della confederazione era assegnata al re di Prussia, che vantava cos\u00ec il titolo di Imperatore tedesco.\nRepubblica di Weimar (1919-1933).\nNel 1919 la Germania diventa repubblica. I vari sovrani del Reich vengono detronizzati. Il capo di Stato \u00e8 ora eletto e occupa l'ufficio di presidente.\nIl periodo conosciuto come Repubblica di Weimar \u00e8 caratterizzato da una forte instabilit\u00e0 politica, che porter\u00e0 nel 1933 alla fine della democrazia in Germania.\nGermania nazista (1933-1945).\nNel 1933 Adolf Hitler viene nominato Cancelliere: inizia cos\u00ec la dittatura nazista, che avr\u00e0 termine soltanto alla fine del secondo conflitto mondiale.\nGermania divisa.\nDal 1945 al 1949 la Germania fu divisa in quattro zone di occupazione, dopodich\u00e9 vennero a formarsi due distinte repubbliche: la Germania Est e la Germania Ovest."}
{"id": "122680", "revid": "2225", "url": "https://it.wikipedia.org/wiki?curid=122680", "title": "Quarto Potere", "text": ""}
{"id": "122686", "revid": "1318658", "url": "https://it.wikipedia.org/wiki?curid=122686", "title": "Il peccato di Lady Considine", "text": "Il peccato di Lady Considine, conosciuto in Italia anche con il titolo Sotto il capricorno, \u00e8 un film del 1949 diretto da Alfred Hitchcock e tratto dal romanzo \"Under Capricorn\" dell'autrice australiana Helen Simpson (1937).\nTrama.\n (dalla sceneggiatura)\nAustralia, 1831. L'elegante e nobile irlandese Charles Adare, in cerca di fortuna, giunge a Sydney con il cugino, nominato governatore. Al suo arrivo incontra un banchiere e un ricco imprenditore, Sam Flusky, disposto a prestargli denaro per l'acquisto di terreni.\nDurante una cena in casa di Flusky, Charles riconosce nella moglie di lui, Henrietta, un'aristocratica irlandese, amica di sua sorella Diana. Flusky ha un passato burrascoso. Era lo stalliere della famiglia di Henrietta e si era innamorato, ricambiato, di lei. Fu incriminato per l'omicidio del fratello di Henrietta, avvenuto in Irlanda, e fu condannato a sette anni da scontare nella colonia penale d'Australia. Henrietta lo segu\u00ec e dopo il suo rilascio si sposarono e si stabilirono a Sydney.\nMalgrado il grande amore, le differenze sociali, gli interessi, le abitudini cos\u00ec diverse hanno logorato i loro rapporti e il matrimonio \u00e8 in crisi. Henrietta \u00e8 depressa e alcolizzata. Il governo della casa \u00e8 affidato alla giovane cameriera Milly, che \u00e8 segretamente innamorata di Sam e favorisce la degradazione della padrona.\nCharles aiuta Henrietta a ritrovare la fiducia in se stessa e la gioia di vivere: la invita a riprendere il controllo della casa, a cavalcare, ad uscire, a comprare vestiti e a ritornare in societ\u00e0. Sam lo sostiene e si fa convincere a licenziare Milly. Tuttavia Charles comincia a innamorarsi di Henrietta. A un ricevimento del governatore, pur non avendo l'invito, accompagna Henrietta che per l'occasione ha ritrovato eleganza e splendore. Sam, ingelosito dalle insinuazioni di Milly, fa una scenata.\nIn un diverbio fra Charles e Sam, parte un colpo. Charles \u00e8 ferito gravemente, Sam \u00e8 accusato di tentato omicidio. Questo secondo reato potrebbe portarlo al patibolo. Henrietta allora \u00e8 costretta a rivelare l'oscuro segreto del suo passato: non Sam, ma lei spar\u00f2 a suo fratello. Sam per salvarla si addoss\u00f2 la colpa e la punizione.\nAffinch\u00e9 la deposizione dia avvio al processo contro Henrietta le autorit\u00e0 chiedono una dichiarazione di conferma da parte di Sam, ma egli si rifiuta di rilasciarla. In preda alla disperazione Henrietta ricomincia a bere e a soffrire di allucinazioni. Per caso per\u00f2 scopre che Milly, che \u00e8 stata riassunta, \u00e8 la causa dei suoi deliri: ha nascosto una testa mummificata nel suo letto e sta cercando di avvelenarla.\nSam \u00e8 arrestato e Henrietta si reca in citt\u00e0 per supplicare il governatore di intercedere per loro. Li raggiunge Charles, appena ristabilito, e davanti al governatore testimonia una versione dei fatti tale da scagionare Sam. Rinuncia al suo amore per Henrietta, lascia l'Australia e ritorna definitivamente in Irlanda.\nProduzione.\nFilm girato in Technicolor e in costume, fu il secondo, dopo \"Nodo alla gola\", prodotto dall'azienda dei soci Alfred Hitchcock e Sidney Bernstein, la Trasatlantic Pictures, e fu distribuito dalla Warner Bros.\nSoggetto.\nLa sceneggiatura \u00e8 di James Bridie e l'adattamento di Hume Cronyn.\nCast.\nPer la terza ed ultima volta, dopo \"Io ti salver\u00f2\" e \"Notorius\", Hitchcock chiama a interpretare la parte della protagonista, Lady Henrietta Considine Flusky, Ingrid Bergman, ormai diventata, anche per merito suo, una star molto famosa e costosa. Il regista dichiara a Truffaut: \"Ho commesso l'errore di pensare che avere Ingrid Bergman fosse la cosa pi\u00f9 importante per me\" e i costi cos\u00ec alti affrontati lo portarono al fallimento della casa produttrice, di cui era socio.\nLa parte del marito, ex stalliere, \u00e8 affidata a Joseph Cotten, lo zio Charlie de \"L'ombra del dubbio\".\nIl giovane aristocratico Charles Adare \u00e8 interpretato da Michael Wilding, che reciter\u00e0 nella parte dell'ispettore nel film successivo \"Paura in palcoscenico\".\nRiprese.\nLe riprese furono girate negli Elstree Studios di Londra, in cui il regista era tornato alla fine di marzo del 1948, dopo dieci anni di assenza.\nAlcune scene finali furono girate ad Hollywood negli studi della Warner Brothers: per il palazzo del governatore fu usata la facciata della Canoga Park High School. Nel novembre del 1948 il film era finito.\nPrima.\nLa prima del film si tenne l'8 ottobre 1949.\nCosti.\nCost\u00f2 2,5 milioni di dollari, fu un fallimento finanziario e determin\u00f2 la scomparsa della societ\u00e0 di produzione.\nCritica.\nIl pubblico e la critica si aspettavano un thriller e rimasero delusi trovando un melodramma romantico di impianto teatrale, triste, con pochissima azione e troppi dialoghi.\nHitchcock stesso nell'intervista concessa a Fran\u00e7ois Truffaut ammette di aver compiuto parecchi errori: cimentarsi con un film in costume, riprendere l'uso del piano sequenza sperimentato nel precedente \"Nodo alla gola\" che sottolineava ancora di pi\u00f9 il fatto che il film non era un thriller, averci messo troppo poco umorismo, essersi intestardito ad ottenere come protagonista Ingrid Bergman il cui ingaggio era costato moltissimo, infine aver scelto come collaboratori alla sceneggiatura scrittori poco adatti.\nTuttavia Jean Domarchi, in un articolo dal titolo \"Il capolavoro sconosciuto\" apparso su \"Les Cahiers du Cin\u00e9ma\" n. 39, dell'ottobre 1954, rivaluta il film e afferma che si tratta addirittura di un capolavoro. Anche Jacques Rivette ne \"La Gazette du Cin\u00e9ma\" n. 4 riabilita il film; e giudizio analogo viene espresso da Peter Bogdanovich.\nTemi.\n\u00c9ric Rohmer e Claude Chabrol riprendono e condividono le valutazioni espresse da questi critici secondo i quali il film ha un tono alto, \u201cmaestosa bellezza\u201d e \u201cnobilt\u00e0 letteraria\u201d. Riprende alcuni temi fondamentali della letteratura universale (Balzac, Goethe, Dostoevskij): il dilemma fra libert\u00e0 e morale, delitto e castigo, rigore morale, eccesso di rimorso e bisogno di confessione (il lungo monologo di Henrietta). Rimproverare al film di non essere un thriller significa non averne compreso la natura profonda: la tensione \u00e8 tutta interna alle relazioni fra i quattro personaggi principali, alla impossibilit\u00e0 reale di intendersi che si accumula e esplode in alcuni momenti come la scenata di gelosia o il ferimento di Charles, l'esibizione delle bottiglie di liquore vuote o il ritrovamento della testa di morto.\nClassicismo tropicale: Minyago Yugilla.\nIl palazzo di Sam Flusky, in cui egli abita insieme alla moglie Henrietta, porta un'iscrizione in lingua aborigena \"Minyago Yugilla\" che significa \"Perch\u00e9 piangi?\". Il cocchiere che vi conduce in carrozza Charles Adare, invitato dal padrone di casa a cena, commenta: \"C'\u00e8 qualcosa di strano in questo posto\".\nLa casa \u00e8 un edificio costruito secondo una concezione ibrida, tipica degli edifici coloniali: allo stile anglo-palladiano, popolare nell'impero britannico e negli Stati Uniti nel diciannovesimo secolo, riconoscibile nella hall centrale a pianta circolare si sovrappongono elementi architettonici indigeni. La tradizione delle case neoclassiche disegnate da John Nash fra il 1790 e il 1815, si mescola alle suggestioni esotiche dei bungalow indiani e cinesi, interpretati dallo spirito britannico in terra australiana: il portico aperto su tre lati della casa, a volte quattro, le colonne sottili di legno, la veranda.\nRiferimenti iconografici.\nLe parole dell'iscrizione ricordano quelle rivolte, il giorno successivo la morte di Cristo, dall'angelo a Maria Maddalena, giunta al sepolcro per piangerlo (\"Vangelo di Giovanni\", 20, 12-13).\nLa Maddalena, che adombra la figura di Henrietta, \u00e8 il simbolo dei peccatori penitenti e nell'iconografia religiosa \u00e8 rappresentata con i piedi nudi, il flagello, lo specchio in cui chi guarda non \u00e8 riflesso, i gioielli sparsi a terra. Tutte queste immagini sono presenti nel film. Hitchcock avrebbe potuto avere in mente i dipinti di Georges de la Tour: \"Maria Maddalena con la candela\" (1630-1635) e \"Maria Maddalena con lo specchio\" (1635-1645).\nTecnica cinematografica.\nAnche dal punto di vista tecnico il film ha grandi qualit\u00e0. Una maestria particolare \u00e8 dimostrata nell'uso del primo e primissimo piano. L'obiettivo della macchina da presa \u00ab\u2026 scruta, esplora, incide, addolcisce\u00bb il volto di Henrietta raccontandone l'anima. Basti un solo esempio. Verso la fine del film Henrietta semisvenuta per l'orrore di aver trovato nel letto una testa mummificata, vede Milly riporla in una scatola. Il regista ci d\u00e0 \u00abuna delle inquadrature in primo piano pi\u00f9 gravide di senso di tutta la storia del cinema\u2026 Henrietta socchiude una palpebra pesante e il suo volto esprime, in un solo istante, un tale lusso di sentimenti diversi (timore e controllo di s\u00e9, candore e calcolo, rabbia e rassegnazione) che la penna pi\u00f9 concisa spenderebbe diverse pagine per esprimere altrettanto\u00bb.\nCameo.\nHitchcock appare due volte: all'inizio durante una parata e poco dopo sui gradini del palazzo del governatore."}
{"id": "122692", "revid": "1226", "url": "https://it.wikipedia.org/wiki?curid=122692", "title": "Nemo propheta in patria sua", "text": ""}
{"id": "122701", "revid": "125878528", "url": "https://it.wikipedia.org/wiki?curid=122701", "title": "TV Koper-Capodistria", "text": "TV Koper-Capodistria \u00e8 un'emittente televisiva pubblica regionale slovena, del gruppo RTV Slovenija di Lubiana, con sede a Capodistria (Slovenia). Trasmette in lingua italiana e slovena.\nOpera nell'ambito del servizio pubblico radiotelevisivo transfrontaliero della macroregione costiera adriatica. Il suo bacino d'utenza comprende parte dei territori italiano, sloveno e croato. Svolge, unitamente a Radio Capodistria, il ruolo di emittente al servizio della comunit\u00e0 nazionale italiana in Slovenia ed in Croazia e di quella slovena e croata in Italia.\nNegli anni '70 e '80, per gli effetti della regolamentazione televisiva dell'epoca, fu di fatto una rete televisiva italiana in concorrenza diretta con la Rai, visibile su quasi tutto il territorio nazionale in qualit\u00e0 di emittente internazionale.\nStoria.\nDalla fondazione al 1989.\nIl 6 maggio 1971 inizia a diffondere le sue trasmissioni, quando in Italia non esistevano ancora le televisioni private via etere. Nel corso dello stesso anno anticipa i tempi e dallo storico canale 27 trasmette, a colori, programmi in lingua italiana. L'8 maggio 1971 parte il notiziario, il primo telegiornale in lingua italiana rivolto alla minoranza italiana; si conferma la prima televisione a colori visibile nella vicina Italia e inizia a espandersi rapidamente su gran parte del territorio italiano. Trasmette in diretta i Giochi olimpici del 1972, il Campionato mondiale di calcio 1974, il Campionato europeo di calcio 1976 e i Giochi olimpici del 1976.\nNegli anni settanta ed ottanta i programmi giornalieri di TV e radio Capodistria vengono pubblicati in Italia all'interno del \"Radiocorriere TV\", il settimanale ufficiale della Rai, edito da Rai Eri. In quel periodo il segnale di TV Koper-Capodistria, nelle zone italiane non raggiunte direttamente, veniva ripreso e ridiffuso - all'interno dei propri palinsesti - da varie emittenti private locali: Asco Radio Tv (Novara), Video Uno (Torino), TeleCitt\u00e0 (Genova), Uno Tv (La Spezia), TeleOrobica (Bergamo), Diffusione Europea (Padova), Sesta Rete (Bologna), TeleRegione (Firenze), Antenna Tre (Marche), Umbria Tv (Perugia), TeleCentro (Pescara), Video Uno (Roma), Voce del Lazio (Frosinone), NapoliTiv\u00f9 (Napoli) Tele Salerno 1 (Salerno), TeleCapoPalinuro (Cilento e golfo di Policastro), Tele Dauna (Taranto),\u00a0Video Levante (Taranto), TeleSpazio (Catanzaro), Telecolor (Catania) e Tele Ora (Palermo).\nNel 1975 gli studi televisivi dell'emittente ricevono la visita del presentatore televisivo Mike Bongiorno, notissimo presso il pubblico italiano, momentaneamente esiliato dalla Rai e sotto contratto con la Televisione della Svizzera Italiana. Mike vuole avviare una collaborazione con la rete istriana, ma viene poi ingaggiato dall'imprenditore milanese Silvio Berlusconi per lanciare l'emittente locale Telemilano 58. Fino alla nascita del network nazionale italiano Canale 5 (1980), la slovena TV Koper-Capodistria, la svizzera RTSI e la monegasca Telemontecarlo rappresentano l'unica vera alternativa ai tre canali della Rai.\nIl 10 febbraio 1976 viene trasmesso per la prima volta il programma in lingua slovena \"Odprta meja\", una trasmissione informativa dedicata alla minoranza slovena in Italia. Si sviluppa e rafforza il carattere minoritario dell'emittente capodistriana. La trasmissione \u00e8 realizzata dai giornalisti dell'agenzia \u00abAlpe Adria\u00bb di Trieste. \"Odprta meja\" da trasmissione settimanale diventa quotidiana e rappresenta l'embrione dal quale si sviluppa il programma regionale in lingua slovena. Quanto alla programmazione cinematografica, per la maggior parte si trattava di pellicole che in Italia non passavano (es. film di Petri, Rosi, Lizzani e Pasolini). Il palinsesto prevedeva un film a sera \u2014 quando Rai ne trasmetteva uno alla settimana \u2014 molto sport in diretta, informazione, documentari, musica, cartoni animati. I film erano trasmessi in lingua originale con sottotitoli su due righe, sopra sloveno e sotto italiano.\nIl 24 novembre 1987 RTV Koper-Capodistria entra nell'orbita Fininvest: rilevata dalla Ponteco la rete di frequenze per la diffusione dell'emittente istriana in territorio italiano, l'azienda milanese sigla un accordo (in vigore dal 1\u00ba gennaio 1988) per la gestione della raccolta pubblicitaria tramite la controllata Publitalia '80 sostituendosi alla Sipra (la concessionaria pubblicitaria della Rai che dal 2013 si chiamer\u00e0 Rai Pubblicit\u00e0).\nNel gennaio 1988 diventa il primo canale sportivo monotematico in Europa. In collaborazione con la milanese Fininvest dell'imprenditore Silvio Berlusconi (allora priva della diretta televisiva), la rete trasmette in primo luogo programmi sportivi, in particolare telecronache in diretta di tutti i pi\u00f9 importanti avvenimenti sportivi internazionali. Nel periodo berlusconiano il segnale venne parzialmente sdoppiato: sui ripetitori italiani vanno in onda le trasmissioni in lingua italiana mentre sui ripetitori sloveni, nella fascia oraria dalle 18 alle 19, vi \u00e8 una programmazione in lingua slovena, ma il resto della programmazione \u00e8 identica. Il primo evento sportivo trasmesso in diretta in Italia sono i Giochi olimpici invernali di Calgary (1988) e presto seguono le dirette del campionato italiano di calcio. Il pubblico sportivo sloveno e italiano era entusiasta. Nel corso dell'anno la Fininvest (tramite la controllata Elettronica Industriale) estende il segnale di Capodistria a tutte le regioni d'Italia, raggiungendo una copertura non dissimile dalle \"cugine\" Canale 5, Italia 1 e Rete 4. Nel 1989, per la prima volta, i collaboratori della rete scioperano, per un giorno, in seguito alla decisione della RTV Slovenija \u2014 maturata nel luglio di quell'anno \u2014 di sottrarre alla rete la diffusione delle immagini, sia in diretta sia in differita, dell'Eurovisione. Per effetto di questa decisione, Capodistria non pot\u00e9 trasmettere il Campionato mondiale di calcio 1990, svoltisi proprio in Italia.\nDal 1990 al 1999.\nNell'agosto 1990 entra in vigore la nuova legge italiana sull'emittenza radio-tv (Legge Mamm\u00ec); la norma, in regime di concessioni, regola il numero massimo di emittenti nazionali che un singolo editore pu\u00f2 possedere in Italia. Dal 16 ottobre 1990 la Fininvest, che gi\u00e0 da tempo vuole creare in Italia la prima televisione privata nazionale a pagamento, su gran parte delle frequenze italiane di Capodistria inizia a trasmettere TELE+2, sorella della prima tv a pagamento italiana TELE+1. Da quel momento il segnale dell'emittente istriana non viene pi\u00f9 irradiato da impianti situati in territorio italiano, ma rimane ricevibile solo nella Venezia Giulia, nel medio-basso Friuli e nel Veneto orientale, in quanto raggiunte dal trasmettitore sloveno collocato sul monte Nanos.\nNel 1993, dopo lo sciopero del 1989, i collaboratori dell'emittente scioperano una seconda volta (per tredici giorni) di fronte alla minaccia della RTV Slovenija di sopprimere buona parte delle ore giornaliere destinate alla programmazione in lingua italiana.\nNel 1995, con Radio Capodistria, diventa parte integrante del nuovo Centro Regionale RTV Koper-Capodistria. \u00c8 un nuovo impulso allo sviluppo, nell'ambito del servizio pubblico radiotelevisivo della Slovenia, dei suoi ruoli primari di televisione della Comunit\u00e0 Nazionale Italiana (CNI), di emittente che produce programmi regionali in lingua slovena, programmi per la minoranza slovena in Italia e la Tv pubblica nazionale RTV Slovenija. RTV Koper-Capodistria trasmette i suoi programmi su un'ampia area a cavallo di Slovenia, Italia e Croazia e diventa il pi\u00f9 importante e significativo polo televisivo informativo e culturale di riferimento frontaliero e transfrontaliero. Nel corso del 1995 viene avviato anche il rinnovamento tecnologico dell'emittente.\nNel 1999 la rete istriana ancora una volta anticipa i tempi ed abbatte i confini: in stretta collaborazione con la Rai Friuli-Venezia Giulia di Trieste e con il sostegno di tutte le organizzazioni rappresentative della minoranza italiana in Slovenia e Croazia e di quella slovena in Italia, d\u00e0 vita al progetto della Televisione Transfrontaliera che coinvolge anche il canale italiano in lingua slovena Rai 3 BIS FJK e Tv Slovenija3.\nDal 2000 ad oggi.\nNel 2001 RTV Koper-Capodistria festeggia i 30 anni di attivit\u00e0 televisiva e trasmette il programma \"30 anni di Tv\". Per l'occasione il Centro Regionale RTV realizza il libro \"I colori del Tempo\" denso di testimonianze dei maggiori collaboratori del passato della rete capodistriana.\nNel 2006, nello spirito della nuova collaborazione tra Slovenia e Italia, con il sostegno dei mezzi del Governo Italiano e della Regione Friuli-Venezia Giulia, tramite la collaborazione tra l'Unione Italiana e l'Universit\u00e0 Popolare di Trieste, inizia a trasmettere anche via satellite su tutta Europa tramite Eutelsat Hot Bird 13\u00b0est. \u00c8 un nuovo slancio alla crescita della rete Capodistriana e alla diffusione dei suoi programmi.\nIl 18 maggio 2010 ritorna a pieno titolo in Italia con la diffusione della sua programmazione su tutto il territorio nazionale tramite la piattaforma televisiva satellitare italiana Tiv\u00f9sat (canale 74 dell'LCN) operativa all'interno del satellite Eutelsat Hot Bird 13\u00b0est.\nLa sera del 22 novembre 2010, con lo spegnimento del segnale analogico in tecnica PAL (canali 27 e 58) diffuso dal monte Nanos, TV Koper-Capodistria transita nel DVB-T (digitale televisivo terrestre) sloveno all'interno del multiplex A/ovest. Il segnale digitale viene irradiato dai trasmettitori di monte Nanos, di Antignano e di Croce Bianca di Portorose, nel comune di Pirano. Con il passaggio tecnico dall'analogico al digitale l'emittente perdeva quote di ascolto importanti, per due ragioni: a) molti telespettatori non disponevano dei decoder Mpeg-4, non in uso nel territorio italiano; b) l'assegnazione LCN non era stata confortevole (in particolare per le persone anziane, abituate ad usare solo i primi nove tasti del telecomando).\nNel 2011 ricorrono i 40 anni dalla nascita della televisione di Capodistria e nel mese di giugno gli studi tv aprono al pubblico che pu\u00f2 visitarli. Viene stampato un pieghevole dal titolo \"40 anni Tv Koper-Capodistria\" all'interno del quale \u00e8 riportata una breve storia della tv.\nIl 4 luglio 2014 la presidente della Rai Radio Televisione Italiana, Anna Maria Tarantola, ha visitato la sede del canale accolta dal direttore generale della RTV Slovenija e dai responsabili dei programmi italiani del Centro Regionale RTV Slovenija.\nIl 10 marzo 2015 le redazioni dei programmi in italiano diffondono un appello a tutte le istituzioni interessate (Comunit\u00e0 Nazionale Italiana in Slovenia e Croazia, i rispettivi governi, il governo italiano e le strutture preposte della RTV Slovenija) in relazione alla possibilit\u00e0 che la diffusione del segnale satellitare (irradiato da Eutelsat Hot Bird 13\u00b0 est), possa essere posto in discussione per motivi di ordine economico. Nel comunicato si esprime la preoccupazione che, riducendosi l'ampiezza del segnale potrebbe ridursi anche il bacino d'utenza, in particolare in numerose aree dell'Istria, di Fiume, del Quarnero e della Dalmazia non coperte dal digitale terrestre.\nIl 1\u00ba luglio 2015 TV Koper-Capodistria e Euroregionenews.eu (agenzia friuliana di informazione) hanno concordato uno scambio per la reciproca promozione di contenuti editoriali tra le due realt\u00e0 al fine di creare sinergie per allargare la platea degli utenti in ambito transfrontaliero. L'accordo prende spunto da una \"compatibilit\u00e0 delle linee editoriali in funzione di una informazione e di una comunicazione orientate alla valorizzazione delle minoranze linguistiche slovena ed italiana e allo sviluppo di una sempre pi\u00f9 efficace cooperazione\".\nDal 10 giugno al 10 luglio 2016 trasmette, in diretta, tutti gli incontri dei Campionati europei di calcio disputati in Francia. Le telecronache non erano visibili n\u00e9 sul satellite diffuso dalla piattaforma tivusat n\u00e9 sullo streaming online per motivi di diritti trasmissivi. Il 18 giugno 2016 l'emittente ha festeggiato i 45 anni dall'inizio dei programmi in lingua italiana e con l'occasione \u00e8 stata organizzata la \"Giornata delle porte aperte di TV Koper-Capodistria\" che ha previsto, tra l'altro, la visita guidata agli studi della televisione e della radio, seguita dall'incontro con gli ex dipendenti.\nIl 9 novembre 2019 sono state interrotte le trasmissioni satellitari di radio e TV su Hotbird di Eutelsat. Non disponendo delle risorse finanziarie necessarie, l'azienda \u00e8 stata costretta a non prorogare ulteriormente la validit\u00e0 del contratto di noleggio del canale.\nIl 20 agosto 2020 sono riprese le trasmissioni satellitari di radio e TV su Eutelsat 16 gradi Est frequenza 11.678\u00a0MHz, polarizzazione orizzontale, velocit\u00e0 del segnale: 30,000 MSym / s, Standard: DVB-S2, Modulazione: 8PSK, che copre tutta l'Europa, in chiaro.\nIn una conferenza stampa, trasmessa gioved\u00ec 6 maggio 2021 in diretta, anche sulla piattaforma digitale e sulle reti sociali, TV Capodistria ha celebrato i suoi 50 anni d'attivit\u00e0. L'8 maggio 1971 andava in onda, infatti, il primo telegiornale dallo studio capodistriano. In agosto sono continuate le celebrazioni con un concerto, intitolato \u201cC\u2019eravamo tanto amati\u201d, il primo mezzo secolo dalla fondazione svoltosi all\u2019Auditorio di Portorose.\nPalinsesto.\nFino al 30 aprile 2015 i programmi iniziavano alle 13:55 e terminavano alle 01:00 circa. Dalle 01:00 alle 07:30 andava in onda l'InfoCanale, pagina multimediale che trasmetteva a rotazione notizie, informazioni meteo, informazioni sulla viabilit\u00e0 e la presentazione dei programmi giornalieri di Tv e Radio Capodistria. Le riprese video avvenivano tramite due webcam: una posizionata sulla punta dell'antenna di Radio Capodistria e una collocata nello studio 01 dell'emittente con audio in diretta da Radio Capodistria.\nDal 1\u00ba maggio 2015 le trasmissioni iniziano alle 13:45 con la presentazione dei programmi della giornata, mentre l'InfoCanale non viene pi\u00f9 trasmesso. Nella fascia oraria gi\u00e0 occupata dal citato servizio informativo viene ora diffusa, tramite webcam, un'immagine mobile del centro storico di Capodistria, che ritrae tra l'altro il campanile della Cattedrale dell'Assunta. Sullo sfondo si notano il comune sloveno di Ancarano, confinante con l'Italia e la collina di Semedella. All'immagine della webcam \u00e8 associato un pannello in sovraimpressione che riporta un orologio analogico con data e giorno, temperatura della citt\u00e0 e del mare, logo della tv e le informazioni per contattare la tv stessa. In orizzontale scorrono, alternandosi, i programmi della giornata di tv e radio Capodistria con sottofondo musicale, in simulcast, di quest'ultima.\nLa rete dedica ogni giorno dalle 18:00 alle 19:00 un primo spazio alle trasmissioni in lingua slovena costituito da un programma dedicato alla vita e alla cultura istriana seguito dal meteo \"Vreme\" e dal notiziario \"Primorska Kronika\". Al termine della seconda serata vi \u00e8 un secondo spazio in lingua slovena con la messa in onda del notiziario \"Primorska Kronika\" e del TDD FJK (TGR regionale del Friuli-Venezia Giulia) in lingua slovena prodotto dalla redazione slovena di Rai Friuli-Venezia Giulia di Trieste.\nIn occasione della copertura in diretta di eventi speciali l'apertura della programmazione viene anticipata (per esempio il Concerto di Capodanno di Vienna).\nDalla nascita della Tv e fino al mese di marzo 2015, il protagonista della sigla di apertura e chiusura dei programmi era il \"pastorello o ragazzo con il flauto\" (opera scultorea del maestro sloveno Zdenko Kalin), che rappresenta da sempre il logo aziendale dell'Ente pubblico RTV Slovenija, accompagnato dalle note dell'inno nazionale sloveno.\nProgrammi in lingua italiana.\nSpeciali in lingua italiana:\nTelegiornali.\nLa redazione italiana di TuttOggi cura inoltre tre programmi di approfondimento settimanale:\nCome servizio di Tv transfrontaliera, trasmette la diretta alle 14:00 il TGR Friuli-Venezia Giulia prodotto dalla sede Rai regionale di Trieste seguita da dieci minuti di notizie, in differita, del canale satellitare paneuropeo EuroNews, in lingua italiana. Verso la mezzanotte viene proposto il telegiornale regionale della Rai, in lingua slovena, TDD Furlanija-Julijska Krajina delle ore 20:30 in onda su Rai 3 BIS FJK).\nCaratteristica di Tv Koper-Capodistria \u00e8 la messa in onda del segnale orario prima dell'inizio dei notiziari italiani e sloveni, comune tra l'altro anche sulle altre reti pubbliche: la slovena TVSLO1, la croata HRT1, e le tedesche Das Erste e ZDF.\nIl 12 settembre 2016 sono stati completamente rinnovati lo studio, la grafica, le sigle e gli stacchi musicali del Tg \"TuttOggi\" e delle altre trasmissioni informative mentre la rubrica delle previsioni del tempo, collocata anche all'interno del Tg TuttOggi, precedentemente chiamata \"Il tempo\", \u00e8 stata rinominata \"Meteo\".\nSport.\nLarga parte del palinsesto \u00e8 dedicata allo sport. Le trasmissioni sportive autoprodotte sono:\nL'emittente trasmette inoltre, in diretta e in differita, i campionati mondiali di sci alpino, di sci di fondo, di salto con gli sci, di pallamano maschile, di biathlon nonch\u00e9 i campionati di calcio e di pallacanestro sloveni.\nCollaboratori principali.\nConduttori dei telegionali.\nTuttOggi.\nGianni Lacovich, Damian Fischer, Ezio Giuricin, Rafael Karioli\u010d, Flavio Dessardo, Massimo Seppi, Silvia Stern, Daniele Kova\u010di\u0107.\nPrimorska Kronika.\nSabina Francek Ivovi\u0107, Simona Horvat, Helena Florenin Pasinato, Branko Vrabec.\nProgrammi del passato.\nCartoni animati.\nAll'interno de \"L'angolino dei ragazzi\" andavano in onda disegni e pupazzi animati:\nNel corso della programmazione dedicata ai ragazzi \u00e8 andato in onda anche il programma \"Quel pazzo pazzo mondo dei cartoni animati\" condotto da Gian Bertacco.\nAnnunciatrici.\nLe signorine buonasera di TV Koper-Capodistria hanno annunciato i programmi fino alla fine del 1987 anno in cui inizi\u00f2 la collaborazione con Fininvest che trasform\u00f2 l'emittente, per circa un biennio, in tv sportiva in grado di trasmettere le telecronache dirette che le tre televisioni della holding italiana ancora non avevano.\nAnnunciatrici che via via sono apparse in video:\nGli annunci avvenivano in diretta all'inizio, durante e alla fine della programmazione giornaliera. Le signorine buonasera apparivano in primo piano con alle spalle uno sfondo di colore grigio."}
{"id": "122703", "revid": "78273", "url": "https://it.wikipedia.org/wiki?curid=122703", "title": "TV Koper Capodistria", "text": ""}
{"id": "122705", "revid": "599013", "url": "https://it.wikipedia.org/wiki?curid=122705", "title": "Caldaia (riscaldamento)", "text": "Una caldaia, in un impianto di riscaldamento, \u00e8 l'apparecchiatura che realizza il passaggio di calore, per mezzo di combustione, a un liquido senza che avvenga la sua ebollizione, con lo scopo poi di distribuirlo opportunamente a un ambiente tramite l'impianto stesso.\nSe invece tale apparecchiatura causa il cambiamento di stato dell'acqua da liquido ad aeriforme, in modo continuo e in condizioni controllate, viene meglio definita generatore di vapore tipicamente usata in accoppiamento alle turbine per la produzione di energia elettrica.\nStoria.\nParte dell'evoluzione delle caldaie \u00e8 dovuta all'evoluzione dei combustibili.\nDal legno dei primordi, verso il XVIII secolo si \u00e8 passati al carbone, rimasto per 150 anni il combustibile principe; la combustione avveniva nel focolare, sostanzialmente una griglia su cui veniva posto il combustibile solido in modo pi\u00f9 o meno meccanizzato e da cui venivano evacuate le ceneri, anch'esse in modo pi\u00f9 o meno meccanizzato.\nNel XX secolo il carbone \u00e8 stato gradualmente soppiantato dai combustibili liquidi; ci\u00f2 ha richiesto la sostituzione del focolare con un apparato capace di iniettare miscele combustibile liquido - comburente gassoso nella \"camera di combustione\".\nTali dispositivi sono detti bruciatori.\nOggigiorno la maggior parte dei bruciatori e della caldaie domestiche funzionano a gas metano. Il gasolio e i combustibili solidi sono banditi, tramite la restrizione dei parametri della combustione \"Rendimento\" e \"NOx\", in molte regioni italiane.\nCostruzione.\nNella caldaia si distinguono essenzialmente:\nClassificazione.\nCome visto, si possono classificare le caldaie secondo:\nSi possono inoltre classificare per:\nCaldaie per usi civili.\nNegli usi civili le caldaie si distinguono in base alla potenza termica nominale (Pn). Un altro parametro che compare tra i dati di targa delle caldaie \u00e8 la portata termica nominale, pi\u00f9 correttamente esplicabile come potenza termica calcolata al focolare considerando il potere calorifico inferiore del combustibile. Il rapporto tra la potenza termica nominale e la portata termica nominale d\u00e0 il rendimento della caldaia al 100% della potenza.\nPer gli appartamentini condominiali con riscaldamento autonomo, in considerazione dei ridotti spazi per la posa in opera di caldaie di altro tipo, \u00e8 invalso, anche per effetto della crescente metanizzazione in atto sul territorio nazionale, l'uso di caldaie del tipo murale.\nCaldaie murali.\nSono generalmente realizzate con uno scambiatore in acciaio e consentono la necessaria compattezza dimensionale; gli scambiatori in questi tipi di caldaia sono in acciaio austenitico, atto a resistere alle temperature di fiamma e alla corrosione legata al processo di combustione. Questo tipo di generatore di calore \u00e8, in alcuni casi, dotato di bollitore di ridotte dimensioni per la produzione di acqua calda sanitaria e alta capacit\u00e0 di scambio e, in altri casi, di scambiatore sanitario a scambio rapido, a forma di bollitore a serpentina di piccole dimensioni, detto \"boilerino\" o scambiatore a piastre (produzione di acqua calda di tipo istantaneo).\nLe caldaie murali si suddividono in tre tipi:\nAnche per effetto della normativa vigente (D.P.R. n. 74/2013, Legge n. 10/91), tendente anche a garantire la sicurezza relativamente allo scarico dei prodotti di combustione, il mercato italiano si \u00e8 andato evolvendo verso l'installazione di caldaie a camera stagna a tiraggio forzato. In questa caldaia la combustione avviene in una camera chiusa (stagna) rispetto all'ambiente circostante, ci\u00f2 comporta la necessit\u00e0 di prelevare aria comburente dall'esterno tramite apposite condotte, con conseguente necessit\u00e0 di dotare la caldaia stessa di un elettroventilatore con funzione di prelievo dell'aria esterna e per forzare (tiraggio forzato) l'espulsione dei prodotti di combustione verso il camino che li disperde.\nSe da un lato quest'ultimo tipo di caldaia garantisce la sicurezza rispetto al travaso di gas di combustione all'interno degli ambienti, dall'altro fa insorgere problematiche legate allo scarico dei prodotti della combustione e alle relative condotte di fumisteria, che risultano in pressione e che devono garantire (anche nel tempo) la tenuta.\nLe caldaie murali possono essere per installazione interna o per installazione esterna in appositi armadi di contenimento.\nUn'evoluzione tecnica di questo tipo di caldaia si \u00e8 avuta con l'introduzione sul mercato nel 1989 delle caldaie a condensazione dal costruttore Junkers. Questo tipo di generatore di calore ha la caratteristica di recuperare il calore di condensazione ed \u00e8 pertanto caratterizzato da rendimenti termici eccezionali, oltretutto con un'emissione di ossido di carbonio e di altri residui pericolosi assai contenuto. Queste caldaie sono quasi sempre del tipo a tiraggio forzato con combustione realizzata premiscelando l'aria al combustibile e rappresentano il futuro nella realizzazione di generatori di calore.\nCaldaie a basamento.\nQuesto tipo di caldaia, assai pi\u00f9 ingombrante rispetto alla precedente, \u00e8 generalmente dotata di bollitore ad alta capacit\u00e0, che richiede per la sua collocazione i necessari spazi; pu\u00f2 essere del tipo a camera aperta o a camera stagna. Generalmente le caldaie a camera aperta vengono installate in un locale adibito a centrale termica, mentre nel caso di collocazione all'interno dell'unit\u00e0 abitativa per effetto della normativa di sicurezza vigente si provvede all'installazione di caldaie a camera stagna. \nLa superiore capacit\u00e0 del bollitore garantisce una maggiore possibilit\u00e0 di utilizzo contemporaneo di pi\u00f9 punti di prelievo di acqua calda sanitaria.\nLo scambiatore di questo tipo di caldaia pu\u00f2 essere in acciaio, in lega di alluminio o alluminio-silicio (es. nelle caldaie murali) o a elementi di ghisa.\nPer il funzionamento a combustibile liquido (gasolio) o solido (legno o pellet), data la conformazione diversa della camera di combustione, la struttura \u00e8 generalmente realizzata in acciaio con bollitore incorporato o meno, in funzione delle esigenze dello stabile.\nPer il civile (salvo usi particolari), le caldaie sono generalmente a tubi di scarico con temperature di funzionamento inferiori a 100\u00a0\u00b0C.\nIl mercato negli ultimi anni ha subito una brusca accelerata, sia per effetto delle normative di sicurezza e risparmio energetico, sia per una evoluzione tecnologica relativa al controllo della combustione e alla termoregolazione. Le soluzioni che offre il mercato sono le pi\u00f9 disparate. Si tratta in questo caso di adottare la migliore tecnologia in funzione degli ambienti da riscaldare, degli spazi a disposizione, del tipo di distribuzione e della tipologia di impianto che si intende realizzare.\nCaldaia a fiamma inversa.\nLa \"caldaia a fiamma inversa\" \u00e8 un tipo di caldaia a biomassa, dove la fiamma si sviluppa verso il basso.\nLe caldaie a legna a fiamma inversa sono di tre tipi: \nIn quest'ultimo caso, a caldaia in esercizio e con elettroventilatore acceso anche aprendo lo sportello non esce fumo.\nUno dei suoi vantaggi \u00e8 che vi si pu\u00f2 riempire tutto il focolare di legna, senza che venga bruciata tutta insieme. Man mano che la legna viene consumata dal fuoco, scende verso il basso. Una carica di legna viene consumata in alcune ore ed \u00e8 opportuno accumularne il calore prodotto in un proporzionato accumulatore termico inerziale (cosiddetto \"puffer\"), anche perch\u00e9 per tutelare l'integrit\u00e0 delle caldaie a legna da condense e incrostazioni corrosive \u00e8 fondamentale consumare la carica della legna senza soste; altra importante funzione dell'accumulatore termico inerziale \u00e8 quella di rilasciare calore all'impianto di riscaldamento a intermittenza e a una temperatura pi\u00f9 bassa di quella di lavoro della caldaia a legna, che \u00e8 superiore ai 70\u00a0\u00b0C. Lo scambio di calore in queste caldaie \u00e8 di solito molto efficiente perch\u00e9 sono equipaggiate di vari dispositivi, tra cui regolatori di tiraggio termomeccanici, apparato di controllo della temperatura fumi elettronico, ecc.\nRischi.\nI rischi solitamente associati alle caldaie/bollitori di acqua a tiraggio naturale sono i rischi da ostruzione della canna fumaria. Quando il tiraggio della suddetta canna venga meno, per esempio a causa di nidificazione sulla zona posta all'uscita dei fumi da parte di volatili, il condotto accumuler\u00e0 pressione fino a scaricarla nell'ambiente in cui \u00e8 installato il generatore, causando intossicazione da monossido di carbonio (CO) alle persone che sostino nei pressi del generatore. Esistono termostati posti sullo scarico fumi, che intervengono nel caso in cui vi sia rigurgito dei prodotti della combustione e quindi innalzamento della temperatura allo scarico spegnendo il bruciatore.\nI rischi associati a caldaie a tiraggio forzato, con bruciatore atmosferico o premiscelato, derivano invece solitamente da mancanza di manutenzione. In particolar modo le recenti caldaie a condensazione per uso domestico richiedono una scrupolosa manutenzione annuale. Nel caso estremo in cui un bruciatore non venga aperto per pi\u00f9 anni, la guarnizione flangia che separa la camera stagna dall'interno del bruciatore pu\u00f2 cedere (a causa del calore) lasciando fuoriuscire i prodotti della combustione o addirittura le fiamme che andranno a danneggiare gravemente l'apparecchio. \u00c8 assai difficile che una situazione del genere possa degenerare in un incendio, in quanto le prime \"vittime\" del fuoco all'interno della camera stagna sarebbero i cablaggi che collegano alla scheda principale gli organi di regolazione e sicurezza. Mancando anche solo uno di questi collegamenti, l'elettrovalvola di adduzione gas sarebbe istantaneamente chiusa. \u00c8 pertanto assolutamente sconsigliabile far passare un intervallo di tempo superiore ai 12 mesi tra una manutenzione ordinaria e un'altra."}
{"id": "122706", "revid": "135224", "url": "https://it.wikipedia.org/wiki?curid=122706", "title": "Dente dell'epistrofeo", "text": ""}
{"id": "122712", "revid": "767487", "url": "https://it.wikipedia.org/wiki?curid=122712", "title": "Io ti salver\u00f2", "text": "Io ti salver\u00f2 (\"Spellbound\") \u00e8 un film del 1945 diretto da Alfred Hitchcock.\nTrama.\nLa dottoressa Costanza Petersen lavora in una clinica psichiatrica (\"Green Manors\", ossia \"Villa Verde\") diretta dal dottor Murchison, che sta per andare in pensione anticipata a causa di un esaurimento nervoso e che dev'essere sostituito dal dottor Antonio Edwardes. Il dottore che arriva alla clinica, tuttavia, si scoprir\u00e0 essere John Ballantyne, un giovane che soffre d'amnesia e che si sospetta sia l'assassino del vero dottor Edwardes.\nJohn Ballantyne \u00e8 affetto da una strana fobia a seguito della quale perde i sensi ogni volta linee scure parallele su fondo bianco. La dottoressa Petersen s'innamora di lui e cercher\u00e0, anche con l'aiuto del dottor Brulov, suo vecchio professore di psicanalisi, di rivelarne l'identit\u00e0 e di scoprire l'assassino del dottor Edwardes.\nProduzione.\nLa creazione del film gener\u00f2 un'aspra discussione tra il regista e il produttore, David O. Selznick. Selznick aveva firmato un contratto con Hitchcock e voleva che egli girasse un film basato sulle conoscenze di Selznick stesso nell'ambito della psicoanalisi. In pi\u00f9, il produttore port\u00f2 la sua psichiatra sul \"set\" per avere consigli tecnici. La donna e Hitchcock ebbero frequenti scontri. Hitchcock, in pi\u00f9, chiese all'artista Salvador Dal\u00ed di rappresentare graficamente alcune scene di carattere onirico, che per\u00f2 non piacquero a Selznick.\nBench\u00e9 si sia fatto uso della maggior parte delle immagini di Dal\u00ed, fu tagliata una sequenza onirica in cui Ingrid Bergman si trasformava in una statua della dea Diana. La pellicola di questa scena \u00e8 andata perduta; ce ne restano tuttavia alcune immagini. Nel progetto originario la scena del sogno doveva durare circa 20 minuti e comprendere anche una scena in una sala da ballo con dei pianoforti sospesi e delle figure immobili che fingevano di danzare, ma non fu girata.\nHitchcock defin\u00ec il film \u00ab...una storia di caccia all'uomo presentata in un involucro di pseudo-psicanalisi\u00bb.\nRegia.\nSequenze oniriche.\nHitchcock voleva un modo nuovo di rappresentare i sogni: non pi\u00f9 \u00ab...la nebbia che confonde i contorni delle immagini\u00bb o \u00ab... lo schermo che trema\u00bb, ma \u00ab...tratti netti e chiari\u00bb, contorni taglienti e immagini piene di luce, come nei quadri di Salvador Dal\u00ed e di Giorgio de Chirico.\nDal\u00ed fa derivare alcune immagini surrealiste del sogno dai film che aveva realizzato a Parigi con Luis Bu\u00f1uel, \"Un chien andalou - Un cane andaluso\" e \"L'\u00e2ge d'or\".\nLa pistola.\nNel finale la canna della pistola diretta verso la protagonista ruota di mezzo giro e punta direttamente contro lo spettatore. Nel libro \"Il cinema secondo Hitchcock\", di Fran\u00e7ois Truffaut, il regista spiega che per girare quella scena si dovette costruire una gigantesca mano finta da posizionare di fronte alla macchina da presa: ottenere lo stesso effetto proporzionale con una mano vera non sarebbe stato possibile a causa dei limiti del movimento di un braccio umano: durante la rotazione la pistola si sarebbe avvicinata significativamente alla macchina da presa, impedendo cos\u00ec una corretta continuit\u00e0 nella messa a fuoco dell'immagine. Nel suo libro divulgativo \"Curar nevrotici con la propria autoanalisi\" il celebre psicanalista italiano Cesare Musatti cita il caso di una persona per la quale questo episodio cinematografico aveva rappresentato il segno scatenante di una situazione di forte disagio psicologico, innescando per analogia un profondo senso di colpa.\nSoggetto.\nIl film fu adattato da Angus MacPhail e Ben Hecht dal romanzo \"La casa del dottor Edwardes\" di Francis Beeding.\nCast.\nCameo.\nAl 40\u00ba minuto del film il regista esce dall'ascensore dell\"'Empire Hotel\" fumando una sigaretta con una custodia di violino.\nRiprese.\nLe riprese ebbero luogo fra il luglio e l'ottobre del 1945.\nColonna sonora.\nLa colonna sonora del film \u00e8 di Mikl\u00f3s R\u00f3zsa; notevole l'uso pionieristico del theremin.\nDistribuzione.\nLa prima si ebbe il 28 dicembre 1945.\nPromozione.\nLa realizzazione dei manifesti per l'Italia fu affidata al pittore cartellonista Anselmo Ballester.\nTagline.\n\"The maddest love that ever possessed a woman\" (\"L'amore pi\u00f9 pazzo che abbia mai posseduto una donna\").\nAccoglienza.\nIl film ebbe un grande successo di pubblico e di critica.\nIncassi.\nEra costato un milione e mezzo di dollari e ne frutt\u00f2 sette al produttore: nel giro di poche settimane aveva gi\u00e0 reso otto volte il suo costo.\nCritica.\nFran\u00e7ois Truffaut dichiara che non gli \u00e8 piaciuta granch\u00e9 la sceneggiatura, che si aspettava un film folle, delirante e invece ha trovato un film troppo logico e razionale, con molti dialoghi, e che al confronto con gli altri film del regista manca un po' di fantasia e inoltre che Gregory Peck non \u00e8 un attore hitchcockiano. Sottolinea alcune soluzioni cinematografiche molto efficaci: ad esempio l'idea dell'amore come colpo di fulmine rappresentato dalle sette porte che si aprono dopo il primo bacio fra i due protagonisti; la serie d'inquadrature, inferriate e primissimi piani della protagonista, che raccontano l'arresto del presunto assassino.\nRohmer e Chabrol lo considerano \u00ab...un grande film d'amore dove la donna intesa come angelo custode assume il ruolo protettore e materno... di confessore e di salvatrice\u00bb.\nTematiche trattate e analisi.\nNella psicanalisi Hitchcock ritrova i suoi temi preferiti, la colpa e la confessione.\nIl film inizia con il testo seguente: \nIl dottor Brulov, nello spiegare a John Ballantyne i motivi della sua amnesia, afferma:\nLe linee parallele, il colore bianco ossessionano il protagonista: righe fatte dalla forchetta sulla tovaglia, righe bianche e nere della vestaglia, rotaie, righe in rilievo nella coperta; bianco \u00e8 il latte con il bromuro, bianca \u00e8 la neve che cade, bianchi e neri i segni lasciati dagli sci sul pendio in discesa; i significati profondi del sogno sono nascosti in occhi tagliati, carte da gioco, spiovente del tetto.\nCon eccessiva semplificazione il film propone una situazione di amnesia profonda che pare alla fine completamente risolta dopo aver rivissuto la situazione sul campo di sci e ricordato l'episodio dell'infanzia. Tuttavia proprio perch\u00e9 il film propone una \"guarigione\" completa dall'amnesia non \u00e8 possibile che il protagonista alla fine ricordi distintamente la sequenza di fatti che hanno portato all'incidente ma non citi minimamente punti importanti e non traumatici come l'identit\u00e0 dell'assassino e il litigio precedente al ristorante di New York."}
{"id": "122714", "revid": "125491002", "url": "https://it.wikipedia.org/wiki?curid=122714", "title": "Tinto Brass", "text": " \nBiografia.\nLa giovinezza.\nBrass nasce a Milano nel 1933 in una modesta famiglia goriziana di remote origini austriache, nipote per parte di padre del pittore Italico Brass, ma cresce a Venezia, dove s'era stabilito al seguito della famiglia poco tempo dopo. Iscrittosi alla facolt\u00e0 di giurisprudenza presso l'Universit\u00e0 degli Studi di Padova nel 1951, quattro anni pi\u00f9 tardi ottenne il nulla osta per quella di Ferrara, dove si laure\u00f2, nel 1957, con una tesi sui \"Rapporti di lavoro con imprese della produzione cinematografica\", e come relatore Carlo Lega.\nAppassionato infatti di cinema pi\u00f9 che di diritto, sul finire degli anni cinquanta trascorse un biennio come archivista presso la \"Cin\u00e9math\u00e8que\" di Parigi, in Francia, dove ebbe cos\u00ec modo d'avvicinarsi agli ambienti della nascente \"Nouvelle Vague\", per poi tornare in Italia come aiuto-regista di Alberto Cavalcanti.\nGli esordi cinematografici.\nGi\u00e0 assistente di maestri del cinema come Roberto Rossellini e Joris Ivens, esord\u00ec nella regia con il lungometraggio \"In capo al mondo\" (1963), apologo sul disagio giovanile, di cui cur\u00f2 anche la sceneggiatura e il montaggio. Con una sorta di \"anarchismo umoristico\" il film narrava i disagi di un giovane che stenta a integrarsi nella societ\u00e0, ma questa insofferenza verso il potere e le sue istituzioni non venne apprezzata dai censori dell'epoca che gli imposero di rigirare la pellicola da capo. Per tutta risposta Brass le cambi\u00f2 solo il nome (\"Chi lavora \u00e8 perduto\"), rendendo ancora pi\u00f9 esplicito il messaggio politico-sociale.\nAltri film.\nDopo essere stato coinvolto, con alterni risultati, in varie produzioni (nel 1964 la fiaba \"fantascientifica\" \"Il disco volante\" e il film collettivo \"La mia signora\", del quale firma due episodi accanto a Luigi Comencini e al suo estimatore Mauro Bolognini; lo spaghetti-western \"Yankee\" del 1966), il regista torn\u00f2 a moduli espressivi pi\u00f9 intimi con i successivi \"Col cuore in gola\" (1967), \"L'urlo\" (1968), \"Nerosubianco\" (1969) (nella cui locandina, scrivendo in stampatello le lettere dalla seconda alla quinta, creava un emblematico gioco di parole: nEROSubianco), \"Dropout\" (1970) e \"La vacanza\" (1971), ultimo film brassiano non incentrato sull'erotismo. Brass racconta che \"Nerosubianco\" piacque molto negli USA tanto che la Warner Bros. decise di affidargli la regia dell'adattamento cinematografico di \"Arancia meccanica\"; tuttavia Brass voleva prima finire \"L'urlo\" e perse cos\u00ec l'incarico.\nVerso l'erotismo.\nIl sesso e il suo particolare rapporto col potere e col denaro diventa tema centrale di \"Salon Kitty\" (1975), film impregnato di atmosfere che ricordano quelle di Luchino Visconti e Liliana Cavani, e della ricostruzione storica \"Caligola\" (1979), che ebbe una produzione molto travagliata a causa dei contrasti tra il regista e la produzione che portarono all'estromissione di Brass dal montaggio. La propensione per il grottesco contraddistingue \"Action\" (1979), beffarda e autobiografica riflessione sul rapporto che lega arte e pornografia.\n\"La chiave\" e il cinema erotico.\nDeciso ad abbandonare il cinema \"serio\", o \"serioso\" come dice lui, per dedicarsi al cinema erotico, nel 1983 Brass gir\u00f2 \"La chiave\" con Stefania Sandrelli, tratto dal romanzo omonimo dello scrittore giapponese Jun'ichir\u014d Tanizaki, spostandosi poi gradatamente verso una trattazione sempre pi\u00f9 disinvolta dei tab\u00f9 dell'erotismo. Questa pellicola, che ebbe un buon successo di pubblico e di critica, fece entrare Tinto Brass nell'olimpo di questo genere cinematografico, rendendo per\u00f2 molto controversa la sua figura specialmente tra le femministe che gli rimproveravano una certa considerazione della donna come oggetto, e le classi sociali pi\u00f9 tradizionaliste. Puntualmente accompagnati da un alone di scandalo escono \"Miranda\" (1985) con Serena Grandi, rivisitazione de \"La locandiera\" di Goldoni, e \"Capriccio\" (1987) con Francesca Dellera.\nNel 1988 Brass dirige \"Snack Bar Budapest\" (tratto dall'omonimo romanzo di Marco Lodoli e Silvia Bre) prendendosi cos\u00ec una pausa dal genere erotico. Il film, un noir visionario, ottiene buone critiche, ma scarso riscontro commerciale.\nIl ritorno all'erotismo pi\u00f9 esplicito e godereccio avviene con \"Paprika\" (1991), che lancia Debora Caprioglio, e \"Cos\u00ec fan tutte\" (1992) con l'esordiente Claudia Koll. Le piccanti discussioni e le roventi polemiche suscitate dai suoi lungometraggi contribuiscono a rendere famose le sue attrici protagoniste.\nAnni seguenti.\nIn seguito la ripetitivit\u00e0 di schemi e situazioni affievolisce l'interesse del pubblico nei confronti delle sue opere successive a cominciare da \"L'uomo che guarda\" (1994), liberamente tratto da un romanzo di Alberto Moravia.\nFrattanto nel 1993, Brass aveva iniziato le riprese di \"Tenera \u00e8 la carne\", tratto dal libro \"Il macellaio\" di Alina Reyes. Dopo pochi giorni di riprese il film subisce un arresto per la morte del produttore. I diritti vengono acquistati dalla casa di produzione Rodeo Drive e nel 1994 Brass scrive insieme alla scrittrice Alda Teodorani la sceneggiatura del film \"Lola &amp; il macellaio;\" la storia di una ragazza che non vuole perdere la verginit\u00e0; per la parte della protagonista viene contattata Alba Parietti, ma a causa dei contrasti nati tra l'attrice e Brass la regia de \"Il macellaio\" viene affidato ad Aurelio Grimaldi con altra sceneggiatura, Brass ha poi riutilizzato molte scene nella sceneggiatura del successivo \"Monella\"\".\"\nIn seguito Brass gira la commedia erotica autobiografica \"Fermo posta Tinto Brass\" (1995) in cui \u00e8 anche attore come in molti dei suoi film, \"Monella\" (1998) dove si riprendono parti dello script di \"Il macellaio e la fornaia\", \"Tra(sgre)dire\" (2000) e \"Senso '45\" (2002) con Anna Galiena, rilettura in chiave erotica, ambientata a Venezia nel 1945, del racconto di Camillo Boito \"Senso\", da cui Luchino Visconti aveva tratto nel 1954 l'omonimo film.\nA 70 anni gira \"Fallo!\" (2003), film a episodi d'ispirazione boccaccesca che in quanto a trama non si differenzia molto dagli altri. Il successivo \"Monamour\" del 2005 esce direttamente in DVD l'anno successivo.\nNel 2009 Tinto Brass presenta a Roma la sua rivisitazione teatrale del \"Don Giovanni\", ambientata nella Venezia nel 1930; inoltre, in occasione di una retrospettiva a lui dedicata, porta alla Mostra del Cinema di Venezia \"Hotel Courbet\", un cortometraggio di 18 minuti, in omaggio al pittore Gustave Courbet, che doveva far parte di una serie televisiva destinata a Sky, \"Il favoloso mondo di Tinto Brass\": la protagonista \u00e8 l'attrice Caterina Varzi, che doveva gi\u00e0 esserlo del pi\u00f9 volte annunciato \"Ziva, l'isola che non c'\u00e8\". C'era gi\u00e0 stato un esperimento simile dieci anni prima, quando Tinto Brass supervision\u00f2 la serie \"Corti circuiti erotici\".\nIl 18 aprile 2010 Tinto Brass viene ricoverato nel reparto di neurochirurgia dell'ospedale di Vicenza, a causa di un'emorragia cerebrale. Il regista si ristabilisce nei mesi successivi.\nNel 2013 viene proiettato alla 70\u00aa Mostra del Cinema di Venezia il documentario \"Istintobrass\", realizzato dal suo collaboratore storico Massimiliano Zanin. In questa occasione il regista annuncia nuovamente la realizzazione di \"Ziva, l'isola che non c'\u00e8\" con protagonista Caterina Varzi.\nAltre attivit\u00e0.\nTinto Brass ha anche collaborato con la rivista \"Penthouse\", ed \u00e8 stato solo attore nei film \"La donna \u00e8 una cosa meravigliosa\" di Mauro Bolognini (1964), \"Lucignolo\" di Massimo Ceccherini (1999), \"La rabbia\" di Louis Nero e \"Il nostro Messia\" di Claudio Serughetti (2008), \"Impotenti esistenziali\" di Giuseppe Cirillo (2009). Nel 1964 ha diretto il suo unico documentario politico: \"\u00c7a ira - Il fiume della rivolta\".\nNel gennaio 2000 ha scritto la prefazione per il libro di Malisa Longo \"Cos\u00ec come sono\", (Edizioni Pizzonero).\nHa presentato nel settembre 2006, a Napoli, un libretto di circa 30 pagine: \"Elogio del culo\" che, a detta sua come riportato in un'intervista a La Stampa del 26 novembre 2007, \u00ab\"...si vende come il pane. Sulle aste di internet \u00e8 arrivato a 15 euro dai 3 e 90 di partenza...\"\u00bb.\nNel dicembre 2012 scrive la prefazione del libro di Federica Tommasi \"Sette piccoli racconti erotici\" (per E.F. Edizioni).\nTinto Brass si definisce \"tranquillamente ateo\". Ha assunto l'alias \"Tinto\", il nomignolo affettuoso che gli \u00e8 stato dato dal nonno Italico, poich\u00e9 da ragazzino amava disegnare (dal nome del pittore veneziano Tintoretto).\nVita privata.\nTinto Brass \u00e8 stato sposato con la sceneggiatrice e sua collaboratrice Carla Cipriani, morta nel 2006, con la quale Brass ha avuto due figli, Beatrice e Bonifacio. Il 3 agosto 2017, a 84 anni, Tinto Brass ha sposato la psicoanalista, ex-avvocata e attrice Caterina Varzi con una cerimonia civile nella sua villa romana. Ottavio Rosati, testimone della sposa e la Varzi hanno annunciato il matrimonio a conclusione del socioplay \"L'amore in piazza\" tenuto nell'ambito del primo Festival della Psicologia dell'Ordine degli Psicologi del Lazio \nImpegno politico.\nDa sempre vicino alle posizioni del Partito Radicale di Marco Pannella, nel gennaio 2010 Brass ha annunciato la sua candidatura per le elezioni regionali nelle fila della Lista Bonino Pannella in Veneto e nel Lazio.\nNella cultura di massa.\nTinto Brass viene citato nel brano Cinema di Samuel e Francesca Michielin pubblicato nel maggio 2021"}
{"id": "122715", "revid": "547034", "url": "https://it.wikipedia.org/wiki?curid=122715", "title": "Randy Jackson", "text": "Carriera.\nJackson suon\u00f2 nelle band di Carlos Santana e Jerry Garcia. Nei primi anni '80 suon\u00f2 in tre album con Jean-Luc Ponty e col gruppo rock Taxxi.\nNel 1985 a Keith Richards venne chiesto di realizzare la colonna sonora per il film Jumpin' Jack Flash con Whoopi Goldberg. Richards assembl\u00f2 un gruppo di All-stars del quale facevano parte, fra gli altri, Aretha Franklin al pianoforte e alla voce e Randy Jackson al basso. La canzone fu pubblicata nell'album di Aretha Franklin del 1986 intitolato Aretha e Jackson \u00e8 visibile nel videoclip del brano. Sempre in questo periodo, Randy Jackson suona, come musicista di studio, con il gruppo rock Journey nell'album \"Raised on Radio\".\nIn Italia \u00e8 noto per essere stato per alcuni anni l'arrangiatore di Zucchero Fornaciari; suo il \"refrain\" di \"Donne\", contenuto nell'album \"Zucchero &amp; The Randy Jackson Band\" del 1985. Ha anche suonato il basso nel disco Leoni si nasce (1984) di Renato Zero. Ha inoltre composto per Mina, le canzoni: \"Pomeriggio Sonnolento\" 1986 e \"Rimani Qui\" 1988 con testi di Giorgio Calabrese, e \"Dalai\" 1988 con Samuele Cerri.\nNel 1990 ha registrato l'album \"Under the Red Sky\" con Bob Dylan.\nHa collaborato all'album \"These Days\" dei Bon Jovi nel 1995.\nHa collaborato con il cantautore italiano Vasco Rossi per la registrazione dell'album \"Gli spari sopra\" del 1993 e per l'album \"Nessun pericolo... per te\" del 1996.\nBassista anche di Michael Bolton e Tracy Chapman, \u00e8 noto in America per essere uno dei giudici del programma \"American Idol\" e \"America's Best Dance Crew\"."}
{"id": "122717", "revid": "1305772", "url": "https://it.wikipedia.org/wiki?curid=122717", "title": "Zecchino d'Oro 1985", "text": "Il ventottesimo Zecchino d'Oro si \u00e8 svolto a Bologna dal 21 al 23 novembre 1985.\n\u00c8 stato presentato da Cino Tortorella. La sigla era \"We Are the World\".\n\u00c8 l'ultima edizione in cui Paolo Poggio fa parte del Piccolo Coro dell'Antoniano di Bologna, dopodich\u00e9 si dedicher\u00e0 alla carriera giornalistica."}
{"id": "122718", "revid": "345405", "url": "https://it.wikipedia.org/wiki?curid=122718", "title": "Chad", "text": ""}
{"id": "122719", "revid": "1305772", "url": "https://it.wikipedia.org/wiki?curid=122719", "title": "Zecchino d'Oro 1986", "text": "Il ventinovesimo Zecchino d'Oro si \u00e8 svolto a Bologna dal 20 al 22 novembre 1986.\n\u00c8 stato presentato da Cino Tortorella. La sigla era \"We are the world,\" di Michael Jackson e Lionel Richie.\nI brani in gara furono 13 invece di 12 poich\u00e9 all'ultimo momento il Libano, che qualche mese prima aveva rinunciato alla partecipazione a causa della guerra civile che aveva sconvolto il paese in quegli anni, si present\u00f2 con un brano, \"Vola, palombella!\" e una piccola interprete, Nadine.\n\"Amra shobai raja\", da cui \u00e8 stato tratto il testo di \"Siamo tutti re\", \u00e8 stato composto agli inizi del Novecento da Rabindranath Tagore, premio Nobel per la letteratura nel 1913.\nEventi storici.\nPer la prima (e finora unica) volta nella sua storia, lo Zecchino d'Oro fu vinto da 3 brani ex aequo, tutti non italiani: \"Amor di tamburello\" (Vietnam), \"Parla tu che parlo io\" (Ungheria) e \"Siamo tutti re\" (Bangladesh)."}
{"id": "122720", "revid": "228587", "url": "https://it.wikipedia.org/wiki?curid=122720", "title": "Universit\u00e0 degli Studi di Roma", "text": ""}
{"id": "122721", "revid": "1305772", "url": "https://it.wikipedia.org/wiki?curid=122721", "title": "Zecchino d'Oro 1987", "text": "Il trentesimo Zecchino d'Oro si \u00e8 svolto a Bologna dal 26 al 29 novembre 1987.\n\u00c8 stato presentato da Cino Tortorella, il quale viene affiancato nella serata finale dalla giovane campionessa di scherma Dorina Vaccaroni. La sigla \u00e8 \"Sono trenta gli Zecchini\".\nIn questa edizione le canzoni italiane non furono selezionate con il consueto concorso, ma vennero appositamente invitati alcuni noti cantautori della scena musicale italiana a comporre un pezzo per lo Zecchino d'Oro. A causa della ristrettezza dei tempi per\u00f2, si riusc\u00ec ad avere da essi solo 4 canzoni: \"Annibale\" dei Righeira, \"Canzone amica\" di Pupo, \"Il mio grande pap\u00e0\" di Riccardo Fogli e Vincenzo Spampinato, \"Oh mam\u00e0, pap\u00e0\" di Toto Cutugno. Per un fatto del tutto casuale, furono proprio queste le canzoni italiane ad accedere alla giornata finale.\n\u00c8 la prima edizione dello Zecchino d'Oro la cui giornata finale si svolge in orario serale.\nDa questa edizione in poi la direttrice del Piccolo Coro dell'Antoniano Mariele Ventre \u00e8 posizionata davanti alle telecamere, immediatamente di fronte al coro, in modo tale da poter essere inquadrata dalle telecamere. Fino alla precedente edizione la direttrice era nascosta dietro le telecamere e la si poteva solo intravedere di spalle ai margini di alcuni campi lunghi. La direttrice non amava apparire nelle riprese, sostenendo che \u00ab\"il miglior regista \u00e8 quello che riesce ad inquadrare tutti i piccoli coristi\"\u00bb.\nDa questo momento in poi, Cino Tortorella coglier\u00e0 ogni occasione per coinvolgere Mariele nello spettacolo televisivo.\n\"In Australia c'\u00e8...\" doveva essere cantato da Jasmin Fleur Bulk, che invece si ammal\u00f2 poco prima della partenza per Bologna. Per questo venne sostituita da Raffaella Maffione che aveva partecipato alle selezioni nazionali. La parte in inglese \u00e8 stata cantata da Mariamanuela Pacelli e Riccardo Amorati del Piccolo Coro.\nIl 33 giri di questa edizione riesce a vendere oltre 300000 copie vincendo, quindi, il disco di platino.\n\"C is for Cookie\", da cui \u00e8 stato tratto \"A come Alfabeto\", \u00e8 preso dalla colonna sonora del programma per bambini Sesame Street, in Italia trasmesso con il titolo \u00abApriti Sesamo\u00bb, cantato da Cookie Monster, uno dei Muppets, i celebri pupazzi creati da Jim Henson.\nPupo, coautore di \"Canzone amica\", non ricevette subito lo Zecchino d'Oro, a causa di una malattia, ma lo ricevette 20 anni dopo, in occasione del Gran gal\u00e0 dello Zecchino d'Oro, da lui stesso condotto."}
{"id": "122725", "revid": "1305772", "url": "https://it.wikipedia.org/wiki?curid=122725", "title": "Zecchino d'Oro 1988", "text": "Il trentunesimo Zecchino d'Oro si \u00e8 svolto a Bologna dal 24 al 27 novembre 1988.\n\u00c8 stato presentato da Cino Tortorella. La sigla era \"Sono trenta gli Zecchini\". \nIl 21 dicembre 2007, \"Cane e gatto\" \u00e8 stato interpretato da Angelo Branduardi al Gran gal\u00e0 dello Zecchino d'Oro.\n\"Filastrocche e tiritere\" ha nuovamente partecipato (fuori concorso) allo Zecchino d'Oro 2008. In quell'occasione \u00e8 stata eseguita una rielaborazione a cappella di Siro Merlo, interpretato dal Piccolo Coro \"Mariele Ventre\" dell'Antoniano.\nCarla Tommolini nel 2010 ha preso parte alla trasmissione Soliti ignoti - Identit\u00e0 nascoste condotta da Fabrizio Frizzi.\n\"Ma lui non sa che io lo so\" \u00e8 l'ultimo brano composto da Giordano Bruno Martelli, morto il 1\u00ba luglio 1987."}
{"id": "122727", "revid": "125635656", "url": "https://it.wikipedia.org/wiki?curid=122727", "title": "Mark Lenders", "text": " \u00e8 un personaggio del manga \"Capitan Tsubasa\", creato da Y\u014dichi Takahashi. Egli appare inoltre in numerosi manga sequel e nelle serie televisive anime tratte dai fumetti, meglio conosciute in italiano come \"Holly e Benji\". Nella versione italiana degli anime il suo nome \u00e8 stato anglicizzato in Mark Lenders, mentre nell'edizione manga \u00e8 stato mantenuto l'originale giapponese Kojiro Hyuga.\nTecnicamente, nasce come ala per poi diventare centravanti, ruolo che non abbandoner\u00e0 pi\u00f9 nel corso dell'intera serie. Dotato di grande forza, temprata da duri allenamenti, Mark unisce a una devastante potenza di tiro notevoli capacit\u00e0 tecniche, a cui per\u00f2 preferisce di norma un gioco molto fisico e ai limiti del regolamento.\nCannoniere del Meiwa e quindi del Toho, si laurea co-vincitore del campionato delle medie e, dopo aver conquistato il torneo di Parigi e dominato il campionato delle superiori per tre anni, decide di non accettare alcuna offerta da squadre della J-League per concentrarsi interamente sulla nazionale giapponese. \u00c8 fra i titolari della squadra che vince il World Youth e viene quindi acquistato dalla , che lo gira in prestito alla .\nDescrizione.\nMark Lenders ha avuto un'infanzia difficile: orfano di padre da quando aveva nove anni, ha dovuto lavorare per far fronte alle difficolt\u00e0 economiche della sua numerosa famiglia. Per questo, il calcio \u00e8 per lui non solo uno sport, ma anche un mezzo di elevazione sociale. Il suo carattere molto forte, orgoglioso e tenace, fa s\u00ec che giochi ogni partita per vincere. \u00c8 solito giocare con le maniche della maglietta arrotolate, lasciando scoperte le spalle.\nMark ha un gioco di pura potenza e ricopre esclusivamente il ruolo di bomber della squadra. \u00c8 dotato di un tiro a mezz'aria molto violento, e spesso \u00e8 in grado di segnare dal limite dell'area, dagli angoli, e sotto pressione. Segna anche di testa. Predilige la potenza pura tanto da riuscire a scaraventare via i suoi avversari col solo contatto fisico mentre corre tramite la sua tecnica spaciale , ma anche se a livello tecnico non sia al pari dell'amico/rivale Oliver Hutton per sua stessa ammissione, in pi\u00f9 occasioni ha dimostrato di essere in grado di realizzare anche giocate estremamente raffinate e complesse, che evidenziano comunque capacit\u00e0 tecniche indiscutibili e ben al di sopra della norma.\nAlmeno all'inizio il suo stile di gioco \u00e8 incentrato sulle sue abilit\u00e0 realizzative, cercando lo scontro individuale vincendo senza compromessi, ma con le varie esperienze in nazionale imparer\u00e0 a coinvolgere di pi\u00f9 anche gli altri attaccanti dando prova di essere un buon uomo-assist rivelandosi un bravo regista arretrato.\nIl suo tiro caratteristico \u00e8 il , un tiro in linea retta di grande potenza e velocit\u00e0, sviluppato insieme al suo allenatore Jeff Turner nel corso di allenamenti massacranti a piedi nudi a calciare palloni contro le onde del mare. Dopo il suo trasferimento in Europa, Mark si rende conto che il suo tiro non \u00e8 all'altezza dei suoi avversari, e si allena con palloni tre volte pi\u00f9 pesante del normale o pi\u00f9 piccoli del solito per generare tiri sempre pi\u00f9 precisi e potenti. Vedono cos\u00ec la luce il , il e il .\nStoria.\nMark Lenders fa il suo debutto nel manga \"Capitan Tsubasa\" e nell'anime \"Holly e Benji\". Partecipa al campionato nazionale di Yomiuri Land come capitano della Muppet, con l'obiettivo di vincere la competizione e, assieme con essa, la borsa di studio che il prestigioso istituto Toho ha intenzione di offrirgli qualora riporti la vittoria: vivendo in condizioni economiche difficili (a seguito della morte del padre), essa gli permetterebbe di proseguire gli studi senza pesare sul bilancio familiare. Nella prima partita del torneo, la determinazione di Mark permette alla sua squadra di sconfiggere la New Team (senza Benji) del rivale Oliver Hutton con un punteggio di 7 a 6 a favore della Muppet, ma quando le due squadre si ritrovano in finale \u00e8 la New Team a riportare la vittoria (con un punteggio di 4 a 2). Nonostante la sconfitta, la Toho decide ugualmente di ingaggiare Mark nel ruolo di centravanti.\nNei primi due anni delle medie Mark vince il titolo di miglior marcatore del torneo, ma nonostante questo la Toho perde per due volte la finale del campionato contro i rivali della New Team, guidata da Holly. Il terzo anno Mark si dimostra indeciso e poco determinato ed a seguito dello scontro con la squadra di Julian Ross, lascia momentaneamente la squadra e si allena in solitaria per perfezionare la sua tecnica e il suo tiro della tigre in vista del torneo. Al suo ritorno, tuttavia, il coach lo esclude dalle partite per punirlo della sua condotta indisciplinata, e solo in finale dopo che la squadra intera e lo stesso Mark lo supplicano, l'allenatore lo riammette nella squadra. La partita tra la Toho e la New Team si conclude sul 4-4 ai supplementari, e il trofeo viene assegnato a pari merito a entrambe le squadre, coronando cos\u00ec il sogno di Holly (infortunato alla spalla e ad una gamba) di vincere la competizione per la terza volta consecutiva e quello di Mark di potersi dichiarare vincitore. \u00c8 dopo questa partita, inoltre, che Mark inizia ad ammirare davvero il suo rivale Holly, considerandolo un esempio da seguire e non pi\u00f9 come un semplice rivale degno di rispetto (ammettendo che Holly gli \u00e8 superiore), e cominciando come lui a coltivare traguardi ambiziosi.\nIn seguito viene convocato dal mister Freddy Marshall nella nazionale giovanile giapponese per il torneo di Parigi. Per allenarsi si fa recapitare un pacco con dentro una palla da calcio tre volte pi\u00f9 pesante del normale, grazie alla quale d\u00e0 vita al Neo Tiger Shot, di devastante potenza. Tuttavia, nei primi tempi, non essendo ancora abituato a calciare quel pallone cos\u00ec pesante, egli zoppica in campo e risulta quasi assente nella partita contro il . Nel torneo, Mark segna in tutte le partite. \u00c8 lui a segnare, all'ultimo minuto, il gol contro l'Italia che d\u00e0 al Giappone la vittoria per 2 a 1, e in seguito guida la sua nazionale alla vittoria finale del torneo.\nIn \"Capitan Tsubasa World Youth\", Mark viene aggregato al ritiro della nazionale, ma escluso dalla rosa all'arrivo dei Real Japan 7 e in particolare di Nico Holder, centravanti dalla doppia nazionalit\u00e0 uruguayana e giapponese che il nuovo mister Gabriel Gamo ha fortemente voluto in squadra. Hino, infatti, \u00e8 un giocatore molto simile a Hyuga per ambizione e caratteristiche tecniche, ma viene considerato da Gamo un miglior uomo-squadra perch\u00e9 pi\u00f9 abile nei passaggi sotto porta e nel gioco di squadra. Dopo un duro allenamento, Mark viene riammesso in rosa e alla fine del torneo risulta il miglior marcatore della sua squadra. In \"Captain Tsubasa Road to 2002\", Mark viene acquistato dalla Juventus. Poich\u00e9 tuttavia il medico societario rileva un forte squilibrio nella muscolatura del suo corpo a causa dei massacranti allenamenti a cui si \u00e8 sottoposto, Mark viene girato in prestito alla in Serie C1, in modo da potenziare gradualmente il suo fisico e renderlo idoneo al calcio professionistico. Grazie a Mark la squadra vince il campionato ottenendo la promozione in Serie B segnando una tripletta nell'ultima partita vinta contro l'Albese dove milita il suo amico e compagno in nazionale Rob Denton.\nNella serie \"Captain Tsubasa Rising Sun\" viene convocato per partecipare con la nazionale olimpica alle Olimpiadi di Madrid.\nAccoglienza e impatto culturale.\nA fianco ad altri personaggi principali della serie, a Mark Lenders \u00e8 dedicata una statua nel sobborgo di Yotsugi, alle porte di Tokyo, citt\u00e0 natale dell'autore Y\u014dichi Takahashi.\n\u00c8 uno dei personaggi pi\u00f9 amati della serie. In contrasto con il solare e spensierato Oliver Hutton, infatti, Mark Lenders ha un passato travagliato alle spalle che lo fa apparire pi\u00f9 maturo, serio e responsabile, e gli conferisce un'aria da antieroe e un carattere forte e carismatico, privo di mezze misure."}
{"id": "122728", "revid": "125124648", "url": "https://it.wikipedia.org/wiki?curid=122728", "title": "Zecchino d'Oro 1989", "text": "Il trentaduesimo Zecchino d'Oro si \u00e8 svolto a Bologna dal 21 al 24 novembre 1989.\n\u00c8 stato presentato da Cino Tortorella e Maria Teresa Ruta. La sigla \u00e8 stata la canzone \"Sono trenta gli Zecchini\", ma in una versione un po' pi\u00f9 lunga rispetto alle precedenti edizioni.\nGli ospiti di questa edizione sono stati Chy Fu Dey, Daniela Sarrica, Auka Matsumoto e Calimero (animato da Giorgia Passeri)."}
{"id": "122730", "revid": "1318658", "url": "https://it.wikipedia.org/wiki?curid=122730", "title": "Lago Malawi", "text": "Il lago Malawi o lago Niassa \u00e8 il terzo lago pi\u00f9 grande dell'Africa e il nono pi\u00f9 grande del mondo. \u00c8 il pi\u00f9 a sud fra i laghi della Grande Rift Valley. Lungo 560\u00a0km e con una larghezza massima di 75\u00a0km costituisce gran parte del confine fra Malawi e Mozambico, e in parte tocca la Tanzania. Grazie a una profondit\u00e0 massima di 700\u00a0m \u00e8 considerato uno dei laghi pi\u00f9 profondi al mondo. Vi sfociano numerosi canali e fiumi; fra i corsi d'acqua alimentati il principale \u00e8 lo Shire, affluente dello Zambesi. Nel 1980, la parte meridionale del lago, attorno a Monkey Bay, \u00e8 diventata un parco naturale (Parco nazionale del Lago Malawi), dichiarato patrimonio dell'umanit\u00e0 dall'UNESCO nel 1984.\nChiamato lago Nyasa dall'esploratore David Livingstone quando lo scopr\u00ec nel 1859; venne indicato come tale nelle colonie del Nyasaland e dell'Africa orientale tedesca poi Tanganica, mentre nel Mozambico portoghese era noto come lago Niassa. Dopo l'indipendenza dei tre Paesi africani, il Nyasaland divenuto Malawi cambi\u00f2 denominazione al lago nominandolo lago Malawi, mentre gli altri due Stati mantennero le precedenti denominazioni, rispettivamente di lago Nyasa in Tanzania e lago Niassa in Mozambico, in vigore tuttora.\nFauna.\nIl Malawi ospita un grandissimo numero di specie endemiche di pesci. Il WWF ha identificato almeno 500 specie di pesci endemiche di ciclidi, suddivisi in 49 generi; si tratta di pesci estremamente variopinti e molto apprezzati per gli acquari - ad esempio il \"Maylandia heteropicta\". Questa specie e molte altre appartengono al gruppo dei \"Battitori di roccia\", con questo nome, M'Buna\nnella lingua africana Chitonga, i pescatori che vivono sulle sponde del lago\nMalawi, indicano i ciclidi che popolano esclusivamente i tratti rocciosi delle\nsue coste.\nFra i pesci commestibili, che costituiscono un'importante risorsa per la popolazione locale (in gran parte dedita alla pesca), si hanno i chambo e le sardine del Malawi. Fra le altre specie animali presenti nel lago si possono citare i coccodrilli e una vasta popolazione di aquile pescatrici.\nLe acque del lago sono infestate dalle larve del verme parassita \"Schistosoma\" che provoca l'insorgere della schistosomiasi. Ogni anno circa diversi turisti stranieri contraggono questa malattia dopo essere venuti in contatto con le acque di questo lago.\nStoria.\nDel lago Malawi si sapeva molto prima che fosse ufficialmente scoperto. Molti esploratori europei del XVII e XVIII secolo riportarono di aver sentito parlare di un grande lago in Africa centrale (o di averlo visto). Intorno all'inizio del XVIII secolo le voci sull'esistenza del lago erano molte e sufficientemente coerenti, al punto che cartografi come Guillame de l'Isle e Jean Baptiste Bourguinon d'Anville iniziarono a rappresentarlo sulle mappe.\nNel 1856 David Livingstone visit\u00f2 il Mozambico, e incontr\u00f2 a Tete lo spagnolo Candido Cardosa, che raccont\u00f2 di essere arrivato sulle sponde del misterioso lago (nella zona che oggi ha nome \"penisola di Nankumba\"). Sulla scorta delle indicazioni di Cardosa, Livingstone tent\u00f2 prima di risalire lo Zambesi e poi, per evitare le pericolose rapide di Kebabrasa, decise invece di risalire il fiume Shire, arrivando al lago nel 1859. Livingstone fu il primo a proclamare ufficialmente l'esistenza del lago e suo fu quindi l'onore della scoperta, nominandolo lago Nyasa. Livingstone parl\u00f2 del Malawi come di un \"lago di stelle\", riferendosi alla sua superficie scintillante.\nAl tempo in cui Livingstone lo scopr\u00ec, il lago veniva spesso attraversato da imbarcazioni cariche di schiavi diretti verso il Mozambico. Fu lo stesso Livingstone a proporre che si mettesse fine a questo commercio acquisendo il controllo militare del lago e, contemporaneamente, portando la religione cristiana nella regione. Quest'ultima richiesta venne in effetti accolta, principalmente dalla chiesa presbiteriana scozzese, che cre\u00f2 le prime missioni nel 1875. Il commercio di schiavi fin\u00ec effettivamente nel 1881. In epoca coloniale il lago divideva i territori britannici del Nyasaland e del Tanganica dalla colonia portoghese del Mozambico.\nPopolazione.\nLa costa del Malawi \u00e8 punteggiata di villaggi, principalmente di pescatori. Se un tempo il pesce pescato era esclusivamente utilizzato come cibo dai locali, oggi una parte viene portato (di norma in bicicletta) ai mercati delle vicine citt\u00e0 di Blantyre e Zomba. La parte mozambicana \u00e8 meno popolata e la costa pi\u00f9 isolata, alla base della scarpata che separa il lago dall'altopiano del Niassa, circa 1\u00a0000 metri pi\u00f9 in alto. I principali villaggi sono Metangula e Meponda, pi\u00f9 a Nord \u00e8 rilevante l'insediamento intorno alla missione anglicana di Sao Bartolomeu a Messoumba, restaurata dopo lunghi anni di isolamento durante la guerra terrorista in Mozambico. La costa tanzaniana \u00e8 oggetto di una disputa mai risolta giuridicamente, tra Tanzania e Malawi: il governo del Malawi reclama la giurisdizione sull'intero specchio d'acqua del lago, fino sotto la costa tanzaniana, mentre quest'ultima sostiene che il confine corra al centro del lago.\nOltre alla pesca, attivit\u00e0 tipiche nei villaggi sono quelle correlate (costruzione e riparazione di barche e reti, commercio di pesce). Molti abitanti dei villaggi sono anche dedicati all'artigianato, e producono principalmente cappelli, giocattoli e cestini.\nNavigazione.\nA parte le piccole imbarcazioni a remi dei pescatori locali, pochissime imbarcazioni solcano le acque del lago. Il traghetto MV Ilala percorre settimanalmente un lungo tragitto che collega le principali localit\u00e0 sia sul versante del Malawi sia su quello del Mozambico. L'intero percorso (dall'estremit\u00e0 sud all'estremit\u00e0 nord del lago) richiede due giorni di navigazione."}
{"id": "122732", "revid": "2209815", "url": "https://it.wikipedia.org/wiki?curid=122732", "title": "Zecchino d'Oro 2002", "text": "Il quarantacinquesimo Zecchino d'Oro si \u00e8 svolto a Bologna dal 19 al 23 novembre 2002.\n\u00c8 stato presentato da Cino Tortorella, Heather Parisi e Ilaria Spada. La sigla \u00e8 stata una canzone sulla melodia de , ma con testo rielaborato.\nIl Fiore della solidariet\u00e0 del 2002 \u00e8 dedicato alla costruzione di quattro scuole in Cambogia. Pochi giorni prima della trasmissione si verific\u00f2 il terremoto del Molise, per cui si decise di destinare parte dei fondi alle popolazioni colpite.\nGli ospiti di questa edizione sono stati Gigi D'Alessio, Nino Frassica e Giancarlo Giannini."}
{"id": "122735", "revid": "124794448", "url": "https://it.wikipedia.org/wiki?curid=122735", "title": "Patti Smith", "text": "Figura atipica e rivoluzionaria nel rock degli anni settanta, \u00e8 stata tra le grandi protagoniste del proto-punk e della New wave. Il grande carisma interpretativo e la suggestiva potenza delle parole delle sue canzoni le hanno fatto guadagnare il soprannome di \"sacerdotessa \"maudite\" del rock\".\nLa rivista \"Rolling Stone\" la inserisce al quarantasettesimo posto nella sua classifica dei 100 migliori artisti e all'ottantatreesimo nella lista dei pi\u00f9 grandi cantanti.\nBiografia.\nPrima dei quattro figli di Beverly, cantante jazz e cameriera, e Grant, macchinista della Honeywell, ha due sorelle, Linda e Kimberly, e un fratello di nome Todd. Dall'et\u00e0 di quattro anni, visse oltre che a Chicago, in diverse altre citt\u00e0, quali Germantown, Pitman e Deptford.\nA ventotto anni entra nel mondo della musica, dapprima con timide letture di poesia e suoni (con il chitarrista Lenny Kaye), poi con singoli di etichette indipendenti, infine con un album prodotto da John Cale, \"Horses, \"del 1975, che fa letteralmente epoca per la voce passionale e inebriata, la visionaria qualit\u00e0 poetica (per certi versi accostabile a Bob Dylan e Jim Morrison) e per la sferza della musica, un nudo rock elettrico che qualcuno ha definito punk, anche se quel termine avrebbe poi assunto una diversa sfumatura con l'avvento dei Sex Pistols e delle band britanniche.\nEscono poi \"Radio Ethiopia\" (1976), \"Easter\" (1978) e \"Wave\" (1979): Patti diviene esponente di punta di un rock intelligente e nuovo, ammaliando i critici, ma visitando anche le classifiche (\"Because the Night\", scritta con Bruce Springsteen) e riuscendo a mantenere credibilit\u00e0 nei passaggi pi\u00f9 spericolati, come quando nelle note al quarto album, \"Wave\", inserisce una foto di papa Luciani e la scritta \"la musica \u00e8 riconciliazione con Dio\".\nNel 1979, dopo un trionfale tour italiano a settembre, con date a Bologna e Firenze il 9 e 10 rispettivamente, entrambe davanti a circa 70\u00a0000 spettatori, Patti Smith annuncia a sorpresa il suo ritiro dalle scene e sposa il chitarrista degli MC5 Fred 'Sonic' Smith, a cui ha dedicato il brano \"Frederick\", e dal quale ha due figli: Jackson (1981) e Jessica (1987). Nel 1988 pubblica un disco gradevole ma sospeso a mezz'aria: \"Dream of Life\". L'album contiene \"People Have The Power\", una delle sue maggiori hit, che diverr\u00e0 un vero e proprio inno alla libert\u00e0 e alla democrazia.\nNegli anni novanta il paesaggio cambia drasticamente. Patti perde il fidato pianista Richard Sohl e Robert Mapplethorpe (quest'ultimo gi\u00e0 nel 1989), compagno della \"boh\u00e8me\" giovanile, il fratello Tod e soprattutto il marito Fred, morto per un attacco di cuore. Torna allora a fare musica e completa l'album che con Fred Smith da tempo progettava. Lo chiude nel 1996, con il nome di \"Gone Again\". Nel 1996 esegue la parte femminile del brano dei R.E.M. \"E-Bow the Letter\", dedicato a River Phoenix scomparso nel 1993.\nNegli anni successivi continua con una produzione regolare e frequenti incursioni sui palcoscenici di tutto il mondo. Le sue canzoni continuano a mirare ai dolori e alle follie del mondo: l'invasione cinese del Tibet, la morte di Ginsberg e Burroughs, il Vietnam, Madre Teresa e il mito di Ho Chi Minh, a cui Patti dedica il suo album del 2000, \"Gung Ho\". Il disco inedito seguente \u00e8 \"Trampin\"' (2004), con una piccola apparizione della figlia Jessica. Tra i brani contenuti anche \"Radio Baghdad\", improvvisato in studio con Oliver Ray, in cui immagina una mamma irachena che canta una ninna nanna al figlio una notte, mentre cadono le bombe.\nNel 2005, in occasione del trentesimo anniversario del suo primo album \"Horses\", pubblica una versione nuova dell'album che comprende due cd: il primo \u00e8 lo stesso di trent'anni prima rimasterizzato e il secondo \u00e8 l'intero album suonato dal vivo alla Royal Festival Hall di Londra con una band rivista: oltre ai \"soliti\" Lenny Kaye, Jay Dee Daugherty e Tom Verlaine, Tony Shanahan prende il posto dello scomparso Richard Sohl al pianoforte e va sottolineata la presenza di Flea al basso.\nNel 2006 suona a Torino con un concerto gratuito in Piazza Castello durante le Olimpiadi invernali di quell'anno. Nel 2007 entra a far parte della \"Rock and Roll Hall of Fame\". Nel 2008 duetta con Irene Grandi e Francesco Renga nel brano \"Birima\" per sostenere il progetto umanitario del microcredito in Africa.\nNel 2009, dopo un incontro al raduno nazionale di Emergency di Firenze organizzato da Maso Notarianni, intraprende una collaborazione con il gruppo aretino Casa del vento. La collaborazione inizia con la registrazione di due brani e prosegue con alcuni concerti. Nel 2011 torna a cantare insieme al gruppo musicale R.E.M. nella canzone \"Blue\", presente nell'album \"Collapse into Now\". Nello stesso anno compare in un cammeo nell'episodio \"Icarus\" (stagione 10, episodio 7) del telefilm .\nNel 2012 in occasione del festival di Sanremo duetta come ospite straniero con il gruppo Marlene Kuntz cantando \"Impressioni di settembre\" della Premiata Forneria Marconi e il suo pi\u00f9 famoso successo \"Because the Night\", il quale le fa guadagnare una \"standing ovation\". Il 5 giugno 2012 viene pubblicato in Italia il nuovo album di inediti:\" Banga\". Il 25 aprile 2013 \u00e8 ospite nel talent show \"The Voice of Italy\" nel quale duetta insieme a Noemi, Raffaella Carr\u00e0, Riccardo Cocciante e Piero Pel\u00f9 uno dei suoi pi\u00f9 grandi successi \"Because the night\".\nIl 3 maggio 2017, le viene conferita la laurea magistrale ad honorem in \"Lettere classiche e moderne\" presso l'Universit\u00e0 degli studi di Parma.\nIl 28 novembre 2019, le viene conferita la laurea magistrale ad honorem in \"Lingue e letterature europee e americane\" presso l'Universit\u00e0 degli studi di Padova."}
{"id": "122737", "revid": "1632387", "url": "https://it.wikipedia.org/wiki?curid=122737", "title": "Santa Veronica", "text": "Veronica \u00e8, secondo la tradizione cristiana, la \"pia donna\" che, vedendo la passione di Ges\u00f9 che trasportava la croce e il suo volto sporco di sudore e sangue, lo deterse con un panno di lino, sul quale sarebbe rimasta l'impronta del viso di Ges\u00f9 (il cosiddetto \"velo della Veronica\"). \u00c8 venerata come santa dalla Chiesa cattolica.\nVeronica e l'emorroissa.\nIl nome Veronica non compare nei vangeli canonici (vangeli accolti della chiesa), dove invece si racconta l'episodio della donna anonima \" emorroissa \" (gr.=che perde sangue) la quale, toccando il mantello di Ges\u00f9, fu miracolosamente guarita.\n\u00c8 citata per la prima volta nei Vangeli Apocrifi, negli \"Atti di Pilato\" (cap. 7) in relazione alla donna che implora Ges\u00f9 per la guarigione da una emorragia e, riuscendo a toccargli il mantello, guarisce all'istante. L'episodio \u00e8 narrato anche nel \"Vangelo di Luca\", ma senza riportare il nome della donna. \nVeronica \u00e8 la traduzione latina del nome greco \"Berenice, Berenike\", dal macedone classico \"fere nike\", e cio\u00e8 \"che porta vittoria\". Nel passaggio dal greco al latino l'assonanza del nome \"Veronica\" con \"vera icona\" (\"vera immagine\") gener\u00f2 nella fantasia popolare la leggenda della \"Vera icona\" della \"Veronica\", adattandosi quindi perfettamente alla tradizione medioevale cristiana in merito al volto di Ges\u00f9.\nLo storico Eusebio di Cesarea (265-340) racconta che l'emoroissa era originaria di Cesarea di Filippo (l'antica Paneas) e che all'ingresso della sua casa, su una pietra elevata, si trovava raffigurata in rilievo l'immagine di bronzo di una donna in ginocchio con le mani tese in atteggiamento di preghiera e, di fronte, quella di un uomo avvolto in un mantello con la mano tesa verso di lei. Ai piedi di quell'effigie, sulla stessa pietra, cresceva una singolare specie di pianta associata a propriet\u00e0 terapeutiche. \nDal XV secolo, Veronica \u00e8 venerata come una delle pie donne che seguirono la crocifissione di Ges\u00f9. A Santa Veronica \u00e8 dedicata la sesta stazione della \"Via Crucis\".\nSecondo alcune tradizioni questa donna sarebbe la stessa che asciug\u00f2 il volto di Cristo, anche se non vi sono riscontri documentali.\nSempre secondo la tradizione, Veronica vot\u00f2 la propria vita alla diffusione della parola di Ges\u00f9 e viaggi\u00f2 per l'Europa, lasciando a Roma il panno di lino, e prosegu\u00ec in Francia, dove inizi\u00f2 a prodigarsi per la conversione dei Galli al Cristianesimo.\nIl culto.\n\u00c8 stata dichiarata santa protettrice della Francia, dei fotografi, e delle lavandaie.\nLa commemorazione liturgica ricorre il 12 luglio."}
{"id": "122738", "revid": "125293054", "url": "https://it.wikipedia.org/wiki?curid=122738", "title": "Leonardo Conti", "text": " Fin dall'inizio ader\u00ec al Nazionalsocialismo e divenne un uomo influente del Terzo Reich, tanto da essere nominato generale delle SS, Segretario di Stato alla Sanit\u00e0 presso il Ministero degli Interni e capo del programma di eugenetica nazista facente parte dell'Aktion T4.\nBiografia.\nNacque in una famiglia borghese: il padre Silvio era un funzionario postale ticinese, la madre, Nanna (cognome da nubile: Pauli), era cittadina tedesca (Uelzen, 1881 - Bielefeld, \u2020 1951). Nel 1912, dopo la separazione dei genitori, and\u00f2 a vivere con la madre a Berlino, dove tre anni dopo assunse la cittadinanza tedesca e dove comp\u00ec i suoi studi. Fu espulso dalla scuola quando era ancora studente liceale, dopo un'aggressione a studenti ebrei. Cambiato istituto, il suo atteggiamento non cambi\u00f2: l'antisemitismo e il nazionalismo, esacerbato dall'entrata in guerra della Germania, costituirono la base ideologica che lo accompagn\u00f2 per tutta la vita.\nNell'estate del 1918 fece in tempo ad arruolarsi in un reggimento di artiglieria, ma non partecip\u00f2 ai combattimenti della prima guerra mondiale. Nel 1920 partecip\u00f2 al Putsch di Kapp. Nel 1923 si laure\u00f2 in medicina all'Universit\u00e0 di Berlino. Nel 1925 ottenne l'autorizzazione statale a esercitare la professione di medico. Il prevalere degli impegni politici lo costrinse ad abbandonare la sua ambizione iniziale di specializzarsi in pediatria. Simpatizzante della destra nazionalista, si affili\u00f2 alla societ\u00e0 segreta Thule (della quale il Partito Nazionalsocialista fu l'erede ideologico), fece parte dei Freikorps Marine-Brigade Ehrhardt e, al suo scioglimento, dell'organizzazione segreta Wikingbund, emanazione dell'organizzazione Consul.\nNel 1923 si iscrisse alle SA, divenendo il primo dottore all'interno dell'organizzazione; ebbe come paziente anche Horst Wessel. Dopo aver creato la Lega dei Dottori Nazionalsocialisti nel 1927, fu eletto nel 1928 deputato alla Dieta prussiana tra le file del NSDAP. Nel 1930 fu ammesso nelle SS, di cui divenne generale grazie alla sua amicizia con Hermann G\u00f6ring. Venne inoltre scelto come medico ufficiale dell'Olimpiade di Berlino del 1936.\nNel 1939 raggiunse la prestigiosa carica di Presidente della Camera dei medici tedeschi e quella di \"Reichsgesundheitsf\u00fchrer\" (capo della sanit\u00e0 del Reich) presso il Ministero degli Interni. Il suo impegno antisemita si concretizz\u00f2 all'epoca con l'appoggio alla promulgazione di leggi di discriminazione contro i medici ebrei. Svolse inoltre un importante ruolo nell'Aktion T4, il programma di eutanasia promosso da Adolf Hitler per l'eliminazione dei disabili. Negli anni successivi fu uno dei maggiori sostenitori attivi dei disumani esperimenti medici sui prigionieri dei campi di concentramento, che coordin\u00f2 in maniera parallela a Josef Mengele.\nDurante gli anni centrali della seconda guerra mondiale gli fu affidato il compito di uccidere tramite eutanasia gli ebrei inabili ai lavori forzati. Grazie alla sua amicizia con Martin Bormann, conserv\u00f2 tale carica fino al 1944. Il 5 maggio del 1945 fu arrestato dall'esercito statunitense; si impicc\u00f2 nella sua cella pi\u00f9 di un mese prima dell'inizio del processo di Norimberga."}
{"id": "122741", "revid": "125800136", "url": "https://it.wikipedia.org/wiki?curid=122741", "title": "Cucina spagnola", "text": "La cucina spagnola \u00e8 fortemente radicata nelle tradizioni pi\u00f9 antiche e ha il merito di aver promosso dall'inizio del XVI secolo l'ingresso di prodotti nuovi in Europa (patata, pomodoro, mais, cacao, fagioli, ecc.) provenienti dalle Americhe.\nI piatti tipici sono la paella (riso, zafferano con frutti di mare o carne) e il gazpacho (zuppa fredda).\nStoria.\nPeriodo romano.\nFacevano dieta!!\nPeriodo medievale.\nI piatti si dividevano in \"pietances\", piatti a base di carne e pesce di consistenza piuttosto solida, tra cui arrosti, bolliti e empanadas, e \"cuines\", piatti di consistenza pastosa o liquida da bere in ciotole o scodelle e si suddividevano a loro volte in \"cuines\" mangiate con il pane e \"cuines\" da mangiare con il cucchiaio come le zuppe.\nPeriodo contemporaneo.\nOggi la cucina spagnola \u00e8 divisa tra i grandi cuochi spagnoli che hanno avuto un riconoscimento internazionale come Ferran Adri\u00e0 e Santi Santamaria che hanno portato alla ribalta i loro ristoranti: il Bulli, il Rac\u00f2 de Can Fabes e l'attenzione alle cucine regionali grazie alla forte autonomia politica di cui godono le comunit\u00e0 autonome (il corrispettivo delle regioni italiane) che incoraggiano la gastronomia locale o in caso non esista creano una tradizione fenomenale il quale nome =\"Storia della Spagna\"/&gt;.\nManuali di cucina spagnoli.\nDi seguito in ordine cronologico una serie di manuali e trattati della cucina spagnola.\nPiatti.\nTra gli antipasti ( \u201caperitivo\" ), le preparazioni pi\u00f9 tipiche sono i frutti di mare (\"mariscos\"), olive verdi e nere, salumi e il salchichon di Vic. Gli aperitivi sono noti anche come \"tapas\", o anche \"pincho\" nel Paese basco. Tra gli antipasti caldi ricordiamo la \"tortilla de patatas\" (frittata con patate) che si serve soprattutto come piatto forte e preparata secondo molte varianti.\nLa \"paella\", la preparazione pi\u00f9 conosciuta della cucina spagnola, \u00e8 un piatto unico preparato con riso, carne di pollo, coniglio, pesce (gamberoni e scampi), frutti di mare (mitili e vongole), verdure (pomodori, peperoni, piselli o taccole). Il termine spagnolo \"paella\" si riferisce alla padella che si usa per cucinare questa pietanza, la \"paellera\" (padella di ferro larga e dai bordi bassi munita di due manici). Tra le minestre, quella calda pi\u00f9 nota \u00e8 la \"sopa de ajo\" (zuppa d'aglio), tra quelle fredde il \"gazpacho\" (zuppa di vegetali crudi) e il \"salmorejo\" (zuppa di pomodoro tipica di Cordova).\nAnche le pietanze di carne e pesce sono varie e gustose. Altro piatto importante di origine contadina \u00e8 il \"cocido\", un bollito misto preparato con tipi diversi di carne a seconda delle regioni e con differenti verdure e legumi. Un'altra preparazione caratteristica \u00e8 il \"cochinillo\" (porcellino neonato) arrostito al forno. I piatti di pesce, invece, trovano le migliori caratteristiche nella zuppa \"zarzuela de mariscos\", nel baccal\u00e0 alla vizcayna e nel merluzzo alla basca.\nCome contorno il pi\u00f9 importante \u00e8 il \"pisto manchego\", fatto con pomodori, cipolla, melanzane e zucchine tagliati a pezzi e cucinati in padella con olio per circa 30 minuti. Un altro contorno \u00e8 la \"gachamiga\", a base di farina. Un piatto tipico spagnolo \u00e8 \"l'Arr\u00f2s negre\" tradotto \"il riso nero\".\nVini.\nL'aspetto vinicolo in Spagna \u00e8 imponente e di qualit\u00e0.\nI pi\u00f9 famosi e venduti sono i vini di Ribera del Duero e di Rioja, quelli di Jerez, i vini molto alcolici Valdepenas e i pregiati vini spumante della Catalogna. Derivato del vino \u00e8 invece la sangria."}
{"id": "122743", "revid": "2225", "url": "https://it.wikipedia.org/wiki?curid=122743", "title": "Duca Bianco", "text": ""}
{"id": "122745", "revid": "125652428", "url": "https://it.wikipedia.org/wiki?curid=122745", "title": "Bruce Willis", "text": "Dopo alcuni ruoli minori a inizio anni ottanta e l'esordio da co-protagonista nella serie televisiva \"Moonlighting\" (1985-1989), ha raggiunto la notoriet\u00e0 presso il grande pubblico interpretando John McClane nel film \"Trappola di cristallo\" (1988), primo capitolo della serie cinematografica \"Die Hard\".\nBiografia.\nGiovent\u00f9.\nBruce Willis nasce a Idar-Oberstein, in una base militare statunitense nella Germania Ovest.\nI suoi genitori, David Willis, soldato USA, e Marlene, casalinga di Kassel, si separarono quando aveva 16 anni. Willis ha due fratelli, Robert (1959-2001, morto per un cancro al pancreas) e David (oggi produttore), e una sorella, Flo. Nel 1957 la famiglia attraversa l'Atlantico e si trasferisce nel New Jersey. Bruce frequenta il \"college\" di Penns Grove, dimostrando gi\u00e0 un certo carattere energico ed estroverso (era stato anche presidente del consiglio studentesco), e nel 1973 si iscrive al Montclair State College per studiare arte drammatica. Ha infatti scoperto che grazie alla recitazione pu\u00f2 riuscire a controllare la balbuzie che lo contraddistingue (e per la quale veniva fastidiosamente soprannominato \"Buck Buck\"). Abbandona per\u00f2 il college per calo d'interesse.\nDesideroso di sfondare nel cinema, il giovane Bruce comincia a svolgere vari mestieri: prima come camionista per l'industria Du Pont, poi come barista per il Caf\u00e9 Central, a Manhattan - rivelatosi inadatto a fare il cameriere, era stato messo dietro il bancone - e poi addetto alle pubbliche relazioni per le distillerie Seagram (poi licenziato perch\u00e9 arrestato per guida in stato di ebbrezza). Lavora poi come barista nel Kamikaze Club di New York, dove conosce e coabita con l'attrice Linda Fiorentino.\nDel 1980 \u00e8 il suo primo ruolo in un film, con l'apparizione ne \"Delitti inutili\" con Frank Sinatra. Trasferitosi a Los Angeles, partecipa inoltre a \"musical\" (sostituisce Ed Harris in \"Fool for love\") e compare in \"Miami Vice\" e \"Ai confini della realt\u00e0\" e nel film \"Il verdetto\" (1982). Nel 1985 viene rifiutato nei provini per il film \"Cercasi Susan disperatamente\" con Madonna. Partecipa per\u00f2 a quelli per il ruolo da protagonista maschile nel telefilm \"Moonlighting\". \u00c8 l'ultimo arrivato, e si presenta in tuta e barba incolta. Apparentemente trascurato, sorprende per\u00f2 i produttori e l'attrice protagonista, Cybill Shepherd, con la sua disinvoltura, il suo \"humour\" e la sua energia, e gli affidano la parte. L'interpretazione del detective David Addison sar\u00e0 il suo primo trampolino di lancio (gli frutter\u00e0 un Golden Globe e un premio Emmy).\nNel 1987 interpreta il film \"Appuntamento al buio\" con Kim Basinger e John Larroquette per la regia magistrale di Blake Edwards.\nIl successo.\nL'anno seguente viene definitivamente consacrato grazie all'interpretazione del poliziotto John McClane in \"Trappola di cristallo\" (\"Die Hard\"), il primo film della saga di \"Die Hard\". Grazie alla sua verve, unita al buon cuore e al fisico robusto, si afferma definitivamente come grande stella di film adrenalinici.\nDa questo momento la sua fama non conosce ostacoli, alternando diversi generi, grandi successi al botteghino insieme con alcuni passi falsi. Con Demi Moore e con gli amici Sylvester Stallone, Arnold Schwarzenegger e Whoopi Goldberg fonda la catena di ristoranti \"Planet Hollywood\", e si rivela anche bravo scopritore di talenti: \u00e8 lui a raccomandare, tra gli altri, Bonnie Bedelia per \"Die Hard\", Michael Clarke Duncan per \"Il miglio verde\", Billy Bob Thornton e Matthew Perry. Appassionato di musica blues e rock and roll, e suonatore di armonica a bocca, ha fondato una sua \"band\" (\"Bruno and the Acceleratos\") e nel 1987 incide il suo primo disco, reinterpretando con divertimento ed entusiasmo alcuni brani \"black\", raggiungendo anche la \"top ten\".\nInoltre si presta anche a produrre, doppiare \"cartoon\", e a promuovere iniziative benefiche (soprattutto a favore dei bambini) e contro la guerra.\nNel 1990 interpreta il \"sequel\" di \"Die Hard\" \"58 minuti per morire - Die Harder\", a cui succeder\u00e0 il terzo capitolo nel 1995 \"Die Hard - Duri a morire\". Nel 1994 recita in un altro \"cult movie\", \"Pulp Fiction\" diretto da Quentin Tarantino. Altre sue interpretazioni che rimarranno impresse nella memoria collettiva, tra la met\u00e0 degli anni novanta e i primi anni duemila sono \"La morte ti fa bella\", (1992) di Robert Zemeckis, \"L'ultimo boyscout\" (1991), \"L'esercito delle 12 scimmie\" (1995) dove interpreta il detenuto James Cole, \"Ancora vivo - Last Man Standing\" (1996), \"Il quinto elemento\" (1997) diretto da Luc Besson, \"Armageddon - Giudizio finale\" (1998), \"The Sixth Sense - Il sesto senso\" (1999), la saga di \"\" (2000-2002), e \"Sin City\" (2005) di Robert Rodriguez.\nNel 2001 Willis dichiara di non voler pi\u00f9 interpretare ruoli d'azione, ma in seguito si smentir\u00e0. \nDopo 12 anni dall'ultimo capitolo, nel 2007 esce nelle sale \"Die Hard - Vivere o morire\" quarto capitolo della celebre saga con protagonista il poliziotto John McClane, mentre nel 2010 recita con un \"cast\" di tutto rispetto, John Malkovich, Helen Mirren, Morgan Freeman, nella pellicola \"Red\" incentrata sulle vite di un gruppo di ex agenti della CIA, e nello stesso anno fa un cameo nel film dell'amico Sylvester Stallone \"I mercenari - The Expendables\" nei panni del misterioso Mr. Church. Partecipa anche al \"sequel\" \"I mercenari 2\" nel 2012.\nSempre nel 2010, compare nel video musicale \"Stylo\", dall'album \"Plastic Beach\" del gruppo Gorillaz.\nDal 2011 ha partecipato a diversi film di serie B usciti in \"Direct-to-video\", come \"Setup\" e \"Catch .44\", in cui ha assunto soprattutto ruoli secondari.\nNel 2013 esce \"Die Hard - Un buon giorno per morire\" quinto capitolo della fortunata saga, accolto per\u00f2 con minor entusiasmo dei film precedenti, e anche il \"sequel\" di \"Red\" intitolato \"Red 2\". Sempre nello stesso anno Bruce Willis \u00e8 fra i protagonisti del film \"G.I. Joe - La vendetta\", \"sequel\" di \"G.I. Joe - La nascita dei Cobra\".\nNel 2014 \u00e8 nuovamente nelle sale con il \"sequel\" di \"Sin City\" intitolato \"Sin City - Una donna per cui uccidere\", mentre viene escluso dal \"cast\" del film \"I mercenari 3\" dopo lunghe diatribe legate al compenso.\nNel 2015, viene ingaggiato per lo spot promozionale della Vodafone Italia.\nNel 2018 \u00e8 protagonista de \"Il giustiziere della notte - Death Wish\" di Eli Roth, \"remake\" dell'omonimo film del 1974 interpretato da Charles Bronson.\nVita privata.\nIl 21 novembre 1987 ha sposato l'attrice Demi Moore, dalla cui unione sono nate tre figlie: Rumer (1988), Scout LaRue (1991) e Tallulah Belle (1994). Dopo la separazione, avvenuta nel 2000, Willis si \u00e8 trasferito in un ranch nell'Idaho, continuando a restare vicino alle sue tre figlie. Anche se separati, Willis e Demi Moore hanno scelto di non allontanarsi eccessivamente per stare vicini alle figlie. I due avevano deciso che finch\u00e9 le 3 figlie non avessero raggiunto la maggiore et\u00e0, qualora avessero voluto partecipare a dei film come attrici, almeno uno dei genitori avrebbe dovuto essere presente nel cast (come \"Hostage\", dove Bruce recita con la figlia Rumer).\nTra il 2003 e il 2004 \u00e8 stato fidanzato con l'attrice Brooke Burns.\nIl 21 marzo 2009, nelle isole caraibiche Turks e Caicos, Willis ha sposato la modella Emma Heming, dalla quale il 1\u00ba aprile 2012 ha avuto la quarta figlia, Mabel Ray. Il 5 maggio 2014 nasce Evelyn Penn Willis, quinta figlia per Willis.\nOrientamento politico.\nNel 1988 sostenne la candidatura del democratico Michael Dukakis, allora governatore del Massachusetts, per la presidenza degli Stati Uniti. Tuttavia nel 1992 sostenne la rielezione di George H. W. Bush, poich\u00e9 apertamente oppositore di Bill Clinton. Nel 1996 si rifiut\u00f2 di sostenere repubblicano Bob Dole, poich\u00e9 questi aveva criticato il ruolo della moglie Demi Moore nel film \"Striptease\". Si considera un elettore indipendente e libertario, con molti tratti repubblicani.\nNel 2006 dichiar\u00f2 che gli Stati Uniti avrebbero dovuto invadere la Colombia per annientare il traffico di droga. Il nome di Willis, insieme con altri personaggi di Hollywood, \u00e8 comparso in una dichiarazione sul \"Los Angeles Times\" dell'agosto 2006, dove venivano condannati gli atti di terrorismo di Hezbollah e Hamas a danno di vittime civili in Israele e in Libano.\nDiscografia.\nNegli anni ottanta Bruce Willis ha inciso due album di genere rhythm and blues con la sua band, Bruce Willis &amp; The Accelerators.\nDoppiatori italiani.\nNelle versioni in italiano dei suoi film, Bruce Willis \u00e8 stato doppiato da:\nCome doppiatore \u00e8 stato sostituito da:"}
{"id": "122746", "revid": "76963", "url": "https://it.wikipedia.org/wiki?curid=122746", "title": "Joann Sfar", "text": "Biografia.\nDi origini ebraico-algerine da parte di padre ed ebraico-ucraine da parte di madre, Sfar studi\u00f2 all'\u00e9cole nationale sup\u00e9rieure des beaux-arts di Parigi. Autore di numerosi albi, tra cui le serie a fumetti \"Il gatto del rabbino\" (da cui ha tratto nel 2011 l'omonimo film d'animazione), \"Piccolo vampiro\" e \"Grande vampiro\".\nNel 2010 ha diretto il film musicale \"Gainsbourg (vie h\u00e9ro\u00efque)\", tratto da una sua \"graphic novel\" incentrata sulla vita del celebre cantautore Serge Gainsbourg.\nNel 2004 ha ricevuto il premio speciale Grand Prix de la ville d'Angoul\u00eame per il trentesimo anniversario della manifestazione, nel 2019 il suo \"Piccolo Vampiro\" vol. 1, edito da #logosedizioni, ha vinto il Premio Andersen per il miglior libro a fumetti.\nOpere principali.\nSono menzionate solamente le serie pubblicate o in corso di pubblicazione in Italia."}
{"id": "122755", "revid": "729019", "url": "https://it.wikipedia.org/wiki?curid=122755", "title": "Battaglia di U\u1e25ud", "text": "La battaglia di U\u1e25ud [in arabo \u063a\u0632\u0648\u0629 \u0623\u062d\u062f \"ghazwat u\u1e25ud\"] \u00e8 direttamente collegabile alla vittoria dei musulmani a Badr ai danni di una carovana della Mecca e degli uomini della sua scorta.\nDopo questo insuccesso umiliante, i maggiorenti della Mecca cercarono una rivincita che potesse infine sradicare la Comunit\u00e0 islamica (\"Umma\") che si era costituita a Yathrib.\nArmarono quindi un forte contingente, al comando di Kh\u0101lid b. al-Wal\u012bd e lo spedirono contro la citt\u00e0-oasi per impartire una dura lezione ai musulmani fuoriusciti (Muh\u0101jir\u016bn) e ai convertiti medinesi (An\u1e63\u0101r).\nMalgrado Maometto si rendesse conto del suo stato di inferiorit\u00e0 numerica e il mancato intervento degli ebrei di Medina (forse perch\u00e9 esso cadeva nel giorno sacro del Sabato), i pi\u00f9 giovani fra i musulmani e i pi\u00f9 zelanti fra loro insistettero per accettare battaglia. A costringere i Medinesi ad accettare una battaglia che era evidentemente impari fu anche la distruzione operata dai meccani del raccolto di orzo ormai maturo che cresceva nella piana di al-\u02bfIr\u1e0d (di propriet\u00e0 dei Ban\u016b \u02bfAbd al-A\u0161hal), sita fra le pendici del monte U\u1e25ud e la zona di al-Jurf. Le cavalcature meccane cominciarono infatti a pascolare in quella piana e i Medinesi premettero perch\u00e9 i musulmani reagissero.\nLa battaglia.\nLo scontro avvenne il 31 marzo 625 sotto il monte Uhud e l\u00ec Maometto appost\u00f2 un gruppo di 50 arcieri, al comando del Sahib \u02bfAbd All\u0101h b. Jubayr, con l'ordine di non abbandonare la posizione qualsiasi cosa fosse successa.\nKh\u0101lid invece si appost\u00f2 di fianco al monte con l'ala destra della cavalleria (la sinistra era comandata da \u02bfIkrima b. Ab\u012b Jahl) e invi\u00f2 suoi uomini appiedati ad impegnare gli arcieri, dando loro ordine di retrocedere al momento opportuno per invogliare i musulmani a staccarsi dalla loro posizione difensiva.\nQuando un arretramento vi fu \u2013 vero o simulato \u2013 i musulmani furono presi da incontenibile desiderio di razziare l'accampamento meccano e si lanciarono all'inseguimento di quanti sembravano ormai in rotta. La cavalleria di Kh\u0101lid li colp\u00ec allora di fianco e la disfatta musulmana fu totale.\nRimase ferito lo stesso Maometto, colpito da una pietra, scagliatagli contro da uno degli A\u1e25\u0101b\u012bsh, Ibn Qam\u012b\u02bea al-\u1e24\u0101rith\u012b al-Layth\u012b, che gli ruppe il naso e un incisivo, oltre a ferirgli il volto. Il suo tramortimento lo salv\u00f2, perch\u00e9 fu preso per morto.\n\u1e24amza b. \u02bfAbd al-Mu\u1e6d\u1e6dalib, per canto suo, uccise con un preciso colpo di freccia alla testa Sib\u0101\u02bf b. \u02bfAbd al-\u02bfUzz\u0101, detto Ab\u016b Niy\u0101r, antico padrone di Khabb\u0101b ibn al-Aratt. Interessante l'insulto che lanci\u00f2 al suo avversario prima di colpirlo a morte: \"Vieni, o figlio di un'amputatrice di clitoridi!\" (\"Halumma ilayy\u012b y\u0101 ibn muqa\u1e6d\u1e6di\u02bfa al-bu\u1e93\u016br\"), che denuncia l'evidente uso nel periodo preislamico della pratica - non si sa quanto diffusa - della clitoridectomia, poi vietata dalla giurisprudenza islamica.\nPoco dopo il giovane zio del Profeta rimase a sua volta ucciso dalla zagaglia dell'abissino Wa\u1e25sh\u012b ibn \u1e24arb e dal suo ventre squarciato la moglie di Ab\u016b Sufy\u0101n, Hind (che aveva avuto il padre Utba ibn Rabi'a ucciso a Badr) estrasse il fegato cui dette un morso, sputandolo poi via, appagata per la sua belluina vendetta.\nI vincitori si abbandonarono ad atti di mutilazione dei caduti, secondo l'uso dei tempi ma Maometto (che inizialmente aveva decretato si uccidessero 25 meccani, come rappresaglia per la morte del giovane suo zio) decise invece quasi subito di non dar corso a quel genere di vendetta, affermando che All\u0101h aveva posto sotto la propria protezione i prigionieri.\nTra i caduti musulmani vi fu anche Mus'ab ibn 'Umayr (che aveva predicato l'Islam a Yathrib prima dell'Egira) e il cugino materno del Profeta, Abd Allah ibn Jahsh.\nTra le file dei musulmani combatt\u00e9 anche Ab\u016b l-Ghayd\u0101q Quzm\u0101n, forse ebreo secondo Leone Caetani o pagano. Lo stesso profeta lo aveva forse per questo definito come \"appartenente al popolo dell'Inferno\" (\"Innahu li-man ahl al-N\u0101r\"). Si batt\u00e9 valorosamente, uccidendo sette o otto politeisti che combattevano nei ranghi meccani e dei loro alleati, tra cui Kh\u0101lid b. al-A\u02bflam al-\u02bfUqayl\u012b e al-Wal\u012bd b. al-\u02bf\u0100\u1e63 b. Hish\u0101m. Quando Quzm\u0101n fu infine ferito a sua volta e prima di togliersi la vita appoggiandosi sulla punta della propria spada, alle lodi che gli rivolgeva un musulmano, replic\u00f2: \"Perdio! Non ho combattuto altro che per l'onore [lett. \"i meriti\"] del mio popolo\".\nL'esercito meccano si ritir\u00f2 dal campo di battaglia e incautamente non si dedic\u00f2 all'annientamento del nemico, visti i vincoli di parentela e di clientela che legavano la Mecca e Yathrib, decidendo di tornare rapidamente in patria, probabilmente anche per l'aggravarsi preoccupante di problemi logistici.\nSubito dopo la disfatta Maometto attu\u00f2 l'espulsione del gruppo ebraico dei Ban\u016b Na\u1e0d\u012br da Medina e il Corano attribu\u00ec la sconfitta alla disubbidienza dei musulmani agli iniziali propositi del loro Profeta."}
{"id": "122756", "revid": "1318658", "url": "https://it.wikipedia.org/wiki?curid=122756", "title": "Esametilendiammina", "text": "L'esametilendiammina, nome IUPAC 1,6-diamminoesano, \u00e8 una diammina, in quanto reca sulla sua molecola due gruppi amminici, -NH2. A temperatura ambiente \u00e8 un solido ceroso bianco dall'odore sgradevole, vagamente ammoniacale.\nIl suo uso principale \u00e8 quello di materia prima per la produzione del polimero nylon6-6, ottenuto tramite la sua condensazione con l'acido adipico, anch'esso a sei atomi di carbonio.\nPer acetilazione produce la esametilen-bis-acetammide. Questo composto \u00e8 stato utilizzato sin dagli anni '60 nel campo della ricerca scientifica oncologica. \u00c8 infatti in grado di indurre il differenziamento cellulare (maturazione) in linee cellulari tumorali di leucemia. Il meccanismo molecolare speculato comprende il rimodellamento della cromatina per inibizione degli enzimi nucleari della classe istone deacetilasi (HDACs).\nSull'esempio di questo composto sono stati posteriormente sviluppati inibitori delle HDACs pi\u00f9 potenti ed anche pi\u00f9 selettivi, alcuni dei quali sono stati gi\u00e0 approvati ed altri sono in trials clinici di studio."}
{"id": "122759", "revid": "287204", "url": "https://it.wikipedia.org/wiki?curid=122759", "title": "Creazione (romanzo)", "text": "Creazione (\"Creation\") \u00e8 un romanzo storico del 1981 dello scrittore statunitense Gore Vidal, ambientato tra il VI e il V secolo a.C. principalmente in Persia, ma in generale in tutto il mondo orientale. Nel 2002 l'autore pubblic\u00f2 una versione integrale che include 4 capitoli aggiuntivi che l'editore statunitense aveva tagliato.\nTema.\nL'autore accarezzava l'idea di scrivere un affresco storico che avesse come protagonisti tre giganti coevi del pensiero antico: Socrate, Buddha e Confucio. La voce narrante \u00e8 quella del vecchio Ciro Spitama, nipote di Zoroastro, che racconta la sua vita e i suoi incontri col lontano parente Democrito. Nell'edizione integrale, Vidal ha recuperato qualche centinaio di pagine riguardanti l'infanzia e la giovinezza di Spitama, che l'editor sbrigativo scart\u00f2 nella prima edizione. Vidal ha composto un grande affresco, abbracciante le antiche poleis greche, la Persia, le civilt\u00e0 nate sull'Indo e gli stati della Cina preunitaria; nella descrizione dei conflitti tra greci e persiani, Vidal assume il punto di vista dei secondi.\nIl filo conduttore di \"Creation\" sono quesiti filosofici senza tempo: \"come \u00e8 nato l'universo?, chi o cosa l'ha creato?\".\nTrama.\nIl vecchio Ciro Spitama, oramai cieco, visse ad Atene gli ultimi anni della sua vita come ambasciatore del Gran Re dei Persiani Artaserse, figlio di Serse. \n&lt;br&gt;Ciro \u00e8 nipote discendente di Zoroastro, profeta di Ahura Mazdah, il Saggio Signore. Figlio del figlio di Zoroastro e di una donna greca tracia, Laida, Ciro non volle diventare l'erede spirituale del nonno, non avendone la vocazione, anche se a volte la situazione in essere lo aiut\u00f2 a sopravvivere. \n&lt;br&gt;Ad Atene Ciro ricorda la sua vita a Democrito partendo dall'infanzia e giovinezza alla corte del Gran Re Dario, raccontandone gli intrighi e le dinamiche del potere. Durante le guerre greche, Ciro sar\u00e0 inviato da Dario in India in cerca di ricchezze e possibilit\u00e0 di commerci, qui in un boschetto incontrer\u00e0 Gautama Buddha. Ciro torn\u00f2 in Persia, e Serse, suo grande amico e coetaneo, successe a suo padre Dario, Ciro allora venne inviato dal Gran Re ambasciatore in missione nel Catai, qui conobbe Lao Tze e Confucio, quindi torner\u00e0 ancora in Persia nel periodo di massimo splendore dell'impero, alla morte di Serse sar\u00e0 inviato ad Atene, qui completer\u00e0 la sua esistenza conoscendo il giovane Socrate e altri filosofi.\nIl libro si divide in dieci capitoli o libri:"}
{"id": "122760", "revid": "767487", "url": "https://it.wikipedia.org/wiki?curid=122760", "title": "Sister Act - Una svitata in abito da suora", "text": "Sister Act - Una svitata in abito da suora (\"Sister Act\") \u00e8 un film del 1992 diretto da Emile Ardolino.\nTrama.\nDeloris Van Cartier \u00e8 l'esuberante solista di un trio musicale femminile in stile anni '60, \"The Ronelles\" (parodia delle \"Ronettes\"), che si esibisce al \"Moonlight Lounge\" a Reno, Nevada. Deloris \u00e8 anche l'amante del proprietario del casin\u00f2, Vince LaRocca, il quale si rifiuta di divoziare dalla moglie pur sostenendo di amare tantissimo Deloris. All'insaputa della donna, Vince conduce loschi affari e il casino ne \u00e8 la copertura.\nUna sera, dopo l'ennesimo litigio, Deloris e Vince si lasciano in malo modo. Per farsi perdonare, quest\u2019ultimo fa spedire alla donna una pelliccia, che per\u00f2 lei scopre appartenere alla moglie Connie. Offesa da questo gesto superficiale, la donna va nel suo ufficio per restituirglielo e scaricarlo definitivamente, ma finisce con l'assistere involontariamente all'esecuzione dell'autista di Vince, reo di aver fatto una soffiata alla polizia il giorno prima. Deloris si d\u00e0 alla fuga: Vince le sguinzaglia dietro i suoi due tirapiedi Willy e Joey, ma Deloris riesce a salvarsi e a raggiungere la stazione di polizia.\nIl tenente Eddie Souther mette Deloris al corrente delle attivit\u00e0 criminali di Vince e le chiede di deporre contro l'ex amante in qualit\u00e0 di testimone chiave; il processo, per\u00f2, si terr\u00e0 solo di l\u00ec ad un paio di mesi e Deloris, nel frattempo, dovr\u00e0 rimanere nascosta sotto falsa identit\u00e0 nel convento di Santa Caterina, a San Francisco, California. Nonostante molte proteste e la titubanza della stessa Madre Superiora del convento, Deloris diventa suo malgrado una suora, assumendo l'identit\u00e0 di Suor Maria Claretta.\nLa vita monastica non fa decisamente per la donna, che sin dall'inizio si rivela insofferente alle rigide regole e all'atmosfera tranquilla del convento, ma, grazie al suo carattere estroverso, la finta suora stringe ben presto amicizia con tre consorelle, la scorbutica Maria Lazzara, la simpatica Maria Patrizia e la timida novizia Maria Roberta. Un giorno, a seguito dell'ennesimo richiamo per indisciplina, la Madre Superiora dispone che Maria Claretta dovr\u00e0 entrare nello scalcagnato coro del Santa Caterina: la donna spera in tal modo non solo di riuscire finalmente a frenare la scatenata Maria Claretta ma anche che la cantante sia d'aiuto per il coro. Prendendo il posto di Suor Maria Lazzara, Maria Claretta dispone saggi consigli di canto al gruppo, che migliora visibilmente e ne diventa la nuova direttrice. La domenica successiva, a Messa, il coro sorprende tutti intonando splendidamente il \"Salve Regina\" ed esibendosi subito dopo in una versione dello stesso inno rielaborato in tono gospel e rock. La musica scandalizza la Madre Superiora, ma viene sentita anche dalla gente per strada, che entra in chiesa attratta dalla novit\u00e0: a cerimonia terminata, la rigida Madre Superiora \u00e8 intenzionata a rimettere Maria Lazzara come direttrice ma il parroco, Monsignor O'Hara, \u00e8 estasiato. Maria Claretta coglie la palla al balzo e convince il prete a permettere alle suore del convento di dedicarsi a migliorare la vita nel quartiere.\nLa celebrit\u00e0 del coro e l'apostolato delle suore attirano persino una troupe televisiva e Deloris evita per un pelo di farsi riprendere dalle telecamere. Il tenente Souther la raggiunge al convento per farle una ramanzina per poi assistere all'esibizione del coro per la Messa, che quella domenica presenta una versione gospel di \"My Guy\" (rielaborata con il titolo \u201cMy God\u201d). Dopo la funzione, Monsignor O'Hara informa le suore che il Papa in persona ha chiesto di poter assistere egli stesso ad un'esibizione del coro la domenica successiva. La Madre Superiora vorrebbe che per l'occasione il coro si attenesse ad uno stampo pi\u00f9 tradizionale, ma tutte le suore appoggiano lo stile di Maria Claretta, che quindi prevale. Qualche giorno dopo, il tenente Souther comunica a Maria Claretta che la prima udienza del processo contro Vince \u00e8 stata anticipata e che, quindi, potr\u00e0 uscire dal convento in tempi brevi. La donna \u00e8 visibilmente scossa e malinconica, poich\u00e9 nel frattempo si \u00e8 affezionata al convento e alle sue consorelle. Anche la Madre Superiora le comunica che andr\u00e0 via, visto che poco prima aveva rassegnato le sue dimissioni a monsignor O\u2019Hara e chiesto il trasferimento in un altro convento.\nSouther nel frattempo \u00e8 impegnato nella ricerca di una talpa al dipartimento di polizia che sta rivelando a Vince i nascondigli di tutti i testimoni. Questo si rivela essere il detective Tate, che comunque, prima di essere arrestato, fa in tempo a rivelare a Vince il nascondiglio di Deloris. Souther corre al convento a prenderla, ma lei non vuole abbandonare le consorelle prima del concerto. Tentando di sfuggirgli, viene catturata da Willy e Joey insieme a Maria Roberta. Quest'ultima riesce a scappare e informa Souther che i malviventi stanno portando suor Maria Claretta al \"Moonlight Lounge\". La Madre Superiora, a questo punto, \u00e8 costretta a rivelare alle consorelle la vera identit\u00e0 di Maria Claretta. Dopo una breve discussione, le suore del convento decidono di andare loro stesse a Reno per salvare la loro amica.\nAl casin\u00f2, intanto, Deloris \u00e8 fatta prigioniera da Vince che ordina ai suoi scagnozzi di ucciderla. Willy e Joey per\u00f2 non se la sentono, affermando che Deloris sia davvero una suora, nonostante Vince stesso dichiari che la donna non lo sia affatto. Deloris riesce a scappare, mescolandosi tra le consorelle giunte in citt\u00e0 per salvarla, mandando completamente in tilt i tre uomini. Alla fine, i malviventi riescono a intrappolare tutte le suore, ma Souther neutralizza Vince un momento prima che questi uccida Deloris: i tre uomini vengono finalmente arrestati.\nIl concerto per il Papa pu\u00f2 quindi svolgersi regolarmente: le suore, dirette un'ultima volta da Deloris, intonano \"I Will Follow Him\", riscuotendo un successo trionfale e venendo acclamate da tutti, inclusi il Pontefice e la Madre Superiora, che ha infine riconosciuto la ventata di positivit\u00e0 portata da Deloris nel convento.\nDurante i titoli di coda, si vedono le copertine di numerose riviste che mostrano come Deloris, a seguito della sua singolare vicenda, sia divenuta una celebrit\u00e0.\nProduzione.\nLe riprese si sono svolte dal 23 settembre al 20 dicembre 1991.\nLe riprese vennero effettuate fra:\nPer la chiesa dove si rifugia Deloris vennero sfruttate: la \"St. Paul's Church\" di San Francisco, California; l'Hollywood United Methodist Church di Los Angeles, California; la \"St. Paul's Methodist Church\" di Reno, Nevada.\nDistribuzione e accoglienza.\nIl film \u00e8 uscito nei cinema statunitensi il 29 maggio 1992 mentre in Italia per il 28 gennaio 1993.. Il film incass\u00f2 231 milioni di dollari.\nSeguito.\nIl successo del film port\u00f2 i produttori a realizzare un sequel dal titolo \"Sister Act 2 - Pi\u00f9 svitata che mai\", realizzato nel 1993 e diretto da Bill Duke.\nDopo anni di dicerie su un altro possibile seguito, il 7 dicembre 2018 venne infine annunciato un terzo capitolo che verr\u00e0 prodotto per il servizio streaming Disney+."}
{"id": "122761", "revid": "287204", "url": "https://it.wikipedia.org/wiki?curid=122761", "title": "Creazione", "text": ""}
{"id": "122763", "revid": "3732", "url": "https://it.wikipedia.org/wiki?curid=122763", "title": "Ario", "text": " La corrente teologica cristiana sorta attorno alle sue dottrine religiose fu condannata come eretica nel primo Concilio di Nicea, e venne in seguito indicata con il nome di arianesimo. Si diffuse prevalentemente tra i popoli germanici.\nBiografia.\nComp\u00ec gli studi teologici nella scuola di Luciano d'Antiochia, dove conobbe Eusebio, originario di Berytus, di cui divenne amico, poi si rec\u00f2 in Egitto, dove fu ordinato presbitero in una chiesa di Alessandria, nel quartiere Baucalis.\nArio insegnava che Dio era unico, eterno e indivisibile, e quindi il Figlio di Dio, in quanto \"generato\", non poteva essere considerato Dio allo stesso modo del Padre proprio perch\u00e9 la natura divina \u00e8 unica. Essendo infatti un \"figlio\" (e quindi \"venuto dopo\" Colui che lo ha generato) non \u00e8 co-eterno al Padre, mentre la natura divina \u00e8 di per s\u00e9 eterna e indivisibile. Il Figlio, dunque, \u00e8 in posizione subordinata rispetto al Padre.\nNel 300 fu scomunicato dal patriarca di Alessandria, Pietro I che condann\u00f2 le sue idee come eretiche. Nel 311 il nuovo patriarca, Achilla, lo riabilit\u00f2, consentendogli di predicare nuovamente. Alla morte di Achilla (312), Ario fu il principale candidato al Patriarcato in opposizione ad Alessandro. La lotta di successione fu vinta da Alessandro.\nNel 318 un sinodo convocato appositamente da Alessandro dichiar\u00f2 l'eresia della dottrina ariana e scomunic\u00f2 Ario, spingendolo a fuggire in Palestina. Alessandro pens\u00f2 di aver chiuso la questione. Ma la condanna si rivel\u00f2 controproducente. Essa determin\u00f2 infatti una serie notevole di reazioni favorevoli alle tesi di Ario.\nIn Siria e Palestina, infatti, la sua predicazione trov\u00f2 terreno fertile. Nel Vicino Oriente asiatico vi era una concezione diversa del rapporto tra le tre figure della Trinit\u00e0. Illustri filosofi cristiani si schierarono a favore delle tesi ariane. A Cesarea marittima, Ario trov\u00f2 ospitalit\u00e0 presso il vescovo Eusebio.\nNel 321 un sinodo di cento vescovi egiziani e libici ribadirono la condanna dell'arianesimo; i vescovi convocarono inoltre un nuovo concilio ecumenico allo scopo di deliberare norme pi\u00f9 articolate in materia cristologica. Il concilio fu convocato ad Ancyra, in Anatolia.\nNel 325 Eusebio fu scomunicato per la propria vicinanza alle idee di Ario da un sinodo tenutosi ad Antiochia, sede apostolica, quindi gerarchicamente superiore a Cesarea. Ario part\u00ec da Cesarea e raggiunse l'amico ed ex compagno di studi Eusebio, dal 317 vescovo di Nicomedia. Quest'ultima scelta, oltre che dai rapporti di vecchia amicizia, fu dettata anche dal fatto che, essendo Eusebio in ottimi rapporti con l'imperatore Costantino, la sua vicinanza e protezione tenevano Ario lontano da eventuali pericoli.\nA Nicomedia Ario apprese che l'imperatore romano si era interessato personalmente alla vicenda e aveva deciso che il concilio convocato dai vescovi egiziani sarebbe stato \"ecumenico\", cio\u00e8 vi avrebbero partecipato tutte le comunit\u00e0 cristiane. L'imperatore aveva anche scelto come nuova sede dell'assemblea una citt\u00e0 sul Mar di Marmara, Nicea, sia perch\u00e9 pi\u00f9 facilmente raggiungibile dai vescovi dell'Occidente, sia perch\u00e9 molto vicina a Nicomedia, la citt\u00e0 dove l'imperatore aveva la propria residenza.\nCostantino, cui stavano a cuore l'ordine e la governabilit\u00e0 dell'impero, voleva che il concilio non solo si pronunciasse sulla dottrina di Ario, ma anche che ricompaginasse la Chiesa, divenuta un'istituzione portante dell'Impero romano. L'imperatore segu\u00ec tutti i lavori del concilio presenziando alle sedute.\nAl concilio di Nicea (325) Costantino, dunque, mise l'una di fronte all'altra le due correnti: da una parte i vescovi ortodossi, dall'altra Ario, Eusebio di Nicomedia e i loro sostenitori. Bench\u00e9 invitati a spiegare le loro idee, Ario ed Eusebio non riuscirono a convincere i padri conciliari: se infatti il Figlio di Dio non era uguale al Padre, allora non era neanche divino, o per lo meno non lo era quanto il Padre. E questo non era accettabile. La tesi poi secondo la quale \"ci fu un tempo in cui il Figlio non c'era\" faceva inorridire i vescovi non ariani del concilio, che posero in minoranza gli ariani. Sconfitti, Ario ed Eusebio di Nicomedia furono condannati all'esilio. Ario dovette trasferirsi in Illiria.\nNonostante la pronuncia del concilio fosse stata chiara, l'idea ariana rimase molto presente all'interno della chiesa greca a tal punto che nel 328 i vescovi esiliati vennero richiamati nelle loro sedi. Eusebio di Nicomedia si adoper\u00f2 quindi per ottenere il ritorno di Ario. Non solo il rientro dall'esilio gli fu concesso (nel 331 o 334), ma Ario fu anche accolto a corte e riusc\u00ec a tal punto a convincere l'imperatore della bont\u00e0 delle sue opinioni, che lo stesso Costantino lo riabilit\u00f2, mentre condann\u00f2 all'esilio il vescovo Atanasio di Alessandria, che di Ario era stato tra i pi\u00f9 strenui oppositori (Concilio di Tiro, 335).\nNel 336 Ario mor\u00ec a Costantinopoli, in circostanze non ben accertate storicamente.\nOpere.\nDelle sue opere rimane ben poco, perch\u00e9 i suoi libri furono bruciati durante l'esilio in Illiria. In ogni caso, ci restano due lettere, una confessione di fede e frammenti di quel manoscritto maggiore, chiamato \"Talia\", che doveva avere almeno in parte una forma poetica.\nL'arianesimo.\nArio predicava la creazione e non la generazione del Figlio ad opera del Padre. Pur non negandola, metteva la divinit\u00e0 del Figlio in subordinazione a quella del Padre, cosa che comportava alcune conseguenze logiche rilevanti, tra le quali l'impossibilit\u00e0 di una reale salvezza-redenzione da parte Ges\u00f9 e il fatto che Dio sarebbe un eterno \"estraneo\" e \"distaccato\" (secondo uno schema logico che, semplificando e tralasciando altri aspetti, potrebbe essere reso cos\u00ec: la salvezza dell'umanit\u00e0 e del suo \"mondo\" con lui \u00e8 il dono che Dio Padre fa di se stesso nell'incarnazione del suo Figlio. Se il Figlio non fosse pienamente Dio al pari del Padre, per quanto elevata fosse la sua natura in confronto a quella dell'uomo e degli esseri creati in generale, non potrebbe mai essere uguale a quella del Padre e quindi non potrebbe essere il Dio-con-noi, perci\u00f2 non potrebbe salvare nessuno e niente).\nAl Concilio di Nicea (325) venne invece ribadita la \"consustanzialit\u00e0\" (\"homous\u00eca\") del Figlio e del Padre con l'approvazione della formula del Credo niceno."}
{"id": "122769", "revid": "2128848", "url": "https://it.wikipedia.org/wiki?curid=122769", "title": "Persecuzione dei cristiani nell'Impero romano", "text": "Le persecuzioni dei cristiani nell'Impero romano consistettero in atti di aggressiva intolleranza popolare e nell'assimilazione della religione cristiana ad un crimine contro lo Stato, con la conseguente condanna dei fedeli della nuova religione. Molti proclamarono comunque la propria fede accettando la prigionia, le torture, le deportazioni ed anche la morte: i martiri furono migliaia, sebbene il numero reale sia difficile da calcolare.\nInizialmente tuttavia le autorit\u00e0 locali non ricercavano attivamente i cristiani; le loro comunit\u00e0 continuarono cos\u00ec a crescere, trovando anzi nel culto dei martiri nuovo vigore. Gli imperatori Decio, Valeriano e Diocleziano, spinti anche da considerazioni politiche, ordinarono pertanto persecuzioni pi\u00f9 attive e severe, che tuttavia non arrivarono a sradicare il cristianesimo.\nNel 311 Galerio eman\u00f2 l'Editto di Serdica che concedeva ai cristiani il perdono, poi confermato da Costantino I, che accord\u00f2 al cristianesimo lo status di \"religio licita\" (\"Editto di Milano\") nel 313. Gli ultimi strascichi delle persecuzioni si sovrapposero alle prime lotte contro gli eretici; dopo pochi decenni sarebbero iniziate le persecuzioni dei pagani.\nLe fonti storiche.\nL'analisi di alcuni reperti e documenti contemporanei ed il raffronto tra i resoconti degli storici antichi ha consentito di pervenire ad un certo consenso sulla storia generale delle persecuzioni. L'indagine pi\u00f9 dettagliata sulle vicende e sui singoli personaggi coinvolti si presenta pi\u00f9 problematica in quanto pu\u00f2 basarsi quasi esclusivamente su fonti cristiane.\nI principali autori cristiani utili per la storia delle persecuzioni sono Giustino e Cipriano di cui sono rimasti alcuni importanti scritti.\nFonti latine.\nUn documento di eccezionale importanza \u00e8 la corrispondenza tra Plinio il giovane e l'imperatore Traiano sulla condotta da tenere nei confronti dei cristiani.\nTacito rappresenta una fonte storica molto importante, ma solo per la persecuzione avvenuta sotto Nerone. Frammentarie notizie hanno lasciato Svetonio, Dione Cassio, Porfirio, Zosimo e altri.\nLe motivazioni.\nIl culto pubblico della tradizionale religione romana era strettamente legato allo Stato: fare sacrifici agli d\u00e8i e rispettare i riti significava stabilire un patto con le divinit\u00e0, in cambio della loro protezione. Era facile integrare gli d\u00e8i, i riti e le credenze di altre popolazioni in questo sistema. Perfino l'Ebraismo, in quanto antica religione di un popolo, era tollerato dalle autorit\u00e0, anche se con difficolt\u00e0, fin dai tempi di Giulio Cesare: gli ebrei potevano osservare i loro precetti ed erano esentati dai riti ufficiali (ma con Vespasiano furono sottoposti al \"fiscus iudaicus\"). Nell'incipit del XVI capitolo della sua opera, infatti, il Gibbon individua con acutezza i motivi in base ai quali la nascente religione cristiana avrebbe dovuto suscitare, nell'opinione pubblica e nelle istituzioni civili e politiche, sentimenti se non proprio di ammirazione, almeno di tolleranza, anzich\u00e9 atteggiamenti persecutori. Questi atteggiamenti ostili nei confronti dei cristiani furono in parte dovuti ad una sorta di confusione che inizialmente veniva fatta tra i cristiani e gli ebrei, tanto che Svetonio e Dione Cassio riportano che l'imperatore Claudio (41-54) avrebbe scacciato da Roma i \"Giudei\" che creavano disordini a nome di \"un certo \"kriste\"\".\nLa tolleranza riservata agli Ebrei, nonostante affermassero l'esclusiva conoscenza di Dio, ritenendo empio qualsiasi altro culto, e quasi rifiutassero la comunit\u00e0 umana racchiudendosi in una setta che sdegnava contatti con l'esterno, veniva per\u00f2 a mancare nel momento in cui gli stessi Ebrei, unici nell'impero, si rifiutavano di pagare il contributo a Roma: era illegale, sostenevano, pagare le tasse ad un imperatore (e ad un popolo invasore) empio e idolatra. I Giudei non avevano mai nascosto l'insofferenza, spesso sfociata in rivolte anche sanguinose, nei confronti di Roma, le cui legioni erano altrettanto spesso dovute intervenire con severe rappresaglie e repressioni. Ma dopo la prima guerra giudaica, la distruzione del Tempio di Gerusalemme, la riduzione in schiavit\u00f9 e la diaspora, il popolo Ebreo ammorbid\u00ec le posizioni intransigenti ed in diversi modi si integr\u00f2 nella popolazione dell'Impero romano, pur mantenendo una propria individualit\u00e0 come popolo, sancita anche da deroghe e leggi particolari.\nLa differenza sostanziale tra ebrei e cristiani, che consentiva ai primi di professare liberamente la loro fede mentre trattava con severit\u00e0, odio e disprezzo quella dei secondi, era che quelli erano una \u201cnazione\u201d, mentre gli altri una \u201csetta\u201d; il rispetto delle istituzioni religiose dei propri padri era un dovere, e l'antichit\u00e0 delle sacre leggi ebraiche, adottate per secoli da un intero popolo dava ai Giudei il diritto di sottostare a quegli obblighi e quelle regole che sarebbe stato empio trascurare. I cristiani, di contro, con la legge evangelica ignoravano le sacre istituzioni dei loro padri, disprezzando ci\u00f2 che essi avevano da secoli ritenuto sacro. In pi\u00f9, questo allontanamento dalla fede \u201cnaturale\u201d, anzich\u00e9 portare ad un avvicinamento a quella ufficiale dello Stato, li conduceva ad un pi\u00f9 marcato disprezzo degli d\u00e8i e delle istituzioni di Roma, che si manifestava in riti, riunioni segrete e un generale rifiuto del genere umano che non veniva mitigato dall'indubbia rettitudine e moralit\u00e0 dei credenti.\nCol tempo dunque i romani identificarono nel Cristianesimo quello che consideravano \"ateismo\". Per loro i cristiani erano ebrei e pagani che avevano tradito i loro d\u00e8i e quindi il loro popolo, si riunivano in segreto per praticare riti apparentemente magici, incitando altri a fare lo stesso ed eleggendo a propria divinit\u00e0 un'Entit\u00e0 solo spirituale e non rappresentabile, per il cui culto non erano previsti templi, altari, sacrifici, e che era pertanto lontanissima dalla radicata mentalit\u00e0 pagana. Questo tradimento non solo minacciava la \"pax deorum\" e l'autorit\u00e0 dell'imperatore quale pontefice massimo, ma poteva \u201cessere visto come la prova di intenzioni politiche sovversive\u201d. Plinio il Giovane definir\u00e0 il cristianesimo \"superstitio\", termine che indicava \u201cogni religione implicante un timore eccessivo degli d\u00e8i\u201d e pertanto probabile causa di disordini popolari. Come tali erano represse anche magia e astrologia, e lo erano stati in precedenza i baccanali, il druidismo ed il culto di Iside.\nLa figura stessa del Cristo destava sospetto; non tanto per la sua natura umana, visto che anche Bacco, Ercole ed Esculapio erano stati, per le credenze pagane, figure umane divinizzate (per non parlare degli stessi imperatori). Ma in quei casi si trattava di antichi eroi che proprio per questo avevano meritato la divinizzazione, mentre nel caso di Ges\u00f9 si trattava, incomprensibilmente, di un oscuro \"maestro\", recente, nato in condizioni di miseria presso un popolo sottomesso, privo di fama e di successo, morto con disonore.\nSebbene i primi vescovi invitassero a riconoscere lo Stato, astenersi dai riti ufficiali (considerato idolatria) costringeva in pratica i cristiani a uno sprezzante isolamento, e questo accese ulteriormente l'intolleranza popolare. I romani erano inoltre sconcertati dall'abolizione in questi gruppi di ogni distinzione tra uomini e donne, ricchi e poveri, schiavi e liberi, locali e stranieri. Per di pi\u00f9 le conversioni provocavano insanabili conflitti familiari. Le loro regole di vita erano disapprovate anche dalle autorit\u00e0, ed \u00e8 possibile che talvolta fossero disordini scoppiati all'interno delle stesse comunit\u00e0 cristiane a giustificarne l'intervento.\nCon queste premesse non desta meraviglia il fastidio suscitato dai cristiani presso l'opinione pubblica e la proibizione delle adunanze segrete (valida comunque per qualsiasi altra comunit\u00e0). Le quali erano per\u00f2 dedicate al culto, ed erano pertanto irrinunciabili: da ci\u00f2 la disobbedienza allo Stato in nome di un'autorit\u00e0 superiore, che non poteva ovviamente essere tollerata e autorizzava dunque legalmente alla somministrazione di castighi e pene anche severe che si rivelavano per\u00f2 impotenti ed inefficaci a debellare il presunto pericolo, visto che la comunit\u00e0 dei cristiani aumentava continuamente.\nSe inizialmente le adunanze erano tenute nascoste per motivi di prudenza e necessit\u00e0, presto la segretezza divenne una libera scelta, che si rivel\u00f2 per\u00f2 un'arma molto pericolosa contro la stessa comunit\u00e0 di fedeli. Inoltre, era certo che adorassero un dio dalla testa d'asino. Nella maggior parte dei casi i cristiani riuscirono a scrollarsi di dosso il peso delle calunnie e delle ingiurie, ma gli apologisti utilizzarono ben presto quest'arma, altrettanto falsamente infamante, contro i cristiani scismatici, scatenando una guerra di calunnie che si sovrapponeva alle contese teologiche tra questi e gli ortodossi, che di fatto produceva il solo effetto di rendere la comunit\u00e0 cristiana ancora pi\u00f9 invisa alla societ\u00e0 pagana.\nL'opposizione poteva nascere anche, con il crescere delle comunit\u00e0, dal danno economico arrecato a varie categorie coinvolte nei culti ufficiali.\nAtteggiamento nei confronti del Cristianesimo dei primi imperatori.\nAlcune epistole apocrife di dubbia attribuzione parlano di un messaggio inviato dal prefetto di Giudea Ponzio Pilato a Tiberio nel 35, riguardante la crocifissione di Ges\u00f9 di Nazareth. L'imperatore avrebbe di seguito presentato al Senato la proposta di riconoscimento del Cristianesimo come \"religio licita\" ma, avendo ricevuto un rifiuto, avrebbe solo posto il \"veto\" ad accuse e persecuzioni nei confronti dei seguaci di Ges\u00f9. Il dibattito sull'esistenza, o meno, di questo senatoconsulto \u00e8 ancora in corso. Risulta quasi impossibile per\u00f2 pensare che gi\u00e0 nel 35, poco tempo dopo la condanna di Cristo, il cristianesimo fosse considerato una religione talmente importante da essere discussa in senato.\nNon si sa nulla di certo sull'atteggiamento dell'imperatore verso i primi cristiani: al riguardo non conosciamo alcun provvedimento ufficiale, ma \u00e8 certo che i seguaci di Ges\u00f9 non furono mai perseguitati sotto l'impero di Tiberio.\nPersecuzione di Nerone.\nI primi 50 anni dopo la morte di Ges\u00f9 furono sostanzialmente tranquilli, tranne la parentesi neroniana. I cristiani, che derivavano direttamente dagli Ebrei, sia da un punto di vista territoriale che come fondamento della fede, ebbero i primi scontri proprio con i Giudei, che mal sopportavano la presenza ingombrante e crescente di questa nuova religione, considerata una setta di miscredenti. Ma i magistrati romani, a cui quelli si rivolgevano nel tentativo di togliere di mezzo quei fastidiosi rivali, non erano interessati a dispute teologiche di cui non comprendevano n\u00e9 l'essenza n\u00e9 le sottigliezze, e ritenevano dunque opportuno limitarsi a controllare che quelle dispute non sfociassero in turbative dell'ordine pubblico. In tale situazione, sebbene in semiclandestinit\u00e0, i cristiani cominciarono ad espandersi per il mondo civile.\nLa prima persecuzione, durante il regno di Nerone, nel 64, \u00e8 descritta dallo storico latino Tacito e fu dovuta alla ricerca di un capro espiatorio per il grande incendio di Roma: questo infatti provoc\u00f2 \u00abuna breve ma forte persecuzione da parte di Nerone, il quale contava, innanzitutto, di servirsi dei cristiani come capri espiatori e poi di sopprimere questa 'perniciosa superstizione' (...)\u00bb.\nL'imperatore tent\u00f2, sembra, con ogni mezzo di alleviare le sofferenze delle vittime della catastrofe e dei senzatetto, offrendo ospitalit\u00e0 nei giardini imperiali, costruendo ripari provvisori, distribuendo grano e viveri e impegnandosi in un'immediata ricostruzione, ma agli occhi del popolo Nerone era pur sempre l'assassino del fratello, della moglie e della madre, un essere spregevole che prostituiva se stesso e la sua dignit\u00e0. La gente comune riteneva che un tale individuo poteva essere capace di qualsiasi delitto, compresa la distruzione di Roma. Il popolo lo sospettava; Nerone doveva comunque trovare dei colpevoli. Secondo Tacito, prima sarebbero stati arrestati quanti confessavano e quindi, su denuncia di questi, ne sarebbero stati condannati moltissimi, ma non tanto a causa del crimine dell'incendio, quanto per il loro odio nei confronti del genere umano.\nNumerose fonti cristiane attestano che gli apostoli Pietro e Paolo subirono il martirio a Roma proprio in quella persecuzione. In particolare, secondo queste fonti, Pietro fu crocifisso, mentre Paolo decapitato. Tacito descrive i supplizi a cui furono sottoposti per opera di Nerone i cristiani che comunque, nonostante la loro presunta colpevolezza, suscitavano piet\u00e0 in quanto puniti non per il bene pubblico ma per la crudelt\u00e0 di uno solo (\u00ab\"et pereuntibus addita ludibria, ut ferarum tergis contecti laniatu canum interirent aut crucibus adfixi atque flammati, ubi defecisset dies, in usum nocturni luminis urerentur\"\u00bb. in \"Annales\", XV, 44, 4: \u00abE coloro che morivano furono pure scherniti: coperti di pelli di bestie perch\u00e9 morissero dilaniati dai cani oppure affissi alle croci e dati alle fiamme perch\u00e9, caduto il giorno, bruciassero come fiaccole notturne.\u00bb). Anche Svetonio conferma che Nerone aveva mandato i cristiani al supplizio e li definisce \"una nuova e malefica superstizione\", senza tuttavia collegare questo provvedimento all'incendio. La persecuzione neroniana fu comunque limitata alle mura di Roma.\nLe persecuzioni prima del 250.\nLe persecuzioni sotto il regno di Domiziano.\nDurante il regno dell'imperatore Domiziano (81-96 d.C) furono accusati di ateismo e \"adozione di usanze ebraiche\" alcuni senatori e i consoli Acilio Gabrione e Flavio Clemente con la moglie Flavia Domitilla. Furono tutti giustiziati tranne Flavia Domitilla che fu esiliata e della quale Eusebio dice fosse cristiana. \u00c8 molto probabile tuttavia che la presunta affiliazione di Clemente al Cristianesimo fosse una notizia creata ad arte per infangare l'immagine pubblica dell'uomo e smorzare la reazione del popolo romano, che stava appoggiando una sua congiura con l'aiuto di alcuni generali per spodestare Domiziano. In effetti alcuni testi contemporanei parlano di una recrudescenza delle persecuzioni sotto il suo regno, ma l'argomento \u00e8 ancora dibattuto.\nLe persecuzioni sotto il regno di Traiano.\nDelle persecuzioni all'epoca di Traiano ci restano alcuni documenti molto importanti. Il primo \u00e8 una lettera inviata all'imperatore da Plinio il Giovane quando, intorno al 110, era legato nella provincia di Bitinia. Plinio descrive la linea seguita fino ad allora con i cristiani e le accuse loro rivolte, ma chiede ulteriori chiarimenti su come comportarsi con loro. Nella lettera si trova il giudizio negativo contro la religione cristiana largamente diffuso nella cerchia imperiale ed intellettuale dell'epoca, e condivisa dallo stesso Plinio: \u201c\"nihil aliud quam superstitionem\"\u201d (\"null'altro che superstizione\"). Il secondo documento \u00e8 il rescritto, cio\u00e8 la risposta ufficiale, in cui l'imperatore detta modalit\u00e0 per trattare la questione cristiana che sarebbero rimaste valide per quasi 140 anni: nessuna ricerca attiva dei cristiani, ma, in caso di denuncia, essi dovevano essere condannati se avessero rifiutato di sacrificare agli d\u00e8i; le denunce anonime andavano respinte. La corrispondenza fornisce alcune interessanti notizie: a parte la condivisione dell'opinione comune, Plinio non sapeva quasi nulla dei Cristiani, e tantomeno del loro presunto delitto, delle pene da infliggere e delle norme e procedure da applicare nei loro confronti; da ci\u00f2 si pu\u00f2 dedurre che all'epoca non esistevano leggi o decreti anticristiani, che anche gli imperatori non avevano mai preso ufficialmente posizione contro di loro e che nessun processo celebrato contro i cristiani aveva avuto cos\u00ec tanta rilevanza da poter costituire un precedente utile per un magistrato di Roma. La risposta di Traiano, d'altra parte, dalla quale traspare la difficolt\u00e0 di stabilire una regola, sembra pi\u00f9 attenta alla protezione degli innocenti che all'assoluzione dei colpevoli: colpire i rei, ma astenersi dal ricercarli, n\u00e9 procedere in base a denunce, soprattutto se anonime, e richiedere la prova del sacrificio agli d\u00e8i.\nIn realt\u00e0, i giudici dei tribunali dell'impero romano, le cui leggi costituiscono tuttora, in molti casi, la base della moderna giurisprudenza, di rado erano quei carnefici che l'apologetica contemporanea e dei secoli successivi, troppo attenta a far risaltare le virt\u00f9 dei martiri, ha tentato di presentare; l'eventuale condanna dei cristiani per i quali era stata comprovata l'accusa, non era tanto dovuta alla colpa di essere cristiani, quanto piuttosto alla resistenza che essi potevano porre in atto nel sacrificare agli d\u00e8i (in quanto apostas\u00eda e de facto non sarebbero pi\u00f9 stati cristiani) ; allo stesso modo, le eventuali violenze e torture cui erano sottoposti durante il processo (una prassi comunque normale nei procedimenti giudiziari) non erano il mezzo per punirli della colpevole appartenenza ad una setta empia, quanto per convincerli con ogni mezzo (\u201cper il loro bene\u201d) ad rinunciare alla loro fede. Inoltre, la sostanziale umanit\u00e0 della maggior parte di questi giudici (e Tertulliano ne cita diversi esempi), li portava ad escludere, per il delitto di cristianesimo, la pena di morte, preferendo piuttosto una pena detentiva, l'esilio o la schiavit\u00f9 in miniera (che avrebbero comunque potuto consentire una possibilit\u00e0 di \u201crecupero\u201d); la massima pena era riservata, di solito, ai rappresentanti del clero, in modo che la loro punizione servisse d'esempio e monito, e agli schiavi, la cui vita e le cui sofferenze erano considerate di poco valore.\nClaude Lepelley considera di indubbia autenticit\u00e0 le sette lettere scritte in quegli anni da Ignazio di Antiochia mentre veniva trasferito a Roma per essere dato in pasto alle belve. Nella \"Lettera ai Romani\" esprime gioia in quanto \u201cmacinato dai denti delle fiere\u201d diventer\u00e0 \u201cpane puro di Cristo\u201d. Si tratta di un documento sulla spiritualit\u00e0 del martirio e sul fatto che i cristiani, in determinati casi, erano puniti come i criminali pericolosi. Alcuni di loro avrebbero, soprattutto nei primi tempi, accolto con entusiasmo la possibilit\u00e0 di ottenere il martirio: gli scrittori della chiesa cristiana degli inizi si occuparono molto delle condizioni in base alle quali l'accettazione del martirio poteva essere considerato un destino accettabile, o, viceversa, essere considerato quasi come un suicidio. I martiri erano considerati esempi da seguire della fede cristiana e pochi dei primi santi non furono anche martiri. Nel contempo il suicidio era considerato un grave peccato e veniva associato ad un tradimento della propria fede, l'esatto opposto della \"testimonianza\" di essa nel martirio: alla maniera di Giuda il traditore, non di Ges\u00f9 il salvatore. Il \"Martirio di Policarpo\", del II secolo, registra la storia di \"Quintus\", un cristiano che si consegn\u00f2 alle autorit\u00e0 romane, ma con atto di codardia fin\u00ec per sacrificare agli d\u00e8i quando vide le fiere nel Colosseo: \"Per questo motivo quindi, fratelli, non lodiamo quelli che si consegnano, perch\u00e9 il vangelo non insegna ci\u00f2.\". Giovanni l'Evangelista non accus\u00f2 mai Ges\u00f9 di suicidio o di auto-distruzione, ma dice piuttosto che Ges\u00f9 scelse di non opporre resistenza all'arresto e alla crocifissione.\nDa Antonino Pio (138) a Commodo (192).\nAdriano e il suo successore Antonino Pio confermarono il rescritto di Traiano, stabilendo inoltre pene severe per chi avesse avanzato un'accusa di cristianesimo risultata falsa. Intorno al 155, sotto Antonino Pio, mor\u00ec martire il vescovo di Smirne Policarpo, come narrato in Atti ritenuti attendibili.\nMolti disordini si verificarono anche sotto il regno di Marco Aurelio, segnato da epidemie, carestie e invasioni. Pi\u00f9 volte le folle diedero la caccia ai cristiani, ritenuti responsabili della collera degli d\u00e8i, e i martiri furono numerosi.. A questo periodo risale anche un'invettiva di Marco Cornelio Frontone che, per aizzare la popolazione contro i seguaci della nuova religione, li accusa di infanticidio, suscitando violente reazioni anticristiane in Asia e nelle Gallie.\nNel 165, secondo Eusebio di Cesarea, cadde martire Giustino, condannato a morte dal console Quinto Giunio Rustico.\nNel 167, secondo la \"Historia Augusta\", Marco Aurelio emise un editto, con il quale ordin\u00f2 sacrifici pubblici e riti purificatori per ottenere la protezione degli d\u00e8i contro un'invasione barbarica giunta fino ad Aquileia; la decisione imperiale provoc\u00f2 le proteste di alcuni vescovi ed apologeti cristiani, come Milziade e Melitone di Sardi. In quegli anni il filosofo cristiano Atenagora invi\u00f2 numerose lettere all'imperatore, difendendo i cristiani dalle accuse di cannibalismo e incesto. Le rivendicazioni cristiane provocarono l'effetto opposto, scatenando una violenta reazione popolare contro i cristiani, di cui per\u00f2 l'imperatore non pu\u00f2 essere incolpato. \nNel V libro della sua \"Historia Ecclesiae\" Eusebio di Cesarea riporta i brani principali della \"Lettera delle chiese di Vienne e di Lione alle chiese dell'Asia e della Frigia\": in essa sono documentate le vessazioni nei confronti di una cinquantina di cristiani, per lo pi\u00f9 stranieri, e le loro esecuzioni capitali avvenute a Lione nell'anno 177. Di questi cristiani, torturati e gettati in carcere, molti morirono per soffocamento. La folla, gi\u00e0 pervasa di xenofobia ed aizzata da false accuse (di cannibalismo e rapporti incestuosi) diffuse sul conto dei cristiani, infier\u00ec su di loro senza pi\u00f9 alcun riguardo per l'et\u00e0 o per il sesso dei condannati: il vescovo ultranovantenne Potino, linciato dalla folla, spir\u00f2 in carcere; il quindicenne Pontico e la schiava Blandina, dopo essere stati costretti per giorni ad assistere all'esecuzione degli altri, furono essi stessi torturati e uccisi.\nIntorno al 178-180 il filosofo platonico Celso scrisse contro la religione cristiana e in difesa di quella tradizionale il \"Logos alethes\" (\"Discorso della verit\u00e0\"), che conosciamo solo dalla confutazione polemica che ne fece il teologo cristiano Origene, con la sua opera del 248, intitolata, appunto, \"Contra Celsum\" (\"Contro Celso\"). \u00c8 della stessa opera un passo in cui l'autore ridimensiona drasticamente il numero dei martiri, aumentato a sproposito dall'apologetica cristiana.\nMarcia, liberta imperiale e amante dell'imperatore Commodo fu invece di simpatie cristiane; sembra infatti sia stata lei ad intercedere per la liberazione di papa Callisto I dalla condanna alle miniere (\"Damnatio ad metalla\") in Sardegna.\nRisale al 180, sotto il regno di Commodo, l'episodio dei dodici martiri scillitani, ricordato nel pi\u00f9 antico degli Atti dei Martiri. \nW.H.C. Frend sostiene che nei primi due secoli le autorit\u00e0 agissero come \u201cpassivi destinatari delle richieste del popolo per la distruzione dei cristiani\u201d. Conformemente al rescritto di Traiano i cristiani non erano infatti ricercati e le loro comunit\u00e0, pur costantemente minacciate, ebbero modo di continuare a crescere. Come gi\u00e0 in precedenza, l'eroismo dei martiri indusse molti all'ammirazione ed alla conversione, tra i quali Tertulliano, che diventer\u00e0 apologeta e scriver\u00e0 che \u201cil sangue dei martiri fu la semente dei cristiani\u201d. In seguito Tertulliano si avvicin\u00f2 ai montanisti, un gruppo estremista disapprovato dall'ortodossia che esaltava il martirio spingendo all'autodenuncia ed alla provocazione delle autorit\u00e0.\nDa Settimio Severo (193) a Filippo l'Arabo (249).\nIl III secolo, segnato da una grave crisi dell'Impero, vedr\u00e0 una profonda trasformazione della religiosit\u00e0 romana. Culti misterici orientali in grande espansione, come il mitraismo, i culti di Cibele e di Iside, culti siriaci ed il culto solare praticato a Emesa, verranno integrati nella religione ufficiale, mentre non sar\u00e0 cos\u00ec per l'ebraismo ed il cristianesimo.\nProprio ad una famiglia di sacerdoti di Emesa apparteneva la moglie di Settimio Severo, imperatore di origine libica vicino ai culti orientali. Sotto il suo regno non sono dimostrate persecuzioni sistematiche, ma anzi il suo rescritto del 202 che viet\u00f2 il proselitismo ad ebrei e cristiani, \u00e8 giudicato il primo caso di iniziativa diretta dell'imperatore in questo ambito.\n\u00c8 per\u00f2 un fatto che singoli funzionari si sentivano autorizzati dalla legge a procedere con severit\u00e0 verso i Cristiani. Naturalmente l'imperatore, a stretto rigore di legge, non ostacolava provvedimenti locali, che si verificarono in Egitto, in Tebaide e nei proconsolati di Africa e Oriente. I martiri cristiani furono numerosi ad Alessandria d'Egitto.\nNon meno dure furono le persecuzioni in Africa occidentale, che sembra avessero inizio nel 197 o 198 (cfr. Tertulliano \"Ad martires\"), alle cui vittime ci si riferisce nel martirologio cristiano come ai martiri di Madaura. Probabilmente nel 202 o 203 caddero Perpetua e Felicita, come narrato in atti ritenuti attendibili. La persecuzione infuri\u00f2 ancora, per breve tempo, sotto il proconsole Scapula nel 211, specialmente in Numidia e Mauritania. \nI decenni successivi saranno caratterizzati da una relativa tolleranza, nella quale la Chiesa potr\u00e0 crescere ulteriormente arrivando fino ai ceti pi\u00f9 elevati. Le comunit\u00e0 non dovevano pi\u00f9 nascondersi, ma anzi erano molto attive in ambito caritativo, gestendo crescenti ricchezze grazie anche alle eredit\u00e0 raccolte.\nSecondo alcune fonti cristiane, l'imperatore Filippo l'Arabo sarebbe stato addirittura cristiano egli stesso.\nLa persecuzione di Decio.\nNel 249 Filippo l'Arabo mor\u00ec in una battaglia contro il suo generale Decio, gi\u00e0 proclamato Augusto dalle sue truppe. L'impero, attaccato su tutti i confini ed in crisi politica ed economica, si trovava in gravi difficolt\u00e0 e Decio si insedi\u00f2 a Roma determinato a restaurarne la grandezza e i valori, non ultima la religione dei padri. Subito dopo l'incoronazione, Decio fece arrestare alcuni membri del clero cristiano e, nel gennaio 250, fece uccidere papa Fabiano. \nNel marzo-aprile 250 Decio emise un editto che ordinava a tutti i cittadini dell'impero di offrire un sacrificio pubblico agli d\u00e8i e all'imperatore (formalit\u00e0 equivalente ad una testimonianza di lealt\u00e0 all'imperatore e all'ordine costituito). Decio autorizz\u00f2 delle commissioni itineranti a visitare le citt\u00e0 e i villaggi per supervisionare l'esecuzione dei sacrifici e per la consegna di certificati scritti a tutti i cittadini che li avevano eseguiti (molti di questi libelli sono stati ritrovati in Egitto). A coloro che si rifiutarono di obbedire all'editto fu mossa accusa di empiet\u00e0, che veniva punita con l'arresto, la tortura e la morte. Questo editto costituisce la prima persecuzione sistematica contro i cristiani. \nAlcuni eventi possono essere ricostruiti confrontando le numerose fonti cristiane disponibili (Cipriano, Eusebio, Atti dei Martiri). Cipriano spiega che le autorit\u00e0 non miravano tanto a fare martiri quanto ad ottenere l'apostasia con le prigioni e la tortura; l'editto ebbe un notevole successo: gran parte dei fedeli abiur\u00f2 (venendo definiti pertanto \"lapsi\") , in alcune regioni in massa. I vescovi tollerarono tali defezioni, volendo salvare la vita ai fedeli. \nIn Egitto, Africa ed Anatolia numerosi fedeli fuggirono in massa fuori dalle citt\u00e0, rifiugiandosi nei deserti e sui monti. Tra questo vi fu il vescovo Dionisio di Alessandria e Cipriano di Cartagine. Di solito, passato il pericolo della persecuzione, tutti costoro si presentavano come penitenti per ottenere il perdono e il rientro nella societ\u00e0 dei cristiani, che per\u00f2 non sempre poteva essere accordato.\nIl devoto fervore dei martiri non apparteneva per\u00f2 a tutti i cristiani; l'amore per la vita e la paura della pena non sempre potevano essere scavalcati dall'ardore mistico che in qualche caso aveva spinto alcuni a gettarsi volontariamente tra le braccia dei carnefici in nome della fede. Tra l'altro, alcuni vescovi dovettero anche frenare un ardore che troppe volte aveva abbandonato questi aspiranti martiri nel momento supremo. Esistevano almeno tre modi per evitare la persecuzione: la fuga, l'acquisto del \"libello\", l'abiura. \nTra l'altro, anche diversi Padri della Chiesa (compreso il vescovo Cipriano di Cartagine) erano ricorsi a questo espediente che avrebbe potuto permettere loro di proseguire il sacro ufficio, una volta tornata la normalit\u00e0. Il secondo caso era particolarmente gradito a quei governatori che anteponevano la cupidigia al rispetto degli editti imperiali, e d'altra parte l'acquisto di un salvacondotto metteva i cristiani (almeno quelli benestanti) in una posizione di sicurezza: il gesto era riprovevole, e a parte le numerose discussioni sorte in merito, una penitenza era necessaria per scontare il gesto profano. La terza ipotesi poteva riguardare sia alcuni che si tiravano indietro al primo pericolo, sia coloro che erano vinti da una prolungata paura o dallo sfinimento per le torture subite. Di solito, passato il pericolo della persecuzione, tutti costoro si presentavano come penitenti per ottenere il perdono e il rientro nella societ\u00e0 dei cristiani, che per\u00f2 non sempre poteva essere accordato.\nFortunatamente per i cristiani, questa persecuzione termin\u00f2 al riprendere della guerra con i Goti che l'anno dopo fece vittima lo stesso Decio. In Nordafrica per\u00f2 la conseguenza fu una grave divisione fra le comunit\u00e0 cristiane dell'area, alcune delle quali voltarono le spalle ai membri che avevano temporaneamente abiurato la loro fede a causa delle durezze subite. Diversi concili tenuti a Cartagine discussero fino a che punto la comunit\u00e0 doveva accettare questi cristiani che avevano ceduto alle richieste dei romani, e la questione \u00e8 ampiamente trattata nelle opere di Cipriano, vescovo di Cartagine. Probabilmente i \"lapsi\" erano per lo pi\u00f9 cristiani di recente conversione, ma tra loro c'erano anche alcuni vescovi; a tal proposito \u00e8 interessante che Cipriano biasimi alcuni vescovi attaccati pi\u00f9 al denaro che alla fede. L'ostilit\u00e0 continu\u00f2 anche nel breve regno del successore di Decio, Treboniano Gallo..\nFortunatamente per i cristiani e gli altri culti perseguitati, Decio mor\u00ec 18 mesi dopo in battaglia contro i Goti e il suo editto decadde. Le vittime furono comunque centinaia, bench\u00e9 Dionisio di Alessandria riferisca di soli 17 cristiani nell'immensa sua citt\u00e0, con ci\u00f2 confermando il ridimensionamento di Origene: papa Fabiano, Babila di Antiochia e Alessandro di Gerusalemme furono tra i primi ad essere arrestati ed a subire il martirio.\nLe tensioni tra impero e cristiani proseguirono con il successivo imperatore Treboniano Gallo: nel 252 papa Cornelio fu arrestato e condotto a \"Centumcellae\" (l'odierna Civitavecchia), dove mor\u00ec nel giugno del 253. Cipriano afferma ripetutamente che Cornelio fu martirizzato; il \"Catalogo Liberiano\" riporta \u00ab\"ibi cum gloria dormicionem accepit\"\u00bb, e questo pu\u00f2 significare che mor\u00ec a causa dei rigori a cui fu sottoposto durante la sua deportazione, sebbene documenti successivi affermino che fu decapitato.\nLa persecuzione di Valeriano.\nDopo un periodo iniziale di estrema clemenza, Valeriano riprese, come gi\u00e0 Decio, le persecuzioni in un momento difficile per il suo regno; di tali eventi ci restano testimonianze cristiane, principalmente Cipriano ed Eusebio. Inizi\u00f2 nel 257 con un primo editto che imponeva a vescovi, preti e diaconi di sacrificare agli d\u00e8i, pena l'esilio, e proibiva inoltre ai cristiani le assemblee di culto sequestrando chiese e cimiteri. Un secondo editto del 258 sanc\u00ec la pena di morte per chi rifiutava il sacrificio e aggiunse la confisca dei beni per i senatori ed i cavalieri ed i cesariani. La morte del vescovo di Roma Sisto \u00e8 riportata in una lettera di Cipriano; lui stesso, inizialmente esiliato, secondo degli Atti fu decapitato poche settimane dopo. Violente persecuzioni avvennero in Africa, mentre numerosi casi di martirio avvennero in Palestina, Licia e Cappadocia.\nQuando nel 260 Valeriano fu fatto prigioniero dai Sasanidi, suo figlio Gallieno concesse a tutti di rientrare dall'esilio e restitu\u00ec alle chiese i loro beni, inaugurando un quarantennio di tranquillit\u00e0 per i cristiani, solo disturbato da qualche minaccia passeggera. Nel 274, infatti, Aureliano antepose a tutte le divinit\u00e0 pagane il \"Sol Invictus\", istituendo una sorta di monoteismo ufficiale. I cristiani quindi professavano ancora una religione illecita, ma non erano attivamente perseguitati e poterono tornare ad accogliere sempre nuovi fedeli, diffondendosi sempre pi\u00f9 anche nell'aristocrazia e nelle campagne.\nLa posizione di Aureliano andava per\u00f2 oltre quella di una semplice tolleranza nei confronti della religione cristiana, che era invece riconosciuta come un dato di fatto e una presenza comunque importante nella societ\u00e0. Si colloca infatti nel suo regno l'episodio che riguarda il vescovo di Antiochia Paolo di Samosata, che considerava il suo ministero come una professione lucrosa e lo esercitava con metodi pi\u00f9 consoni ad un magistrato imperiale che ad un vescovo, senza trascurare una condotta libertina. Lo scandalo destato dalla gestione del suo ufficio non scosse tanto la Chiesa ufficiale quanto le sue eretiche convinzioni in merito alla Trinit\u00e0.\nVenne destituito da due concili ma riusc\u00ec a rimanere al suo posto finch\u00e9, temendo che la questione sfociasse in disordini, dovette intervenire lo stesso imperatore. Lungi dall'addentrarsi in questioni teologiche e in giudizi sull'ortodossia, deleg\u00f2 il giudizio ai vescovi italici, giudicati i pi\u00f9 imparziali e rispettabili, e diede immediatamente esecuzione al loro giudizio di condanna di Paolo, costringendolo ad abbandonare la sua sede e ponendo un successore al suo posto. L'avvenimento ha una notevole rilevanza, in quanto dimostra quanto ormai neanche l'imperatore potesse prescindere dal riconoscere la presenza e l'influenza delle istituzioni cristiane.\nDiocleziano e Galerio: la \u201cgrande persecuzione\u201d.\nSalito al trono nel 284 dopo complesse lotte di potere, Diocleziano volle istituire con la tetrarchia un sistema di governo pi\u00f9 stabile fondato su due Augusti (detti uno \"Iovius\" \u2013 lui stesso \u2013 e l'altro \"Herculius\") e due Cesari con gli stessi appellativi destinati a diventare Augusti dopo dieci anni. Dividere l'impero tra quattro sovrani comportava un forte rischio di disgregazione, che Diocleziano cerc\u00f2 di bilanciare con un deciso assolutismo accentratore: dopo aver unificato nell'impero la lingua (il latino), la moneta (il \"follis\") ed il sistema dei prezzi, volle uniformare anche la religione nel culto del \"Sol invictus\", associato a Mitra. Anche i riferimenti a Giove ed Ercole sottolineano la volont\u00e0 di fondare il potere assoluto della tetrarchia sul sistema religioso tradizionale.\nCiononostante, per diciotto anni i cristiani vissero in una situazione di pace e tolleranza, che consent\u00ec loro di insinuarsi anche a corte, coinvolgendo, oltre ad importanti funzionari di palazzo, Prisca e Valeria, moglie e figlia dell'imperatore. Ma questa libert\u00e0 e tranquillit\u00e0 ebbero come effetto di\nallentare la disciplina nell'ambito del clero e di portare alla corruzione di costumi e principi religiosi tra i fedeli. In pi\u00f9, l'indifferenza e il disinteresse dei pagani per una setta minoritaria vennero per\u00f2 messi in allarme dai progressi e dalla diffusione del cristianesimo, che si era ormai infiltrato dappertutto e che pretendeva di essere il solo depositario della verit\u00e0, condannando una fede negli d\u00e8i consolidata da secoli. Ne nacquero violente dispute, che tradivano l'irritazione della religione di Stato contro la presuntuosa consapevolezza dei cristiani di costituire una realt\u00e0 in crescita. La situazione presentava delle criticit\u00e0, tanto pi\u00f9 che i due tetrarchi Massimiano e Galerio non nascondevano la loro avversit\u00e0 contro il cristianesimo e anzi, nelle loro giurisdizioni, non mancavano di attuare forme pi\u00f9 o meno celate di persecuzione. Galerio, in particolare, cacci\u00f2 con disonore o giustizi\u00f2 come disertori un gran numero di soldati e ufficiali cristiani, alimentando l'opinione che i cristiani fossero un pericolo per la sicurezza pubblica e per lo stesso impero.\nLa persecuzione fu anticipata nel 297 dalla proscrizione del manicheismo (con argomenti validi anche verso i cristiani). Le fonti cristiane \u2013 Eusebio, Lattanzio ed altri \u2013 hanno limitati riscontri, ma sono numerose e circostanziate.\nLa riluttanza di Diocleziano ad agire nei confronti dei cristiani fu vinta dalle insistenze di Galerio, che lo convinse a radunare un consiglio sull'argomento. Per quanto manchino testimonianze precise di quelle riunioni, gli argomenti che piegarono i dubbi dell'imperatore furono certamente quelli cari a Galerio: i cristiani avevano creato uno Stato nello Stato, che era gi\u00e0 governato da proprie leggi e magistrati, possedeva un tesoro e manteneva la coesione grazie alle frequenti riunioni tenute dai vescovi, ai cui decreti le comunit\u00e0 obbedivano ciecamente; vi era il timore che essi potessero dare vita a delle ribellioni.\nIl 24 febbraio 303 fu affisso nella capitale Nicomedia il primo editto, che ordinava: a) il rogo dei libri sacri, la confisca dei beni delle chiese e la loro distruzione; b) il divieto per i cristiani di riunirsi e di tentare qualunque tipo di difesa in azioni giuridiche; c) la perdita di carica e privilegi per i cristiani di alto rango, l'impossibilit\u00e0 di raggiungere onori ed impieghi per i nati liberi, e di poter ottenere la libert\u00e0 per gli schiavi; d) l'arresto di alcuni funzionari statali.\nQuesta nuova forma di persecuzione, basata su precise norme di legge, da un lato esasper\u00f2 gli animi dei cristiani, da un altro era soggetta ad abusi ed atti di violenza da parte dei non cristiani.\nNel giro di pochi giorni, per due volte il palazzo e le stanze di Diocleziano subirono un incendio. La strana coincidenza fu considerata prova della dolosit\u00e0 dei due eventi, ed il sospetto ricadde ovviamente sui cristiani. Diocleziano, sentendosi minacciato in prima persona, abbandon\u00f2 ogni residua prudenza ed irrigid\u00ec la persecuzione. Nonostante i numerosi arresti, torture ed esecuzioni, sia nel palazzo che nella citt\u00e0, non fu possibile estorcere alcuna confessione di responsabilit\u00e0 nel complotto. Ad alcuni apparve per\u00f2 sospetta la frettolosa partenza di Galerio dalla citt\u00e0, giustificandola con il timore di restare vittima dell'odio dei cristiani.\nForse per l'iniziale scarsa animosit\u00e0 nei confronti della persecuzione da parte di Diocleziano, che voleva magari verificarne gli esiti personalmente prima di dover intervenire su larga scala, stranamente l'editto impieg\u00f2 quasi due mesi per arrivare in Siria e quattro per essere reso pubblico in Africa. Nelle varie parti dell'impero i magistrati e i governatori applicarono comunque con varia severit\u00e0 (e a volte con mitezza) il decreto, ma le vittime e le distruzioni delle chiese furono numerose, come numerosi furono i roghi dei libri sacri.\nA seguito di alcuni disordini la cui responsabilit\u00e0 venne addossata ai vescovi, l'ira o la paura fecero abbandonare a Diocleziano la residua moderazione, e pochi mesi dopo il primo, un secondo editto ordin\u00f2 l'arresto di tutto il clero, con l'intenzione di cancellare definitivamente la struttura della Chiesa. Un terzo editto mir\u00f2 a svuotare le carceri che in tal modo risultavano sovraffollate: i prigionieri dovevano essere costretti a sacrificare con ogni mezzo agli d\u00e8i pagani, e poi liberati. L'ultimo editto, all'inizio del 304, impose a tutti i cittadini dell'impero (ma era ovviamente indirizzato soprattutto ai cristiani) di sacrificare agli d\u00e8i; pene severe erano previste anche per chi proteggeva i cristiani\nEusebio definir\u00e0 una vera guerra gli anni che seguirono: molti furono i \"lapsi\", ma anche i martiri. Il maggior numero di vittime si ebbe nell'area controllata da Diocleziano (Asia minore, Siria, Egitto), dove i cristiani erano molto numerosi; nei meno cristianizzati Balcani il cesare Galerio, spesso indicato come l'ispiratore della persecuzione, fu egualmente duro. Anche in Italia e in Africa Occidentale, governata dall'augusto Massimiano, le violenze furono dure e si contarono molti martiri, anche se il quarto editto fu applicato in modo limitato; invece in Britannia e Gallia il cesare Costanzo Cloro, padre di Costantino I, applic\u00f2 solo il primo editto. A proposito dei martiri di questo periodo sono rimaste testimonianze epigrafiche ed agiografie ritenute autentiche.\nIn seguito all'abdicazione di Diocleziano e Massimiano nel 305 ed alla morte di Costanzo Cloro nel 306 si scatenarono in Occidente delle lotte di potere che gradualmente tolsero energia alle persecuzioni fino a interromperle. Viceversa in Oriente con Galerio, diventato Augusto, e suo nipote Massimino Daia, continuarono duramente. Pi\u00f9 che giustiziati i cristiani erano ora imprigionati, torturati ed inviati ai lavori forzati nelle miniere in Egitto, una pena perpetua che portava presto alla morte.\nLe ultime fasi.\nIl 30 aprile 311 Galerio eman\u00f2 l'Editto di tolleranza che ordinava la cessazione delle persecuzioni. Nel testo trascritto da Eusebio (libro IX, cap. 1), Galerio spiega le ragioni della persecuzione ammettendo che esse non hanno portato ai risultati sperati, giacch\u00e9 i cristiani non si rivolgono pi\u00f9 n\u00e9 agli d\u00e8i pagani, n\u00e9 al loro dio:\nIn realt\u00e0 le persecuzioni si erano gi\u00e0 arenate, e nelle lotte per il potere i cristiani, per nulla vinti, avrebbero potuto rivestire un ruolo importante. D'altra parte l'editto di Galerio non fu sufficiente a placare le violenze anticristiane. Soprattutto il suo successore Massimino Daia, convinto anticristiano, per alcuni mesi toller\u00f2 la rinnovata libert\u00e0 concessa ai cristiani dal suo predecessore, poi nel novembre 311 riprese la persecuzione tentando con ogni mezzo di ristabilire le pratiche della religione pagana. Egli giunse anche a istituire un sistema di governo copiato da quello della Chiesa: cre\u00f2 una \"gerarchia pagana\" sul modello della gerarchia ecclesiastica.\nQueste ulteriori persecuzioni arrecarono certamente notevoli sofferenze ai cristiani ma i romani evitarono gli spargimenti di sangue, non andando oltre le confische e le requisizioni dei loro beni. Nel 313 Massimino Daia fu sconfitto definitivamente dal generale Licinio.\nDopo la vittoria su Massenzio al ponte Milvio, ottenuta il 28 ottobre 312, la conferma dell'editto di Galerio (nel 313) consent\u00ec la definitiva libert\u00e0 di culto ai cristiani in tutta la parte occidentale dell'impero (\"Editto di Milano\"). Una delle prime decisioni di Costantino in Occidente, dopo l'Editto, fu quella di prendere posizione contro i donatisti, che stavano dividendo la Chiesa d'Africa.\nSecondo Eusebio, Licinio, che pure aveva condiviso a Milano la linea tollerante di Costantino, sarebbe poi stato protagonista di una nuova fase di ostilit\u00e0, nella quale per\u00f2 i martiri non sarebbero stati molti. Flavio Claudio Giuliano (che i cristiani avrebbero chiamato Giuliano l'Apostata), ultimo imperatore pagano di Roma, allontan\u00f2 i cristiani dalle cariche pubbliche, li priv\u00f2 del diritto di insegnare la letteratura classica, e si mostr\u00f2 tollerante di fronte ai massacri di cristiani effettuati dai pagani. L'atteggiamento dei cristiani verso l'antica religione doveva sfociare anche nella violenza se un elemento del dissidio tra essi e l'imperatore Giuliano fu la condanna a pagare la ricostruzione di un tempio pagano incendiati dai cristiani.\nSecondo W.H.C. Frend le persecuzioni lasciarono in eredit\u00e0 la lotta alle eresie e la separazione tra Chiesa e Stato. Con l'Editto di Tessalonica del 380, che dichiar\u00f2 il cristianesimo religione ufficiale dell'impero, la situazione si rovesci\u00f2, e iniziarono le persecuzioni nei confronti dei pagani.\nControversie.\nBasandosi su frasi dell'apologeta Tertulliano, a partire dall'illuminismo e da Edward Gibbon, diversi storici hanno tentato di ridimensionare la portata reale delle persecuzioni anche se tale opinione non \u00e8 condivisa da altri storici. Alcuni storie di martiri sono oggi considerate leggendarie, come i presunti \"martiri di Giuliano\" (361-363), che sarebbero stati posteriori all'editto di tolleranza, o alcuni santi dall'esistenza incerta come Cesario di Terracina. Da ultimo, ad esempio, la storica del primo cristianesimo e biblista Candida Moss nel libro \"Ancient Christian Martyrdom \", pubblicato nel 2012, propose la tesi secondo la quale il martirio dei cristiani si sarebbe sviluppato nel corso dei secoli secondo modalit\u00e0 diverse in funzione del contesto storico, distanziandosi in questo modo dalla visione prevalente fra gli studiosi che consideravano il martirio come un fenomeno comune in tutte le regioni dell'impero romano. Nel libro \"The Myth of Persecution: How Early Christians Invented a Story of Martyrdom\" (\"Il mito della persecuzione: come i primi cristiani inventarono la storia del martirio\") afferm\u00f2 che le biografie dei primi martiri cristiani erano state alterate, modificate e plasmate da generazioni di cristiani successive, ovvero che nemmeno una di esse fosse \"del tutto accurata dal punto di vista storico\". Aggiunse che nei primi tre secoli di storia cristiana gli imperatori romani avrebbero a suo parere perseguitato i fedeli di Ges\u00f9 per un arco temporale di dodici anni al massimo, negando la maggioranza delle persecuzioni in tale periodo come fatti locali, isolati, esagerati o addirittura inventate a fini apologetici, per sostituire figure pagane e per interesse ad alimentare il culto delle reliquie dal V secolo in poi. La prima vera, e unica, persecuzione ufficiale sarebbe stata quella di Diocleziano, seppure Moss creda che vada ridimensionata almeno nei numeri anch'essa."}
{"id": "122770", "revid": "125643056", "url": "https://it.wikipedia.org/wiki?curid=122770", "title": "Pipes &amp; Flowers", "text": "Pipes &amp; Flowers \u00e8 l'album in studio d'esordio della cantautrice italiana Elisa Toffoli, pubblicato il 22 settembre 1997 e rieditato il 14 maggio 1998 con l'aggiunta del brano inedito \"Cure Me\".\nL'uscita del disco \u00e8 stata anticipata dal lancio di due singoli di enorme successo: \"Sleeping in Your Hand\" e \"Labyrinth\". Con quest'ultima canzone, Elisa raggiunse il primo posto nella classifica dei singoli FIMI tra dicembre 1997 e febbraio 1998. L'album, registrato negli Stati Uniti d'America e prodotto da Caterina Caselli per la Sugar Music e Corrado Rustici (produttore di Zucchero Fornaciari), fu il primo lavoro d'esordio di un singolo artista italiano a vendere pi\u00f9 di copie, aggiudicandosi ben tre dischi di platino e arrivando fino al secondo posto della classifica italiana FIMI del 1998 alle spalle del disco pi\u00f9 venduto dell'anno, \"Mina Celentano\".\nDescrizione.\nGrazie a \"Pipes &amp; Flowers\", prodotto da Corrado Rustici, Elisa \u00e8 entrata nella scena musicale italiana distinguendosi nello scrivere ed eseguire i propri pezzi interamente in inglese.\nIl titolo prende spunto dai tubi della fabbrica di carbone che Elisa, da bambina, scorgeva dalla sua cameretta a Monfalcone, disegnati sulla parete, e dai fiori, simbolo della sua infanzia. La cantante ha dichiarato nel libro \"Fairy Girl\" che tubi e fiori rappresentano entrambe le sue anime musicali, quella rock e quella pi\u00f9 intima.\nQuesto album vince la Targa Tenco come \"Miglior opera prima \"nel 1998.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 74.\nEdizioni.\nAlla prima edizione del 1997 \u00e8 seguita, il 15 ottobre 1998, la pubblicazione di una nuova edizione che conteneva, come traccia di chiusura, il nuovo singolo \"Cure Me\", prodotto da Darren Allison.\nFino al gennaio del 2005 l'album \u00e8 stato distribuito dalla Universal, mentre quello attualmente in vendita \u00e8 distribuito dalla Warner e si distingue dal precedente per la copertina, sulla quale la parola \"flowers\" \u00e8 divisa in modo diverso.\nIl CD \u00e8 stato pubblicato in edicola l'11 maggio 2009 con il \"Corriere della Sera\" in un packaging inedito.\nSingoli.\nDa \"Pipes &amp; Flowers\" sono stati estratti quattro singoli ufficiali: \"Sleeping in Your Hand\", \"Labyrinth\", \"Mr. Want\" e \"Cure Me\". Per \"Sleeping in Your Hand\" \u00e8 stato realizzato un videoclip diretto da Paolo Caredda; di \"Labyrinth\" sono stati realizzati due video, uno diretto da Barry Maguire e un altro diretto da Alex Infascelli; Alessandra Pescetta ha diretto il videoclip di \"Cure Me\". Sono inoltre stati pubblicati due singoli promozionali: \"A Feast for Me\" e \"So Delicate So Pure\", quest'ultimo distribuito solo nei Paesi Bassi. Alessandra Pescetta ha diretto il video di \"A Feast for Me\"."}
{"id": "122771", "revid": "436907", "url": "https://it.wikipedia.org/wiki?curid=122771", "title": "Asile's World", "text": "Asile's World \u00e8 il secondo album in studio della cantante italiana Elisa, pubblicato il 5 maggio 2000 dalla Sugar Music.\nDescrizione.\nAnticipato dal singolo \"Gift\", il titolo dell'album rimanda a un mondo alternativo e contrario, che capovolga la realt\u00e0 (Asile \u00e8 Elisa scritto alla rovescia). Rispetto al precedente \"Pipes &amp; Flowers\", le sonorit\u00e0 rock sono accantonate per un uso dell'elettronica pi\u00f9 ampio.\nSecondo la critica, le sonorit\u00e0 dell'album sono paragonabili a quelle della cantante islandese Bj\u00f6rk, mentre la vocalit\u00e0 di Elisa fa pensare a quella di Alanis Morissette.\nEdizioni.\nIl disco \u00e8 stato originariamente pubblicato il 5 maggio del 2000, ma, come per il precedente album, anche per \"Asile's World\" c'\u00e8 stata una seconda edizione, pubblicata nel 2001, in cui sono state aggiunte tre tracce, tra le quali \"Luce (tramonti a nord est)\", il brano con cui Elisa ha vinto il Festival di Sanremo 2001. Le due edizioni differiscono anche per le copertine: in quella anteriore alcune scritte da nere sono diventate rosse, mentre in quella posteriore lo sfondo da verdastro \u00e8 diventato rossastro. Differiscono inoltre per il booklet: nella prima edizione sono riportati solo i testi di \"Gift\", \"Chameleon\", \"Creature\" e \"Asile's World\", mentre nella seconda ci sono di tutte le canzoni. La prima edizione contiene altres\u00ec la traccia fantasma \"Asile's World (Alternate Version)\", assente nella seconda.\nDa gennaio 2006 la distribuzione dell'album, come per gli altri prodotti della Sugar, \u00e8 passata dalla Universal alla Warner.\nIl 18 maggio 2009 l'album \u00e8 stato pubblicato in edicola con \"TV Sorrisi e Canzoni\" e il \"Corriere della Sera\" in una collana che comprende tutti gli album di Elisa pubblicati fino al 2007. Il CD \u00e8 contenuto nella custodia Disc Box Slider in cartoncino.\nFormazione.\nCrediti tratti dalla riedizione del 2001."}
{"id": "122772", "revid": "125641528", "url": "https://it.wikipedia.org/wiki?curid=122772", "title": "Then Comes the Sun", "text": "Then Comes the Sun \u00e8 il terzo album in studio della cantautrice italian Elisa, pubblicato il 9 novembre 2001 dall'etichetta discografica Sugar Music.\nDescrizione.\nCome si evince dai testi, l'album, che ripercorre le sonorit\u00e0 del passato di Elisa, passando da Jeff Buckley alle ballate alla new wave, \u00e8 simile ad un diario personale che passa attraverso il rapporto tra la carriera ed il legame con i suoi affetti e le sue certezze.\nIn ogni canzone \u00e8 predominante il tema della speranza e della rinascita dopo la sofferenza, tema espresso sin dal titolo \"Then Comes the Sun\", ossia \"Poi viene il sole\" (che riappare nei cori di \"It Is What It Is\").\nL'album viene anticipato dal singolo promozionale \"Heaven Out of Hell\". Il primo singolo fisico estratto \u00e8 invece \"Rainbow\", uscito in una versione differente da quella dell'album remixata dai Bedroom Rockers. In seguito \u00e8 la volta di \"Time\", che esce in versione remixata, stavolta dal gruppo italiano ma anglofono Planet Funk. Un ulteriore singolo promozionale, \"Dancing\", \u00e8 stato inserito nella colonna sonora di due diversi film, \"Casomai\" e \"A Time for Dancing\".\nIl brano \"It Is What It Is\" contiene la frase \"then comes the sun\" ed \u00e8 per questo la title-track dell'album. Tuttavia \"Then Comes the Sun\" \u00e8 anche il nome di una canzone che Elisa non ha mai pubblicato, ma che ha eseguito in numerose esibizioni dal vivo. Il brano \"Fairy Girl\" d\u00e0 il titolo al libro su Elisa scritto da Simona Orlando, pubblicato da Arcana Editrice nel 2008. Il brano \"Fever\" non \u00e8 totalmente inedito, infatti esiste una prima versione chiamata \"World Has Got the Fever\", con diverso arrangiamento e testo, incisa sia da Elisa (ma non \u00e8 mai stata pubblicata, anche se fu inserita nello spot della birra Tuborg) che dai Gazosa, che l'hanno pubblicata nel 2000. I brani \"Stranger\" e \"Rock Your Soul\" sono stati pubblicati anche nell'album \"Lotus\" in versione acustica, nel 2003.\nIl 25 maggio 2009 l'album \u00e8 stato pubblicato in edicola in un package inedito allegato a \"TV Sorrisi e Canzoni\" e al \"Corriere della Sera\" all'interno della collana che comprende tutti gli album di Elisa pubblicati fino al 2007.\nIl 30 novembre 2010 il brano \"It Is What It Is\" \u00e8 stato pubblicato in chiave acustica nel settimo album di inediti della cantante, \"Ivy\".\nSingoli.\nDa \"Then Comes the Sun\" sono stati estratti due singoli ufficiali: \"Rainbow\" e \"Time\". Per \"Rainbow\" \u00e8 stato realizzato un videoclip diretto da Dakota Fanning, mentre per \"Time\", pubblicata in una versione remixata dai Planet Funk, non \u00e8 stato realizzato nessun video.\nSono inoltre stati estratti due singoli promozionali: \"Heaven Out of Hell\", che \u00e8 stato trasmesso nelle radio a partire 18 ottobre 2001 e ha anticipato la pubblicazione dell'album, e \"Dancing\", trasmesso nelle radio a partire dal 20 settembre 2002. \"Heaven Out of Hell\" \u00e8 stata inserita nella colonna sonora del film \"Casomai\" di Alessandro D'Alatri, che ha anche diretto il videoclip della canzone. Anche \"Dancing\" \u00e8 stata inserita nella colonna sonora di \"Casomai\", ma anche in quella della versione italiana di \"A Time for Dancing\" di Peter Gilbert. Il videoclip di \"Dancing\" consiste in una performance dal vivo tenutasi a Camden Town, nei pressi di Londra. Infine, la canzone \"Fever\" \u00e8 stata pubblicata solo in Germania come singolo promozionale, in occasione del Campionato mondiale di calcio 2002."}
{"id": "122773", "revid": "125641422", "url": "https://it.wikipedia.org/wiki?curid=122773", "title": "Lotus (Elisa)", "text": "Lotus \u00e8 il quarto album in studio della cantautrice italiana Elisa, pubblicato il 14 novembre 2003 dall'etichetta discografica Sugar Music.\nDescrizione.\nConcept album incentrato sulla bellezza e la pace della natura, \"Lotus\" contiene cover, un greatest hits e vari inediti (anche se l'intento iniziale era di fare un live). Il disco \u00e8 composto da tre cover, sette brani precedenti riarrangiati in chiave acustica e sei brani inediti.\nDue cover sono di artisti stranieri: \"Hallelujah\" di Leonard Cohen e \"Femme Fatale\" dei Velvet Underground. La terza \u00e8 un riarrangiamento di \"Almeno tu nell'universo\", altra cover dal repertorio di Mia Martini (scritta da Bruno Lauzi e Maurizio Fabrizio) pubblicata qualche mese prima.\nL'intero disco \u00e8 eseguito come un concerto da teatro. L'album \u00e8 stato pubblicato in quattro formati diversi, tra cui il vinile e il Super Audio CD.\nElisa ha affermato che il nome Yashal (pronunciato con l'accento sulla seconda A) significa \"evviva la vita\" in lingua navajo e che si riferisce a \"una persona che non c'\u00e8\".\nLa copertina dell'album \u00e8 una fotografia di un fiore di loto scattata dalla stessa Elisa.\nCon quattro dischi di platino per le oltre 400.000 copie vendute, \"Lotus\" \u00e8 fino ad oggi l'album di inediti di Elisa che ha venduto maggiormente e, con oltre 78 minuti di durata, il pi\u00f9 lungo tra gli album di Elisa finora pubblicati, compreso il greatest hits.\nLa pubblicazione dell'album \u00e8 stata seguita da quella di un doppio DVD.\nEdizioni.\nL'album uscito nel 2003, distribuito dalla Universal Music, fu venduto fino al 2006 e fu pubblicato in una custodia digipak apribile in due parti, dove alloggiava il \"booklet\", che in realt\u00e0 era un poster con i testi dei brani inediti e alcune foto. Da gennaio 2006 \"Lotus\" \u00e8 distribuito dalla Warner Music e da allora il CD \u00e8 venduto nella comune custodia jewel case. Il 1\u00ba giugno 2009 \u00e8 stato pubblicato in edicola in una serie di CD e DVD di Elisa pubblicata dal \"Corriere della Sera\". Il CD \u00e8 contenuto in una inedita custodia Discbox Slider in cartoncino comprensivo di booklet.\n\"Lotus\" fu il primo album di inediti di Elisa che \u00e8 stato pubblicato anche in vinile (Nel 2013 viene pubblicato \"L'Anima Vola\" anche in vinile). In quest'edizione, pubblicata il 29 novembre 2003, manca \"Almeno tu nell'universo\" e le altre tracce sono distribuite su due dischi e disposte in un ordine diverso dalle altre versioni. Esiste anche in versione promozionale prodotta in mille copie.\nAltro formato \u00e8 il Super Audio CD. Questa versione, ibrido CD/SACD leggibile anche dai lettori CD, contiene l'album in audio ad alta definizione e multicanale (ad eccezione di \"Luce (tramonti a nord est)\" e \"Almeno tu nell'universo\", presenti in stereo sul layer CD soltanto) e include anche un DVD con un documentario diretto da Luca Guadagnino intitolato \"The Making of Lotus\", incentrato sulla genesi dell'album. Quest'edizione \u00e8 stata pubblicata in tiratura limitata di diecimila copie, sempre in digipak con il booklet in formato poster.\nPromozione.\nL'album \u00e8 stato anticipato di quattro settimane dal singolo di successo \"Broken\", che ha raggiunto la posizione 3 della classifica di vendita.\nAll'uscita del disco fu attivato un sito internet dedicato all'album contenente informazioni sull'album e materiale multimediale.\nIl disco \u00e8 stato supportato da un tour teatrale tenutosi in Italia da novembre 2003 a febbraio 2004. \"Lotus\" \u00e8 stato al centro anche di un altro tour, tenutosi nel 2005, che univa le canzoni di questo album e del successivo.\nUno showcase di presentazione dell'album si \u00e8 tenuto il 10 dicembre 2003 ad una trasmissione di MTV che \u00e8 stata registrata e successivamente pubblicata su DVD.\nIl 9 febbraio 2004, infine, \u00e8 stato pubblicato come singolo promozionale, il brano \"Electricity\", di cui \u00e8 stato realizzato un videoclip diretto da Leone Balduzzi.\nTracce.\nTesti e musiche di Elisa, eccetto dove indicato.\nDVD.\nIl DVD di \"Lotus\" \u00e8 stato pubblicato il 27 febbraio 2004 ed \u00e8 composto da due dischi: il primo contiene \"Live @ MTV Supersonic\", lo showcase di presentazione dell'album tenutosi il 10 dicembre 2003 alla trasmissione di MTV, con la regia di Cristian Biondani, mentre il secondo contiene il documentario \"The Making of Lotus\" diretto da Luca Guadagnino pubblicato anche con il Super Audio CD (ma qui \u00e8 in una versione pi\u00f9 lunga), accompagnato da quattro performance in studio, i video dei due singoli, alcune interviste e altri contenuti."}
{"id": "122774", "revid": "125641501", "url": "https://it.wikipedia.org/wiki?curid=122774", "title": "Pearl Days", "text": "Pearl Days \u00e8 il quinto album in studio della cantautrice italiana Elisa, pubblicato il 15 ottobre 2004 dall'etichetta discografica Sugar Music.\nDescrizione.\nL'album, che segna il ritorno al rock della cantautrice, fu anticipato dal singolo promozionale \"Together\", uscito il 17 settembre 2004, il cui video vinse il premio \"Miglior video di contaminazione artistica\" al M.E.I. (Meeting delle Etichette Indipendenti). Successivamente venne diffuso nelle radio il singolo promozionale \"The Waves\".\nLa versione originale dell'album fu in vendita solo per sei mesi dal lancio, in quanto il 18 aprile 2005 usc\u00ec una nuova edizione di \"Pearl Days\" contenente il singolo \"Una poesia anche per te\", la versione italiana del brano \"Life Goes On\", gi\u00e0 presente nell'album. \"Una poesia anche per te\" \u00e8 anche l'unico singolo commerciale di \"Pearl Days\".\nParlando di \"Pearl Days\", Elisa ha detto:\nIl 5 settembre 2005 usc\u00ec nelle edicole l'edizione speciale di \"TV Sorrisi e Canzoni\", con novit\u00e0 per quanto riguarda il booklet, mentre l'8 giugno 2009 l'album \u00e8 uscito, sempre in edicola, all'interno della serie di CD e DVD di Elisa pubblicata dal \"Corriere della Sera\".\nCon 42 minuti nella prima edizione, \"Pearl Days\" \u00e8 l'album di Elisa pi\u00f9 breve in termini di durata.\nIl 30 novembre 2010 il brano \"Una poesia anche per te\" \u00e8 stato pubblicato in chiave acustica contenuta nel settimo album di inediti della cantante, \"Ivy\".\nEdizioni.\nNella prima edizione l'album usc\u00ec nella comune confezione jewel case con un booklet particolare: esso non \u00e8 un \"libretto\" vero e proprio, bens\u00ec un insieme di dodici cartoncini quadrati, ognuno dei quali (a parte il primo e l'ultimo) riporta il testo di una canzone con la relativa traduzione su un lato e una foto di Elisa sull'altro. Su ogni foto \u00e8 riportato il titolo dell'album, per cui ogni cartoncino pu\u00f2 essere considerato (e \"usato\") come una copertina. Inoltre i cartoncini sono ordinati dalle lettere che compongono le parole \"Pearl Days\" (una lettera su ogni cartoncino). Infine, i CD utilizzati erano di colore giallo oppure arancione.\nNella seconda edizione del 2005 fu aggiunta \"Una poesia anche per te\" alla tracklist. L'imballaggio \u00e8 identico al primo, a parte per le alette laterali che furono rovesciate perch\u00e9 nella prima edizione risultavano capovolte. Fu inoltre aggiunto un cartoncino per la nuova canzone.\nDal 2006 l'album ha cambiato distributore, per cui \u00e8 stato sostituito il logo di quest'ultimo. In questa terza edizione (attualmente in vendita) i cartoncini sono stati trasformati in un consueto booklet (come nell'edizione abbinata a TV Sorrisi e canzoni) e i CD utilizzati sono argentati.\nL'edizione pubblicata in edicola nel 2009 ha la custodia Discbox Slider in cartoncino e nella tracklist \u00e8 identica alla seconda edizione.\nTracce.\nTesti di Elisa, musiche di Elisa, eccetto dove indicato."}
{"id": "122775", "revid": "113807618", "url": "https://it.wikipedia.org/wiki?curid=122775", "title": "Ingegneria energetica", "text": "L'ingegneria energetica \u00e8 un ramo dell'ingegneria che applica principi di fisica, chimica, scienza dei materiali e di altre discipline collegate alla progettazione di sistemi e soluzioni per l'uso razionale dell'energia, sia da fonti rinnovabili che non.\nLa sua attivit\u00e0 si svolge sia nell'applicazione di tecniche consolidate sia nello sviluppo di tecnologie innovative. L'attenzione dell'ingegnere energetico si rivolge sia allo studio di nuovi metodi di conversione dell'energia a partire dalle fonti primarie disponibili in natura sia alla pianificazione ed alla gestione degli usi finali, alla ricerca ed allo sviluppo di nuovi sistemi e vettori energetici e alle problematiche di impatto ambientale. Altro campo d'impiego fondamentale \u00e8 il risparmio energetico.\nProfilo della professione.\nGli obiettivi formativi sono mirati all'approfondimento delle conoscenze scientifiche alla base delle applicazioni ingegneristiche e che permettono di sviluppare soluzioni per il settore energetico, ossia per il trasporto, la conversione e l'uso finale dell'energia sotto varie forme, riducendo al contempo l'impatto ambientale, il rischio per l'uomo e il peso economico del problema.\nLa professione \u00e8 particolarmente spinta verso una successiva separazione dei compiti tra le varie branche specialistiche.\nIn Italia \u00e8 possibile certificare la propria competenza in campo energetico secondo i dettami della norma UNI CEI 11339 e diventare esperto in gestione dell'energia (EGE).\nAmbiti occupazionali previsti per i laureati.\nGli ambiti professionali tipici per i laureati specialisti della classe sono quelli dell'innovazione e dello sviluppo della produzione, della progettazione avanzata, della pianificazione e della programmazione, della gestione di sistemi complessi, sia nella libera professione sia nelle imprese manifatturiere o di servizi che nelle amministrazioni pubbliche. \nI laureati specialisti potranno trovare occupazione presso aziende municipali di servizi; enti pubblici e privati operanti nel settore dell'approvvigionamento energetico; aziende produttrici di componenti di impianti elettrici e termotecnici; studi di progettazione in campo energetico; imprese per la produzione di energia elettronucleare; aziende per l'analisi di sicurezza e d'impatto ambientale di installazioni ad alta pericolosit\u00e0; societ\u00e0 per la disattivazione di impianti nucleari e lo smaltimento dei rifiuti radioattivi; imprese per la progettazione di generatori di particelle e di radiazione per uso medico ed industriale; aziende ed enti civili e industriali in cui \u00e8 richiesta la figura del responsabile dell'energia. Altro ambito in sviluppo \u00e8 l'implementazione nelle aziende di sistemi di gestione conformi alla norma ."}
{"id": "122779", "revid": "123890332", "url": "https://it.wikipedia.org/wiki?curid=122779", "title": "Limerick (poesia)", "text": "Il limerick () \u00e8 un breve componimento in poesia, tipico della lingua inglese, dalle ferree regole (nonostante le infinite eccezioni), di contenuto umoristico o anche apertamente \"nonsense\", che ha generalmente il proposito di far ridere o quantomeno sorridere.\nUn autore anonimo di limerick tenta di dare una spiegazione della forma poetica stessa:\nUn \"limerick\" \u00e8 sempre composto di cinque versi, di cui i primi due e l'ultimo, rimati tra loro, contengono tre piedi e dunque tre accenti (\"stress\"), il terzo e il quarto, a loro volta rimati tra loro, ne contengono solo due. Le rime seguono dunque lo schema AABBA.\nNel \"limerick\" pi\u00f9 comune, il primo verso deve sempre contenere il protagonista, un aggettivo per lui qualificante e il luogo geografico dove si svolge l'azione, mentre i restanti versi sintetizzeranno l'aneddoto e nell'ultimo verso (solitamente) viene richiamato il protagonista, magari definendolo meglio.\nLe origini del \"limerick\" sono assolutamente ignote e, per quanto vi siano numerose ipotesi, nessuna ricerca ha mai scavato nelle radici di questo licenzioso componimento. \u00c8 ritenuta certa la produzione di versi \"nonsense\".\nSecondo l'\"Oxford English Dictionary\" (gi\u00e0 nel 1898), il \"limerick\" proviene dalla tradizione di riferire versi nonsense ai matrimoni, versi che sovente terminavano con la frase \u00ab\"Will you come up to Limerick?\"\u00bb (\"verrai a Limerick?\"), dove la Limerick in questione \u00e8 una citt\u00e0 irlandese. Questa spiegazione \u00e8 tuttavia considerata confusa e poco attendibile, mentre le altre numerose ipotesi discordanti non aiutano. Pi\u00f9 semplicemente si pu\u00f2 dire che il \"limerick\" era conosciuto con il suo nome gi\u00e0 a fine Ottocento.\nUn grande scrittore di \"limerick\", da taluni consideratone l'inventore, \u00e8 Edward Lear, autore di diversi \"nonsense\" nella seconda met\u00e0 dell'Ottocento.\nUn esempio:\nOggi il \"limerick\" viene spesso usato per scopi satirici, per esempio (marzo 2016, sulle vicende del Cardinal Bertone e il suo appartamento romano):\nI \"anti-limerick\" prendono in giro la forma stessa del limerick, in una specie di \"meta-joke\":"}
{"id": "122780", "revid": "1666049", "url": "https://it.wikipedia.org/wiki?curid=122780", "title": "Polisonnografia", "text": "Polisonnografia \u00e8 il termine comunemente usato per indicare una registrazione simultanea di pi\u00f9 parametri fisiologici durante la notte, mediante un polisonnigrafo. Normalmente nel corso del test vengono registrati due o pi\u00f9 canali EEG, vari canali elettromiografici, i movimenti di torace e addome, il flusso oronasale, la saturazione di ossigeno nel sangue.\nPrincipali parametri registrati durante il sonno.\nIn questo tipo di registrazione le informazioni provenienti dall'elettroencefalogramma (EEG) vengono utilizzate prevalentemente nella differenziazione dei vari stadi del sonno. La registrazione EEG continua durante la notte, soprattutto quando effettuata su pi\u00f9 derivazioni EEG, e fornisce utili informazioni sull'integrit\u00e0 e sullo sviluppo del sistema nervoso centrale eventualmente da approfondire con studi di impronta prettamente neurologica. \nPer rendere ripetibili e confrontabili le registrazioni nello stesso paziente e in pazienti diversi gli elettrodi vengono posizionati secondo uno standard internazionale denominato sistema 10-20. L'elettrooculogramma (EOG) viene registrato per individuare i movimenti degli occhi utili nella stadiazione del sonno. Bench\u00e9 l'attivit\u00e0 elettromiografica (EMG) durante il sonno possa essere registrata da qualsiasi gruppo di muscoli scheletrici, \u00e8 ormai prassi consolidata utilizzare i muscoli submentonieri (muscolo miloioideo) per valutare il tono muscolare. L'EMG, oltre ad essere utile per la stadiazione del sonno, fornisce importanti informazioni per la valutazione delle risposte arousal e sui movimenti. \nInoltre durante una polisonnografia standard sono abitualmente registrati tre parametri respiratori: il flusso oro-nasale, i movimenti toraco-addominali e la saturazione di ossigeno. Il flusso aereo al naso e alla bocca viene comunemente registrato mediante termocoppia o termistore posto in prossimit\u00e0 di ciascuna narice e della bocca; \nI movimenti di torace e addome possono essere registrati mediante pletismografia a impedenza o a induttanza, trasduttori pneumatici, strain gauges, EMG intercostale. \nLa Saturazione di ossigeno (SpO2) viene monitorata mediante pulsossimetro; questa metodica rappresenta lo standard per la valutazione non invasiva continua della saturazione arteriosa di ossigeno. L'attivit\u00e0 cardiaca viene monitorata al fine di valutare la frequenza e il ritmo cardiaco, per questo motivo viene utilizzata normalmente una singola derivazione registrata mediante elettrodi posti in sede precordiale. Di conseguenza la derivazione ECG della polisonnografia fornisce unicamente informazioni di massima sull'attivit\u00e0 cardiaca e non \u00e8 sufficiente per trarre conclusioni cliniche su eventuali cardiopatie."}
{"id": "122782", "revid": "1718925", "url": "https://it.wikipedia.org/wiki?curid=122782", "title": "Nadia - Il mistero della pietra azzurra", "text": ", noto anche col sottotitolo internazionale \"The Secret of Blue Water\", \u00e8 una serie televisiva anime prodotta dallo studio Gainax e diretta da Hideaki Anno, alla sua prima esperienza da regista per una serie televisiva. Racconta le avventure di Nadia, una giovane acrobata del circo ignara delle sue origini, e Jean, un ragazzo francese con la passione per l'ingegneria, che si ritrovano a bordo del sottomarino \"Nautilus\" coinvolti nello scontro tra il misterioso capitano Nemo e l'organizzazione di Neo Atlantide guidata da Gargoyle, che punta a dominare il mondo.\nIspirata da un soggetto originale di Hayao Miyazaki, la storia \u00e8 liberamente tratta dai romanzi di Jules Verne \"Due anni di vacanze\", \"Ventimila leghe sotto i mari\", \"Cinque settimane in pallone\" e \"L'isola misteriosa\". Commissionato dal network televisivo NHK, la produzione dell'anime venne affidata all'allora emergente studio Gainax, che si era fatto apprezzare con le sue prime opere \"Le ali di Honneamise\" e \"Punta al top! - GunBuster\". L'impegno economico profuso e alcune difficolt\u00e0 nella realizzazione della serie fecero s\u00ec che alcune puntate venissero subappaltate ad altri studi d'animazione e affidate alla regia di Shinji Higuchi, amico di Anno, presentando dunque una qualit\u00e0 inferiore rispetto al resto della serie.\nLa serie \u00e8 stata trasmessa in Giappone dal 13 aprile 1990 al 12 aprile 1991 su NHK per un totale di 39 episodi. Dopo la serie televisiva venne prodotto anche un film sequel intitolato \"Nadia e il mistero di Fuzzy\". L'edizione italiana debutt\u00f2 nel luglio 1991 su Italia 1 in una versione lievemente censurata e adattata dal titolo \"Il mistero della pietra azzurra\" e venne replicata in varie programmazioni successive sui canali Fininvest. Nel 2003 la Yamato Video cur\u00f2 una nuova edizione in versione integrale dal titolo \"Nadia - Il mistero della pietra azzurra\", distribuito in DVD e contenente tutti gli episodi e il film con un nuovo adattamento e doppiaggio. La versione integrale della serie nell'adattamento Yamato Video venne trasmessa per la prima volta in televisione a partire dal 1\u00ba luglio 2010 sul canale satellitare Man-ga.\nLa serie ricevette fin da subito critiche molto positive e venne accolta positivamente dal pubblico. Nadia fu inoltre la prima eroina a scalzare Nausica\u00e4, popolare personaggio creato da Hayao Miyazaki, dal primo posto nel sondaggio mensile sui personaggi femminili di anime e manga pi\u00f9 amati dal pubblico giapponese condotto dalla rivista \"Animage\".\nTrama.\n\u00c8 il 1889 e, durante l'Esposizione Universale di Parigi, Nadia, una ragazza quattordicenne orfana e dalla pelle scura che lavora come acrobata in un circo e sta sempre insieme a un leoncino di nome King, incontra Jean, un suo coetaneo. Il geniale inventore, recatosi a Parigi in compagnia dello zio per presentare il suo prototipo di aeroplano, s'innamora a prima vista di lei. I due e King devono per\u00f2 sfuggire a un tentativo di rapimento da parte di un trio di avventurieri, Grandis, Hanson e Sanson, che vogliono impossessarsi del gioiello che Nadia porta al collo, una pietra azzurra. Jean, Nadia e King riescono a fuggire grazie all'aereo del giovane inventore, ma naufragano nell'Oceano Atlantico a causa di un guasto. Vengono tratti in salvo da una nave da guerra impegnata nella caccia ad un misterioso \"mostro marino\" che da tempo sta imperversando in quelle acque, affondando le navi di passaggio, e incontrano per la prima volta Ayrton. Di l\u00ec a poco il mostro attacca la nave e durante il terribile scontro i due ragazzi e il leoncino sono di nuovo sbalzati in mare assieme al loro aereo. A salvarli questa volta \u00e8 un avveniristico sottomarino, il \"Nautilus\", il cui equipaggio \u00e8 comandato dal misterioso capitano Nemo, possessore di un'altra pietra azzurra. A bordo Nadia e Jean scopriranno che il mostro marino al quale le marine di tutto il mondo danno la caccia sono in realt\u00e0 il \"Nautilus\" e i suoi diretti nemici, i sottomarini di Neo-Atlantide \"Garfish\", responsabili degli affondamenti delle navi.\nL'aereo viene riparato dall'equipaggio del \"Nautilus\" e Jean e Nadia possono ripartire con King, ma poco dopo il decollo, mentre essi stanno sorvolando un'isola, il velivolo viene abbattuto da un colpo sparato da terra. I passeggeri si salvano fortunosamente e scoprono che l'isola \u00e8 in realt\u00e0 la base segreta dell'organizzazione di Neo-Atlantide da cui partono i \"Garfish\". Neo-Atlantide \u00e8 governata da Gargoyle, e aspira al dominio sul mondo tramite lo sconvolgimento dei commerci navali e la progressiva ricostruzione di misteriose tecnologie appartenenti ad una civilt\u00e0 perduta: Atlantide. Sull'isola Nadia e Jean incontrano la piccola Marie, una bambina di 5 anni, alla quale i neo-atlantidei hanno ucciso i genitori e la cui situazione rivela loro la crudelt\u00e0 dell'organizzazione Neo-Atlantide. Stranamente Gargoyle sembra conoscere perfettamente Nadia e il suo passato, tentando di catturarla per impossessarsi della sua pietra azzurra. Nadia, Jean e Marie sono quindi obbligati ad allearsi con Grandis, Hanson e Sanson, che erano riusciti a raggiungerli, cercando di sfuggire ai tentativi di cattura da parte delle truppe di Neo-Atlantide. Nel frattempo sull'isola, Gargoyle sperimenta la Torre di Babele, una prima super-arma ottenuta dalle antiche tecnologie di Atlantide. Il potere della Torre \u00e8 cos\u00ec grande da poter vaporizzare un'isola nelle vicinanze, ma la macchina pu\u00f2 effettuare solo un test a causa di un malfunzionamento: la componente mancante, infatti, \u00e8 la misteriosa pietra azzurra di Nadia, senza la quale i surrogati neo-atlantidei sono inutili. Nadia, Jean, Marie e King, insieme al trio di avventurieri, vengono salvati nuovamente dal \"Nautilus\", mentre la base di Neo-Atlantide viene distrutta dall'esplosione della Torre di Babele.\nInizia quindi un lungo viaggio in compagnia del capitano Nemo e dell'equipaggio del \"Nautilus\", sempre inseguiti da Gargoyle, bramoso di possedere le pietre azzurre e con esse di dominare il mondo. Nadia lentamente comincer\u00e0 a capire sempre pi\u00f9 cose su se stessa, sulle sue misteriose origini e sullo strano legame che ha con il capitano Nemo, in realt\u00e0 suo padre e Re atlantideo del villaggio di Tartesso, distrutto 14 anni prima da lui stesso per evitare che il colpo di stato effettuato dal primo ministro Nemesis Ra Algol (poi ribattezzatosi Gargoyle) portasse all'attivazione della Torre di Babele, e quindi alla dominazione della Terra. Nadia scoprir\u00e0 con sgomento di essere l'ultima erede al trono di Atlantide, ovvero la Principessa di Neo-Atlantide, detentrice del terribile potere della Pietra Azzurra e destinata a distruggere l'umanit\u00e0, razza creata millenni fa come schiavit\u00f9 dagli atlantidei quando raggiunsero la Terra dalla loro galassia. Si ribeller\u00e0 alla sua sorte fino a quando Gargoyle, dopo averla catturata con l'inganno, non le annienter\u00e0 la volont\u00e0, ma suo fratello l'Imperatore Neo, sacrificandosi, decider\u00e0 di salvarla e sconfigger\u00e0 con la propria volont\u00e0 la scienza di Gargoyle, che dopo la distruzione di Tartesso lo ridusse ad automa ricostruendone il corpo dilaniato. Al termine dell'ultima battaglia, nello spazio, Gargoyle, scoprendo di essere umano e non atlantideo, morir\u00e0 per mano della luce emanata dalle Pietre Azzurre, e tutti i membri del \"Nuovo Nautilus\" si salveranno grazie al capitano Nemo, che sacrificher\u00e0 la sua vita per permettere il loro ritorno sulla Terra.\nDodici anni dopo, nel 1902, Marie, ormai adulta, racconta che cosa \u00e8 accaduto ai protagonisti dopo quegli eventi: il \"Nuovo Nautilus\" \u00e8 stato fatto affondare al largo del Giappone e l'equipaggio si \u00e8 sciolto, Echo e Icolina si sono fidanzati ed Electra sta allevando da sola il bambino che ha avuto con il capitano Nemo; Jean e Nadia si sono sposati cinque anni prima, nel 1897, vivono a Le Havre con il loro bambino e lei continua ad essere vegetariana; Grandis, sempre circondata da mille spasimanti, continua a cercare il \"vero amore\", Hanson ha fondato una societ\u00e0 automobilistica e sta diventando l'uomo pi\u00f9 ricco del mondo, ma non si \u00e8 mai sposato; Ayrton, che era veramente conte, ha ereditato le ricche propriet\u00e0 della sua famiglia; infine, Sanson e Marie si sono sposati e l'anno seguente la ragazza diventer\u00e0 madre, come, a breve, accadr\u00e0 anche a Nadia per la seconda volta.\nProduzione.\nL'origine della serie risale alla met\u00e0 degli anni 70, quando un giovane Hayao Miyazaki venne incaricato dalla casa di produzione Toho di sviluppare delle idee per possibili serie televisive. Uno dei \"concept\" creati fu \"Il giro del mondo sotto ai mari\", ispirato ai romanzi di Jules Verne \"Due anni di vacanze\" e \"Ventimila leghe sotto i mari\", in cui i due protagonisti in fuga dai cattivi si imbattono nel sommergibile \"Nautilus\" ed intraprendono un avventuroso viaggio intorno al mondo in compagnia del capitano Nemo. La serie non venne prodotta, tuttavia la Toho ne conserv\u00f2 i diritti e Miyazaki riutilizz\u00f2 alcuni elementi del progetto per alcune sue opere successive, come \"Conan il ragazzo del futuro\" e \"Laputa - Castello nel cielo\". Per questo motivo, quando poi \"Nadia - Il mistero della pietra azzurra\" venne realizzato, esso present\u00f2 delle forti affinit\u00e0 con i film del cineasta d'animazione pur non essendo direttamente ispirato ad essi.\nNel 1989 la Toho decise di riprendere in mano il progetto di Miyazaki e affid\u00f2 all'allora emergente studio Gainax in collaborazione con Group TAC la realizzazione di una serie televisiva da trasmettere sul canale NHK. Il cofondatore di Gainax, Hiroaki Inoue, cominci\u00f2 quindi a delineare una storia basata sulle idee di Miyazaki, con Yoshiyuki Sadamoto e Mahiro Maeda che realizzarono i primi bozzetti per il character design e gli storyboard. La proposta venne accettata da NHK, tuttavia, quando lo staff di Gainax si rese conto che l'ambizioso progetto di Inoue avrebbe significato una perdita economica per lo studio, richiesero la sostituzione di Inoue come responsabile, portando Inoue ad abbandonare la compagnia. In un primo momento la regia venne affidata a Sadamoto, che per\u00f2 declin\u00f2 l'offerta dopo due episodi, preferendo concentrarsi sul design e l'animazione; al suo posto venne quindi scelto il giovane Hideaki Anno, che stava appena terminando la sua prima opera come regista: \"Punta al Top! GunBuster\".\nNei bozzetti iniziali l'aspetto di Nadia era marcatamente pi\u00f9 africano, con pelle pi\u00f9 scura e capelli ricci. L'attenuazione di queste caratteristiche nella versione finale dell'anime ha portato molti fan a speculare su una possibile censura da parte di NHK, che avrebbe temuto che i tempi fossero ancora prematuri per avere una protagonista di un cartone animato giapponese di aspetto africano. Carl Macek ipotizz\u00f2 invece che la scelta fosse dipesa dalla necessit\u00e0 tecnica di mostrare le espressioni del personaggio, cosa che sarebbe stata pi\u00f9 difficile adottando una tonalit\u00e0 di pelle pi\u00f9 scura. Il reale motivo del cambio di aspetto di Nadia fu rivelato da Anno essere i suoi capelli, che, mantenuti ricci, sarebbero stati molto pi\u00f9 difficili da animare e non avrebbero garantito la stessa qualit\u00e0:\nAltri cambiamenti introdotti in fase di produzione riguardano la sceneggiatura. Nella prima bozza dell'epilogo redatta dal regista Hideaki Anno, infatti, Nadia diventa giornalista (idea utilizzata poi per il lungometraggio \"Nadia e il mistero di Fuzzy\") per il \"The New York Times\", Sanson studia recitazione e sposa Grandis, Hanson e Jean vanno a studiare in Germania, mentre un radiofaro far\u00e0 in modo che gli abitanti di M78 giungano sulla Terra nel 1999. Gi\u00e0 previsto fin dall'inizio, l'epilogo avrebbe dovuto essere ambientato molti anni dopo gli eventi della serie, il 6 agosto 1945 a Le Havre, dove Jean e Nadia ormai anziani apprendono sgomenti dal \"Paris Match\" del bombardamento atomico di Hiroshima.\nLa serie era inizialmente pensata per una durata di 30 episodi, ma il successo fu tale che i produttori decisero di aumentare il numero delle puntate in corso d'opera, portandone il numero totale a 39. Tuttavia, con la Gainax oberata da difficolt\u00e0 finanziarie e ritardi di produzione che costrinsero Anno a turni di lavoro straordinario, si decise di subappaltare la realizzazione degli episodi dal 23 al 34 ad altri studi in Giappone e Corea del Sud e di affidare la direzione a Shinji Higuchi, cos\u00ec che Anno potesse concentrarsi sulla realizzazione del finale. Questa parte narra le avventure dei protagonisti su un'isola al largo dell'Africa, parzialmente ispirata ad un altro romanzo di Verne, \"L'isola misteriosa\", ed \u00e8 caratterizzata da una qualit\u00e0 sensibilmente inferiore al resto della serie, fatto che ha generato diversi malumori tra i fan. Lo stesso Anno afferm\u00f2 in un'intervista che se potesse rimuoverebbe l'intero arco, salvando solo l'episodio 31. Il regista realizz\u00f2 in seguito una versione ridotta della serie, \"The Nautilus Story\", della durata di circa cinque ore, da cui rimosse tutti gli episodi riempitivi focalizzando la trattazione sul \"Nautilus\" e sullo scontro tra Nemo e Gargoyle.\nAlla conclusione della serie la Gainax aveva perso circa 80 milioni di yen nel progetto e non esercitava nessun diritto sulla serie stessa, tuttavia le fu permesso di produrre un videogioco su \"Fushigi no umi no Nadia\" che gener\u00f2 record di vendite per la compagnia. Durante la realizzazione della serie, lo studio intraprese altri progetti per limitare le perdite, ma ci\u00f2 fece affiorare ulteriori problemi gi\u00e0 preesistenti nella compagnia. In seguito Group TAC commission\u00f2 alla Gainax un film su \"Nadia\" stanziando 50 milioni di yen come anticipo, tuttavia lo studio non fu in grado di sviluppare il progetto e si ritir\u00f2. L'anticipo di Group TAC ridusse le perdite totali di Gainax per \"Nadia\" a 30 milioni di yen, ma parte di esso venne speso per la pre-produzione del lungometraggio e la compagnia non fu in grado di restituire l'anticipo, cosa che avvenne solo dopo il successo di \"Neon Genesis Evangelion\", che risollev\u00f2 le finanze della Gainax.\nInfluenze e riferimenti culturali.\nOltre alle gi\u00e0 citate influenze del cinema di Hayao Miyazaki, \"Il mistero della pietra azzurra\" contiene numerosi riferimenti ad altri anime e manga. Grandis, Sanson e Hanson, ad esempio, sono un omaggio ai cattivi delle serie \"Time Bokan\": il Trio Drombo, mentre il character design del capitano Nemo \u00e8 basato su quello di Bruno J. Global di \"Fortezza superdimensionale Macross\", con alcune influenze di Capitan Harlock e di J\u016bz\u014d Okita de \"La corazzata Yamato\". Il regista Anno ha riutilizzato nella serie alcuni nomi presenti nella sua prima opera d'animazione ad episodi \"Punta al Top! GunBuster\". Ad esempio quelli originari del \"Nautilus\" e del \"Nuovo Nautilus\", \"Eritrium\" ed \"Exelion\", erano gi\u00e0 stati assegnati alle due grandi navi spaziali che appaiono nella precedente serie. Nell'episodio 14, la Scogliera 64 \u00e8 un riferimento a Leaf 64, gigantesco astro verso il quale si dirige l'\"Exelion\" nel terzo episodio di GunBuster. Inoltre l'arma del robot GunBuster chiamata \"Homing Laser\" \u00e8 esattamente la stessa, anche per animazione, che il capitano Nemo utilizza durante la battaglia contro il \"Red Noah\". Il ponte del \"Nautilus\" riprende quello dell'astronave SDF-1 in \"Macross\" e dell'\"Alpha\" in \"Latitudine zero\"; l'aspetto del \"Nuovo Nautilus\" \u00e8 basato sulla \"Yamato\" e sulla \"Andromeda\" de \"La corazzata Yamato\" e sull'astronave \"Moonlight SY-3\" de \"Gli eredi di King Kong\"; il design del \"Red Noah\", invece, \u00e8 basato sulle fotografie artefatte degli UFO, scattate da George Adamski.\nCome diventer\u00e0 prassi della Gainax, l'ultimo episodio di alcune sue serie ha il titolo di un romanzo di fantascienza: in questo caso, il titolo del 39\u00ba episodio, \"Eredita le stelle\", \u00e8 letteralmente la traduzione di quello del romanzo d'esordio di James Patrick Hogan \"Inherit the stars\", pubblicato in Italia come \"Lo scheletro impossibile\". L'opera presenta riferimenti mitologici (Atlantide, kraken, Yggdrasill, la Torre di Babele), scientifici (l'anello mancante), storici (la citt\u00e0 di Tartesso) e geografici (la galassia M78 o la fossa di Tonga in prossimit\u00e0 della Nuova Zelanda).\nTematiche trattate e stile.\nLa serie \u00e8 ambientata verso la fine dell'Ottocento e ha un aspetto marcatamente steampunk. In quanto tale essa gioca molto su divertenti anacronismi, soprattutto riguardanti le invenzioni di Jean che vanno dalle minibatterie al litio dell'episodio 29 alla macchina per il karaoke dell'episodio 34.\nIl tema principale della serie \u00e8 il contrasto tra tecnologia e natura, incarnato nei due protagonisti: Jean \u00e8 un positivista, appassionato di meccanica, che parte dal presupposto che la tecnologia possa risolvere tutti i problemi dell'uomo; Nadia, invece, vive a stretto contatto con la natura, \u00e8 vegetariana e rigetta l'uccisione degli altri uomini o degli animali, con cui riesce addirittura a comunicare. Ma per una questione cos\u00ec aperta non pu\u00f2 esistere una soluzione semplice, e anche nella serie i personaggi e lo spettatore sono messi innanzi ai limiti delle due concezioni e di una visione bene-male delle cose. Jean apprende infatti che la tecnologia avanzatissima di Atlantide \u00e8 stata la causa della sua totale distruzione, ma che mentre Gargoyle desidera utilizzarla per dominare il mondo e ingabbiare la volont\u00e0 di Nadia e di Neo, Nemo ricorre al \"Nautilus\" per placare il suo senso di colpa e per proteggere chi ama. Inoltre il ragazzo \u00e8 messo di fronte alla pericolosit\u00e0 della scienza quando assiste alla morte del meccanico di bordo del \"Nautilus\" Fate, asfissiato in sala macchine a seguito di una fuga di gas radioattivo. Anche la visione naturalistica di Nadia mostra i suoi limiti durante la permanenza del gruppo sull'isola, dove \u00abapprende dolorosamente che non pu\u00f2 vivere in \"modo naturale\" sull'isola senza l'apporto della tecnologia di Jean per ottenere cibo, acqua e riparo\u00bb.\nRuolo di rilievo occupa anche il tema dell'ineluttabilit\u00e0 del destino. Mentre Nadia progressivamente scopre le sue origini, si rende anche conto di quale deve essere il suo fato in quanto custode della pietra azzurra e ne \u00e8 spaventata, al punto da desiderare di rimanere per sempre sull'isola per il resto della sua vita, in pace e al sicuro, e di tentare per ben due volte di disfarsi dell'oggetto. Ma alla fine ella comprende che deve aprirsi al suo destino e facendo ci\u00f2 ottiene il pieno potere della pietra e la libert\u00e0 di decidere da sola della sua vita. Anche il capitano Nemo, che sente la responsabilit\u00e0 di non essere riuscito a fermare Gargoyle ai tempi di Tartesso, accetta di dedicare la sua vita a combattere il nemico, fino ad accettare serenamente la morte come espiazione dei suoi peccati e come mezzo di scambio per la vita dei suoi cari.\nMedia.\nSerie televisiva anime.\nI 39 episodi della serie sono stati trasmessi sul canale NHK dal 13 aprile 1990 al 12 aprile 1991 nello slot delle ore 19:30. Due cofanetti DVD contenenti gli episodi della serie sono stati pubblicati in Giappone tra il 1\u00ba giugno e il 1\u00ba ottobre 2007, mentre una raccolta in dieci dischi singoli \u00e8 stata messa in commercio tra il 23 aprile e il 21 maggio 2008. La versione in Blu-ray \u00e8 stata distribuita in un cofanetto di sette dischi in vendita a partire dal 23 novembre 2011.\nLa sigla di apertura adottata per la versione giapponese \u00e8 \"Blue Water\" e la sigla di chiusura \u00e8 \"Yes, I Will...\", entrambe interpretate da Miho Morikawa. Il 27 agosto 2012 Starchild ha pubblicato un cofanetto di 11 CD e un DVD contenenti la colonna sonora della serie.\nEdizione italiana.\nLa prima edizione in italiano della serie \u00e8 stata curata da Deneb Film per conto di Fininvest sotto la direzione di Lidia Costanzo e Federico Danti; alla traduzione hanno lavorato Marina Mocetti Spagnuolo e Luisella Sgammeglia, mentre i dialoghi italiani sono stati affidati a Cristina Robustelli e Sergio Roman\u00f2. La prima trasmissione televisiva \u00e8 avvenuta dal 1\u00ba luglio al 20 settembre 1991 con il titolo \"Il mistero della pietra azzurra\" su Italia 1: inizialmente and\u00f2 in onda nella fascia oraria preserale (dalle 20:00 alle 20:30), poi nel primo pomeriggio all'interno del programma per ragazzi \"Ciao Ciao\", e alcune puntate furono trasmesse in fascia preserale su Rete 4 all'interno del programma \"I Cartonissimi\". Come altri cartoni trasmessi su Fininvest, questa versione ha subito diverse censure, rimuovendo interamente o sostituendo con fermi immagine alcune scene in cui compaiono sangue o nudit\u00e0. I dialoghi in cui Gargoyle (Argo nel primo doppiaggio) si riferisce agli Atlantidi come d\u00e8i sono stati parzialmente modificati (mentre i riferimenti all'Antico Testamento sono presenti in entrambi i doppiaggi). Nell'episodio 13 (\"Marie \u00e8 in pericolo\") \u00e8 stata completamente rimossa una sequenza che ha come sottofondo musicale la canzone della sigla di testa giapponese; inoltre l'episodio 34 (\"La mia adorata Nadia\") che contiene numerose canzoni, non \u00e8 stato trasmesso. L'edizione Fininvest fu pubblicata prima parzialmente in sei videocassette dalla Bim Bum Bam Video nei primi anni novanta e poi completamente in una collana di VHS editoriali distribuita nel 2002/2003 da Hobby &amp; Work e Yamato Video.\nLa sigla di apertura e chiusura della versione televisiva italiana, intitolata \"Il mistero della pietra azzurra\", \u00e8 stata scritta da Alessandra Valeri Manera (testo) e da Ninni Carucci (musica) e cantata da Cristina D'Avena. Da notare che nel testo l'et\u00e0 dei due protagonisti viene diminuita di un anno, da 14 a 13 anni. La sigla \u00e8 stata inserita nell'album \"Fivelandia 9 - Le pi\u00f9 belle sigle originali dei tuoi amici in TV\" pubblicato nel 1991 dalla Five Record, negli album \"Cristina D'Avena e i tuoi amici in TV 7\" del 1994 e \"Fivelandia 18\" del 2000 e in molte altre raccolte. \"Il mistero della pietra azzurra\" fu l'ultima sigla Mediaset pubblicata anche come singolo in formato 45 giri: in questa stampa il lato B conteneva la versione strumentale della sigla. Inoltre, \u00e8 stata incisa anche la base originale con cori, inserita sulla musicassetta \"Cantiamo con Cristina - Che avventura!\" del 1992. Nel 2018 \u00e8 stata inclusa nell'album \"Duets Forever\" in una nuova versione, incisa in duetto da Cristina D'Avena e Alessandra Amoroso.\nUna seconda versione italiana \u00e8 stata curata da Raflesia per conto di Yamato Video nel 2003, con la direzione di Dania Cericola e i dialoghi di Fiamma Molinari. L'edizione presenta un nuovo doppiaggio (con alcune voci gi\u00e0 presenti nell'edizione Fininvest), un adattamento pi\u00f9 fedele all'originale giapponese ed \u00e8 priva di censure. Alcuni nomi di personaggi, cambiati nel precedente doppiaggio, sono stati riportati all'originale: Rebecca diventa quindi Grandis, Sansone Sanson e Argo Gargoyle. Questa versione \u00e8 stata pubblicata nel 2003 con il titolo di \"Nadia - Il mistero della pietra azzurra\" in 10 DVD per il mercato delle fumetterie, contenenti tutti e 39 gli episodi della serie, le sigle originali giapponesi e il film \"Nadia e il mistero di Fuzzy\". La prima trasmissione televisiva \u00e8 avvenuta dal 1\u00ba luglio 2010 sul canale Man-ga. Da dicembre 2020 la serie \u00e8 disponibile in streaming con questo ridoppiaggio e in HD su Prime Video.\nOAV.\nGli \"extra\" della versione DVD dell'anime distribuita in Giappone, contengono anche , una serie di dieci OAV comici della durata di circa 6 minuti l'uno, diretta da Kazuya Tsurumaki. Le puntate alternano divertenti retroscena a puntualizzazioni su alcuni episodi della serie regolare e alcune di esse presentano un design dei personaggi super deformed. Questi OAV non sono mai stati distribuiti al di fuori del Giappone.\nNella colonna \"Pos.\" \u00e8 riportata la posizione dell'episodio all'interno della sequenza della serie originale.\nFilm.\nUn lungometraggio intitolato , sequel alla serie televisiva, ha debuttato nelle sale giapponesi il 29 giugno 1991. Gli eventi del film si collocano due anni dopo la sconfitta di Gargoyle e di Neo-Atlantide.\nVideogiochi.\nSono stati prodotti diversi adattamenti videoludici dell'anime:\nAlcuni personaggi de \"Il mistero della pietra azzurra\" \u2014 Nadia, Jean, Electra e King \u2014 sono comparsi anche nel videogioco Mah Jong \"Evangelion &amp; Good Friends\", pubblicato in Giappone per PlayStation nel 1998.\nAccoglienza.\n\"Nadia - Il mistero della pietra azzurra\" ottenne un subitaneo successo, che convinse i produttori ad incrementare il numero delle puntate da 30 a 39 in corso d'opera. Nadia riusc\u00ec inoltre nell'impresa di scalzare dal primo posto Nausica\u00e4, la popolare eroina creata da Miyazaki, nel sondaggio mensile dei personaggi femminili di anime e manga pi\u00f9 amati dal pubblico giapponese indetto da \"Animage\", posizione che ricopriva ininterrottamente dall'inizio del sondaggio nella seconda met\u00e0 degli anni ottanta. Nel 1990 \"Nadia\" vinse il premio come miglior serie anime all'Anime Grand Prix; nello stesso anno la sigla di apertura \"Blue Water\" venne votata miglior canzone, Nadia miglior personaggio femminile e l'episodio 22 (\"Il tradimento di Electra\") miglior episodio. Nel 1991 Nadia conferm\u00f2 il primo posto dell'anno precedente, mentre l'episodio finale della serie (\"Eredita le stelle\") ottenne il primo posto nella categoria miglior episodio singolo. In una classifica sui 100 migliori anime di tutti i tempi stilata nel 2001 sempre dalla rivista \"Animage\" la serie si \u00e8 piazzata al 72\u00ba posto. Retrospettivamente, la rivista \"Famits\u016b\" ha classificato Nadia come la ventesima eroina pi\u00f9 famosa degli anime degli anni novanta.\nLa maggior parte della critica \u00e8 unanime nel bocciare irrimediabilmente l'arco narrativo ambientato sull'isola deserta (ep. 23-29), affermando che la qualit\u00e0 dell'animazione e della sceneggiatura, il cambio di regia e l'umorismo caricaturale e slapstick dei personaggi segnano un'improvvisa involuzione nel ritmo narrativo e nello sviluppo dei personaggi avuto fino a quel punto, senza apportare nessun valore aggiunto allo show e suggerendo addirittura al pubblico di saltarli durante la visione della serie per avere un'esperienza migliore. Una minoranza afferma invece che seppur viziati da una qualit\u00e0 artistica inferiore, gli episodi aiutano a sviluppare la personalit\u00e0 dei personaggi e segnano una tappa importante nel percorso di crescita di Nadia e Jean e dei sentimenti che provano l'un l'altra. Il resto della serie \u00e8 generalmente apprezzato per la storia coinvolgente, il giusto equilibrio di umorismo e il dramma culminante in un finale epico, i personaggi energici e ben caratterizzati e uno \"stile vibrante\".\nIn \"The Anime Encyclopedia\" Jonathan Clements e Helen McCarthy hanno commentato che la serie ha l'ambizione di puntare ad una platea universale e che \u00abmolto raramente questo approccio ha prodotto uno show di tale duraturo fascino e impatto emozionale\u00bb.\nControversie.\nIl film della Disney del 2001 \"Atlantis - L'impero perduto\" suscit\u00f2 delle polemiche tra gli appassionati, apparse inizialmente su Internet e riprese poi dalla stampa giapponese e statunitense, sul fatto che il lungometraggio ricalchi troppo palesemente alcuni elementi de \"Il mistero della pietra azzurra\", come il focus su Atlantide e alcune somiglianze nell'intreccio e nella caratterizzazione dei personaggi. Secondo i difensori del film, tuttavia, le somiglianze tra le due opere sono da ricollegare semplicemente al fatto che loro fonti di ispirazione \u2014 il romanzo \"Ventimila leghe sotto i mari\", l'universo fantastico di Jules Verne e la leggenda di Atlantide \u2014 sono le stesse; inoltre i realizzatori di \"Atlantis - L'impero perduto\" hanno dichiarato di essersi ispirati piuttosto alle opere di Hayao Miyazaki da cui la stessa serie di \"Nadia\" ha dichiaratamente attinto."}
{"id": "122785", "revid": "124763987", "url": "https://it.wikipedia.org/wiki?curid=122785", "title": "Ng\u00f4 \u0110\u00ecnh Di\u1ec7m", "text": "Soprannominato propagandisticamente dal vicepresidente degli Stati Uniti Lyndon Johnson, \"il Churchill dell'Asia sud-orientale\", \u00e8 stato il primo presidente autonominatosi della Repubblica del Vietnam del Sud dal 1955 al 1963.\nNato da una famiglia cattolica di nobili origini, giovanissimo divenne funzionario dell'amministrazione francese, mentre negli anni trenta fu ministro degli Interni dell'imperatore B\u1ea3o \u0110\u1ea1i. Durante la seconda guerra mondiale, per paura di una rappresaglia giapponese, lasci\u00f2 il paese natio per poi ritornarvi nove anni dopo. Nel 1954, opponendosi alle decisioni della conferenza di Ginevra sull'Indocina (in particolare l'indizione di un referendum in vista dell'unificazione del paese in quanto la sua divisione era ritenuta transitoria), Di\u1ec7m e i cattolici non ritenevano possibile libere elezioni sotto la pressione del partito comunista. Di\u00eam costitu\u00ec cos\u00ec un governo filo-statunitense nel Vietnam meridionale, che si reggeva sull'appoggio della minoranza cattolica.\nIl 23 ottobre 1955 Di\u1ec7m depose l'imperatore Bao Dai e proclam\u00f2 la Repubblica del Vietnam, divenendone il 26 ottobre il primo presidente. In particolare ad appoggiare Di\u1ec7m era il milione di cattolici fuggiti dal Vietnam del Nord a causa della nascita del governo comunista di Ho Chi Minh. Il regime - datosi nel 1956 una costituzione autoritaria - suscit\u00f2 la protesta della maggioranza buddhista e oper\u00f2 contro il nascente movimento di guerriglia comunista, organizzato nel Fronte nazionale di liberazione. Di\u1ec7m venne assassinato nel 1963 insieme al fratello, nel corso di un colpo di Stato preparato con il concorso dei servizi segreti statunitensi e con l'avallo formale del presidente John Fitzgerald Kennedy.\nTuttavia, alcuni studi accademici pi\u00f9 recenti, basati su fonti e opinioni incentrate sul Vietnam, presentano Ngo Dinh Diem sotto una luce positiva, come un leader competente con una visione a lungo termine sulla costruzione della nazione e sulla modernizzazione del Vietnam del Sud. Secondo questi studiosi, la sua politica economica e sociale sarebbe stata positiva, con la costruzione di nuove scuole pubbliche e una rapida crescita economica nel Vietnam del Sud.\nBiografia.\nLe origini e la carriera politica.\nNg\u00f4 \u0110\u00ecnh Di\u1ec7m nacque a Hu\u1ebf, la capitale originaria della Dinastia Nguy\u1ec5n del Vietnam. La famiglia Di\u1ec7m proveniva dal villaggio Phu Cam (Vietnam centrale) ed era di religione cattolica, convertita dai missionari portoghesi gi\u00e0 nel XVII secolo. Suo fratello Pierre Martin Ng\u00f4 \u0110\u00ecnh Th\u1ee5c fu arcivescovo di Hu\u00e9 dal 1960 al 1968 e un altro membro della famiglia, Fran\u00e7ois-Xavier Nguy\u00ean Van Thu\u00e1n, divenne cardinale. Lo stesso Di\u1ec7m era un oblato benedettino, avendo professato i voti di povert\u00e0, castit\u00e0 e obbedienza, il 1\u00ba gennaio del 1954 nel monastero di Sant'Andrea a Bruges. Ng\u00f4 \u0110\u00ecnh Nhu fu l'altro fratello, che diverr\u00e0 suo consigliere.\nInizi\u00f2 la sua carriera politica alla fine degli anni 1920 come mandarino presso l'amministrazione dell'Indocina francese e nel 1929 venne promosso a governatore della provincia di Binh Thuan; dopo la guerra d'Indocina divenne Primo Ministro e successivamente presidente della Repubblica del Vietnam nel 1955.\nLe riforme e la crisi buddista del 1963.\nIn Vietnam del Sud la popolazione di religione buddista vietnamita era stimata circa il 50% del totale ed era guidata dal monaco vietnamita di scuola Mahayana Thich Tri Quang.\nNg\u00f4 \u0110\u00ecnh Di\u1ec7m e l'arcivescovo di Hu\u00e9 suo fratello, Pierre Martin Ng\u00f4 \u0110\u00ecnh Th\u1ee5c, facevano parte della minoranza convertita al cattolicesimo durante il periodo del dominio coloniale francese. Per questo motivo Di\u1ec7m introdusse una serie di politiche volte a favorire il Cattolicesimo a discapito del Buddhismo e delle altre minoranze religiose, confuciane, taoiste e animiste. Quindi in campo legale Di\u1ec7m introdusse delle riforme come l'abolizione del divorzio, il divieto dell'uso dei contraccettivi e l'illegalit\u00e0 dei rapporti extraconiugali. Altre misure riguardarono la creazione dell'istituto educativo di Vinh-Long, deputato alla formazione dei quadri dirigenti del regime, in cui furono scelti come insegnanti solo preti cattolici; la ridistribuzione delle terre, la possibilit\u00e0 di fare carriera nell'esercito: i cattolici furono favoriti rispetto agli appartenenti ad altre confessioni religiose. Fu durante questo regime che la Chiesa cattolica divenne il pi\u00f9 grande proprietario di latifondi di tutto il Vietnam del Sud.\nAi preti cattolici fu concesso di costituire dei gruppi armati, mentre ai villaggi che dovevano essere evacuati, in base alle politiche di lotta contro la guerriglia comunista, si concedeva di restare nelle proprie terre solo qualora si fossero convertiti al cattolicesimo. In tutto il Vietnam del Sud rurale si susseguirono assalti ai monasteri buddhisti, con devastazioni, senza che la polizia intervenisse o identificasse i responsabili. Le bandiere religiose dovevano essere esposte al di sotto della bandiera nazionale e solo su complessi religiosi.\nTuttavia, secondo lo storico Mark Moyar, Diem aveva guidato le politiche pubbliche favorevoli alle comunit\u00e0 buddiste del Vietnam del Sud, concedendo loro il permesso di svolgere attivit\u00e0 religiose che erano state vietate dalla ex potenza coloniale francese e il finanziamento della costruzione di scuole buddiste, organizzazione di cerimonie e costruzione di nuove pagode. Tra i diciotto membri del gabinetto di Di\u1ec7m c'erano cinque cattolici, cinque confuciani e otto buddisti, tra cui un vicepresidente e un ministro degli esteri. Solo tre dei diciannove migliori capi militari erano cattolici.\nL'8 maggio inizi\u00f2 la crisi buddista del 1963, in occasione della festa del Vesak i buddhisti vietnamiti, sfidando il governo di Di\u1ec7m, scesero in massa per le strade chiedendo l'uguaglianza religiosa e sventolando le bandiere buddhiste. Il governo accus\u00f2 la manifestazione di essere politica e con infiltrazioni comuniste. A Hu\u1ebf, seconda citt\u00e0 del Vietnam e governata da un fratello del presidente, la polizia spar\u00f2 sulla folla uccidendo nove persone e ferendone quattordici. Ufficialmente il governo di Di\u1ec7m incolp\u00f2 i Viet Cong esacerbando ancor di pi\u00f9 gli animi e provocando altre manifestazioni.\nSe il governo Di\u1ec7m ha sempre negato ogni accusa di persecuzione dei buddisti e presentato queste immolazioni e rivolte a seguito di infiltrazioni di guerriglieri comunisti travestiti da monaci buddisti; alcuni autori franco-vietnamiti sostengono questa tesi di infiltrazione, che ha permesso una grande manipolazione di questi disordini da parte della propaganda americana e nordvietnamita al fine di destabilizzare e demonizzare il governo sudvietnamita. Le retate della polizia hanno permesso alle autorit\u00e0 sud vietnamite di scoprire la presenza di armi da guerra in diverse pagode, con la conseguente chiusura di 12 di esse.\nA quel tempo Presidente degli Stati Uniti era John Fitzgerald Kennedy, che - pur essendo di religione cattolica - in campo religioso era di visione pi\u00f9 liberale. Egli fece intimare da Henry Cabot Lodge, Jr., suo ambasciatore a Saigon, che avrebbe ritirato i suoi aiuti a Di\u1ec7m, se questi non avesse smesso di perseguitare i buddisti. La risposta di Di\u1ec7m fu una repressione ancora pi\u00f9 violenta, e di conseguenza l'amministrazione Kennedy decise di non appoggiarlo pi\u00f9. Alcuni generali di Di\u1ec7m prospettarono quindi un colpo di Stato e lo portarono a termine in due giorni.\nIl colpo di Stato e l'assassinio.\nSu ordine di Kennedy, l'ambasciatore americano nel Vietnam del Sud Henry Cabot Lodge rifiut\u00f2 di incontrare Di\u1ec7m. Dopo aver saputo della realizzazione del colpo di Stato da parte dei generali dell'ARVN e guidato dal generale D\u01b0\u01a1ng V\u0103n Minh, gli Stati Uniti garantirono il segreto per i generali e la non interferenza. D\u01b0\u01a1ng V\u0103n Minh e i suoi cospiratori rovesciarono il governo il 1\u00ba novembre 1963.\nIl golpe fu molto rapido. Il 1\u00ba novembre 1963, con la sola guardia rimasta a difendere il palazzo, il Presidente Di\u1ec7m e suo fratello minore, Ng\u00f4 \u0110\u00ecnh Nhu, i generali chiamarono a palazzo Di\u1ec7m offrendogli esilio sicuro fuori dal paese se si fosse arreso. Tuttavia, quella sera, Di\u1ec7m e il suo entourage fuggirono attraverso un passaggio sotterraneo per Cholon, dove furono catturati la mattina seguente, il 2 novembre. I fratelli furono giustiziati dietro un blindato da trasporto, dal Capitano Nguyen Van Nhung mentre era in viaggio per il Quartier generale dello Stato maggiore generale sudvietnamita. Di\u1ec7m fu sepolto in una tomba senza lapide nel cimitero \"M\u1ea1c \u0110\u0129nh Chi\", vicino alla casa dell'ambasciatore statunitense.\nIl dibattito sull'omicidio.\nPer lo storico Keith Taylor, la vera ostilit\u00e0 degli Stati Uniti nei confronti del governo Diem non \u00e8 in realt\u00e0 legata alla crisi buddista, ma piuttosto al fatto che Di\u1ec7m abbia mostrato una crescente sfiducia negli Stati Uniti; a causa della politica americana in Laos, che non si \u00e8 astenuta dalle incursioni del Vietnam del Nord nel territorio del Vietnam del Sud; possibili incursioni in tutto il territorio del Laos. Secondo lui, i disaccordi tra sudvietnamiti e americani sulla risposta alla minaccia comunista stavano crescendo; Di\u1ec7m, che temeva che la crescente presenza militare USA nel Vietnam del Sud avrebbe minacciato le sue credenziali nazionaliste e l'indipendenza del suo governo, si sarebbe rifiutato di inviare truppe americane sul terreno. Nel 1963, Diem e suo fratello minore Nhu, cercarono di rompere l'alleanza politico-militare che collegava il loro paese agli Stati Uniti. Gli americani, ansiosi di impegnarsi pi\u00f9 profondamente nel Vietnam del Sud (inviare truppe, fondare le basi statunitensi, che Ngo Dinh Diem ha sempre rifiutato), temendo che una tale iniziativa servisse la propaganda del Vietnam del Nord, si convinsero che quest'ultimo non fosse in grado di sconfiggere la guerriglia dei Vietcong e quindi cercarono di rovesciare il potere di Diem giungendo persino all\u2019omicidio.Cos\u00ec facendo poterono contare sul potere di una giunta militare considerata pi\u00f9 favorevole ad un aumento del coinvolgimento militare americano contro i comunisti, comportando un aumento delle tensioni che portarono alla successiva guerra del Vietnam. \nFiles declassificati dall'Archivio per la Sicurezza Nazionale sono arrivati a incolpare direttamente del colpo di stato e della morte dell'ex presidente del Vietnam del Sud la CIA e John Fitzgerald Kennedy."}
{"id": "122787", "revid": "124692656", "url": "https://it.wikipedia.org/wiki?curid=122787", "title": "Iggy Pop", "text": "Grazie alla sua militanza giovanile negli Stooges, gruppo importante per la nascita del punk, \u00e8 diventato una delle icone leggendarie del movimento, sebbene nel corso della sua carriera si sia poi misurato con una vasta gamma di generi, dall'elettronica all'hard rock, dal blues al pop.\n\u00c8 al 75\u00ba posto nella lista dei 100 migliori cantanti secondo Rolling Stone.\nBiografia.\nJames Newell Osterberg nasce il 21 aprile 1947 a Muskegon, da padre inglese e madre statunitense. Gi\u00e0 alle superiori milita in alcune band come batterista. Acquista notoriet\u00e0 facendo parte degli Iguanas come batterista tra il 1963 ed 1965 (da cui il suo soprannome \"Iggy\" da \"Iguana\"), dei The Prime Movers e successivamente come cantante degli Psychedelic Stooges (con i fratelli Ron e Scott Asheton rispettivamente chitarra e batteria, e Dave Alexander al basso), in seguito solamente The Stooges, dopo lo scioglimento dei quali, nel 1974, ha intrapreso l'attivit\u00e0 da solista. Con gli Stooges, con cui pubblica tre album prima dello scioglimento: \"The Stooges\" (1969), \"Fun House\" (1970) e \"Raw Power\" (1973), viene considerato una figura chiave dello sviluppo futuro di generi musicali come hard rock, noise, heavy metal, punk rock.\nCarriera.\nThe Stooges: 1967-1974.\nLo stile da performer di Iggy Pop inizi\u00f2 a prendere forma assistendo ad un concerto dei The Doors nel 1967 alla University of Michigan dove Iggy rest\u00f2 impressionato dall'esibizione del cantante Jim Morrison. I comportamenti estremi di Morrison sul palco, pur facendo parte di una band di successo popolare, ispirarono il giovane Pop ad oltrepassare i limiti di quanto si era potuto fare su un palco fino ad allora durante un concerto rock.\nPop fu il primo performer a praticare abitualmente lo \"stage diving\" (il tuffo dal palco). Altri comportamenti estremi di Pop includevano il rotolarsi su vetri rotti, automutilazioni, provocare il pubblico e vomitare sul palcoscenico.\nNel 1968, un anno dopo il debutto dal vivo degli Stooges, la band firm\u00f2 un contratto con la Elektra Records, seguendo ancora una volta le orme dei Doors, che erano il gruppo principale dell'epoca per l'etichetta. I primi due album in studio degli Stooges \"The Stooges\", (sul quale Iggy venne accreditato come \"Iggy Stooge\"), prodotto da John Cale e \"Fun House\", vendettero poche copie anche se acclamati dalla critica. Poco tempo dopo, il gruppo si sciolse a causa della crescente dipendenza dall'eroina di Pop.\nNel 1971, Iggy Pop e David Bowie si incontrarono al \"Max's Kansas City\", un night club e ristorante di New York. La carriera di Iggy ricevette una forte spinta a ripartire dalla relazione con Bowie quando il Duca Bianco decise nel 1972 di produrre un nuovo album degli Stooges in Inghilterra. Con James Williamson scritturato come chitarrista, si inizi\u00f2 la ricerca della sezione ritmica.\nTuttavia, dato che n\u00e9 Pop n\u00e9 Bowie erano rimasti soddisfatti dei musicisti inglesi provinati, decisero di richiamare Ron Asheton e Scott Asheton dagli Stati Uniti. Sarebbe stata una vera e propria riunione se non fosse stato che Dave Alexander, a causa del suo alcolismo, era ormai incapace di suonare (mor\u00ec poco tempo dopo nel 1975) e non pot\u00e9 unirsi agli altri. Inoltre, Ron Asheton dovette controvoglia spostarsi dalla chitarra al basso per permettere a Williamson di suonarla lui. Le sedute di registrazione produssero l'epocale \"Raw Power\", che per\u00f2 non riscosse praticamente alcun successo commerciale.\nDopo la pubblicazione dell'album, Scott Thurston si un\u00ec alla band per suonare tastiera e piano elettrico e Bowie continu\u00f2 il suo supporto al gruppo, anche se i problemi di tossicodipendenza di Iggy persistevano ugualmente. L'ultimo concerto degli Stooges si tramut\u00f2 in una rissa generale tra la band ed un gruppo di bikers, documentata sull'album \"Metallic K.O.\", e dopo la quale la band si sciolse nuovamente. Da l\u00ec in poi la droga prese nuovamente il sopravvento sulla carriera di Iggy bloccandone lo sviluppo per diversi anni.\nBowie e Berlino: 1976-1978.\nIncapace di controllare il suo abuso di droga, Pop si autoricover\u00f2 in un istituto di igiene mentale. David Bowie fu uno dei pochi amici a fargli visita in ospedale, continuando a sostenerlo come collaboratore. Nel 1976, Bowie port\u00f2 Pop con lui durante il tour di \"Station to Station\".\nBowie e Pop si trasferirono insieme a Berlino ovest per cercare ognuno di superare le proprie dipendenze (per Bowie il problema era la cocaina). Nel 1977, Pop firm\u00f2 un contratto con la RCA e Bowie lo aiut\u00f2 a comporre e produrre gli album \"The Idiot\" e \"Lust for Life\", due dei pi\u00f9 acclamati lavori solisti di Pop. Tra le canzoni che Bowie e Pop scrissero insieme figurano brani come \"China Girl\", \"Tonight\", e \"Sister Midnight\". Bowie suon\u00f2 anche le tastiere dal vivo durante i concerti di Iggy Pop in supporto agli album sopracitati.\nLa carriera solista.\nDopo aver pubblicato i due album del 1977, \"The Idiot\" (dal quale si ricordano i pezzi \"Nightclubbing\", usata nel film \"Trainspotting\", \"Funtime\", usata nel film \"Miriam si sveglia a mezzanotte\" e \"China Girl\" poi ripresa da Bowie per il suo \"Let's Dance\" nel 1983) e \"Lust for Life\" (con \"Some Weird Sin\", \"The Passenger\" e \"Lust for Life\" divenuti dei classici), Iggy Pop ha trascorso gli anni ottanta e novanta passando da un genere all'altro, compreso il country ed il blues, con album di poco successo (con poche eccezioni quali \"Blah-Blah-Blah\", con la collaborazione di David Bowie, \"New Values\" e \"American Caesar\") e scrivendo pezzi come \"Cry for Love\", e un rifacimento con stravolgimento del testo del classico \"Louie Louie\" (in \"American Caesar\").\nLe sue performance erano conosciute sin dai tempi degli Stooges per il loro violento impatto fisico; tuttavia, dopo una brutta caduta in un concerto, dove nessuno si aspettava che si sarebbe tuffato, ha dichiarato in un'intervista che non avrebbe pi\u00f9 praticato lo stage diving, che era stato lui il primo ad introdurre nei concerti. In seguito tuttavia ha comunque continuato tale pratica durante le sue esibizioni.\nNel 2003 ha collaborato con varie band, tra le quali i Sum 41 con cui ha inciso il singolo \"Little Know It All\", contenuto anche nell'album \"Skull Ring\". Nel 2008 registra \"Preliminaires\", album dai toni jazz uscito nel 2009.\nNel 2010 \u00e8 presente come vocal guest nell'album da solista di Slash nella canzone \"We're All Gonna Die\". Nello stesso anno collabora, inoltre, con il cantante italiano Zucchero Fornaciari scrivendo i testi in inglese di alcuni dei brani di \"Chocabeck\".\nNel 2012 esce il suo 16\u00ba album solista \"Apr\u00e8s\" contenente cover principalmente in lingua francese. Nello stesso anno collabora con la cantante Kesha in una canzone del suo nuovo album intitolata \"Dirty Love\".\nNel 2016 viene pubblicato Post Pop Depression, disco per il quale Iggy Pop si avvale della collaborazione di Josh Homme, sia in fase compositiva che realizzativa. I brani si caratterizzano per sonorit\u00e0 fresche e vivaci, Iggy appare in forma ed \u00e8 ottimamente supportato dal gruppo che lo accompagna, in cui emergono il gi\u00e0 citato Homme, Matt Helders, batterista degli Arctic Monkeys, e Dean Fertita.\nNel 2019 arriva il diciottesimo album da solista, Free. Il trombettista jazz Leron Thomas firma la maggioranza dei brani.\nNel 2021 duetta con i M\u00e5neskin, la band italiana vincitrice del Festival di Sanremo 2021 e dell'Eurovision Song Contest, collaborando ad una versione speciale del singolo \"I Wanna Be Your Slave\", pubblicato il 6 agosto 2021.\nReunion con gli Stooges.\nDal 2003 \u00e8 tornato a cantare in una rinnovata formazione degli Stooges (suonando in un concerto a Detroit), con cui ha successivamente pubblicato un album nel 2007, \"The Weirdness\".\nVita privata.\nIggy vive vicino a Miami, in Florida. \u00c8 stato sposato tre volte: con Wendy Weissberg (per diverse settimane nel 1968 prima che il matrimonio fosse annullato poco dopo), con Suchi Asano (dal 1984 fino al divorzio nel 1999), e con la sua partner di lunga data Nina Alu, che ha sposato nel 2008. Ha un figlio, Eric Benson, nato nel 1970 da una relazione con Paulette Benson.\nNegli anni '90, Pop ha stretto un'amicizia con Johnny Depp, Jim Jarmusch e il tatuatore Jonathan Shaw. Secondo Shaw, il gruppo si identificava col nome di \"Death is Certain Club\" e li accomunava il fatto di indossare lo stesso anello, che raffigurava un teschio con le ossa incrociate. Tutti tranne Iggy Pop avevano anche lo stesso tatuaggio; sempre secondo Shaw, il cantautore scrisse la canzone \"Death is Certain\" in riferimento al gruppo, usando come copertina dell'album la propria mano con l'anello che li accomunava.\nDoppiatori italiani.\nDa doppiatore \u00e8 stato sostituito da:"}
{"id": "122788", "revid": "1705737", "url": "https://it.wikipedia.org/wiki?curid=122788", "title": "Tedeschi dei Sudeti", "text": "Tedeschi dei Sudeti (in tedesco: \"Sudetendeutsche\") \u00e8 la denominazione con cui sono note le popolazioni tedesche che fino alla seconda guerra mondiale popolavano la zona del Sudetenland lungo i monti Sudeti e, per estensione, tutti i tedeschi che vivevano lungo le zone di confine dell'attuale Repubblica Ceca, e nelle cosiddette Sprachinseln (\"isole linguistiche\") ovvero alcune aree interne di Boemia e Moravia a forte presenza germanofona.\nDal Medioevo alla prima guerra mondiale.\nA partire dal tardo Medioevo (XIII e XIV secolo) la regione a cavallo dei Sudeti fu colonizzata prevalentemente da popolazioni tedesche, che varcando le montagne da tre lati del quadrilatero boemo fecero arretrare l'elemento ceco verso la zona collinare.\nLa massiccia presenza tedesca in Boemia derivante da questa immigrazione per lungo tempo non fu causa di attriti nella regione in quanto il regno di Boemia faceva comunque parte dell'Impero Asburgico. Solo a met\u00e0 del XIX secolo, con l'avvento dell'epoca degli stati nazionali, si cominci\u00f2 a porre la \"questione boema\".\nAlle spinte nazionaliste ceche, tendenti ad una autonomia linguistica e politica, fece da contrappeso una rigida politica di germanizzazione a Praga e nelle principali citt\u00e0 boeme e morave, in cui pure vivevano forti minoranze tedesche. Fu in questo contesto, quindi in epoca piuttosto recente, che si cominci\u00f2 a parlare di Tedeschi dei Sudeti (\"Sudetendeutsche\") per designare la popolazione germanofona sparpagliata lungo le fasce di confine della Boemia e della Moravia, e di Territorio dei Sudeti (\"Sudetenland\") per riferirsi alla zona abitata da queste comunit\u00e0.\nIn realt\u00e0, il cosiddetto territorio dei Sudeti non era altro che una sottile e irregolare fascia di confine, priva di alcuna tradizione politico-amministrativa e tantomeno di un capoluogo culturale di riferimento. Si trattava piuttosto di un insieme di frange protrudenti dalle rispettive regioni confinanti di lingua tedesca (Baviera, Sassonia, Slesia, Austria), delle quali rispecchiavano le caratteristiche e a cui a maggior titolo sarebbero dovute essere accomunate.\nLa dispersione sul territorio favoriva inoltre un certo grado di mescolamento con la popolazione slava. I tedeschi dei Sudeti non erano tedeschi \"razzialmente puri\". In Slesia, ad esempio, un gran numero di tedeschi erano polacchi germanizzati. I matrimoni misti fra cechi e tedeschi erano molto comuni, almeno fino alla fine dell'800, e la stessa famiglia poteva cambiare nazionalit\u00e0 con il passare delle generazioni. Lo stesso Konrad Henlein, fondatore del filo-hitleriano \"Sudetendeutsche Partei\", aveva origini ceche, cosa che tuttavia non compariva mai nelle sue biografie ufficiali. Sua madre, infatti, si chiamava Hedwig Anna Dvorackova e proveniva da una famiglia contadina ceca.\nIl biennio 1918-1919.\nAll'indomani della sconfitta degli Imperi Centrali nella prima guerra mondiale e all'affermazione del decimo dei quattordici punti di Wilson relativo alla concessione dell'autonomia da concedere ai popoli appartenenti all'impero austro-ungarico, tra i mesi di ottobre e novembre 1918, i deputati di lingua tedesca al Parlamento di Vienna proclamarono la repubblica dell'Austria tedesca (\"Deutsch\u00f6sterreich\", l'attuale Austria) e dichiararono in essa riuniti tutti i territori ex asburgici di lingua tedesca.\nLa cos\u00ec delineatasi repubblica austriaca fu suddivisa in province, delle quali due rappresentavano le popolazioni germanofone fino ad allora vissute lungo il confine con l'impero di Germania:\nIn seguito all'insediamento dei governi locali le due province suddette furono soggette ad occupazione, talvolta violenta, da parte di unit\u00e0 militari ceche e le autorit\u00e0 fuggirono in esilio; ne seguirono mesi di sanguinose rivolte.\nCol trattato di pace di Saint-Germain (1919) l'intera Boemia e la Moravia vennero infine assegnate allo stato cecoslovacco: le potenze vincitrici preferirono quindi salvaguardare l'unit\u00e0 storica e amministrativa della regione (i cui confini erano immutati da parecchi secoli) anzich\u00e9 procedere ad una divisione territoriale secondo il principio delle nazionalit\u00e0. Se si fosse proceduto secondo quest'ultimo criterio, la Germania e in misura minore l'Austria, in quanto stati confinanti, avrebbero beneficiato di una tale spartizione. Si levarono in tal senso voci contrarie, come quella del professor Coolidge, incaricato dal governo statunitense di studiare delle linee di confine pi\u00f9 eque, il quale fece notare il rischio di inserire nel nuovo stato tre milioni di Tedeschi. Nella sua relazione sottolineava il fatto che la Cecoslovacchia avrebbe potuto cedere alla Germania territori ad essa non indispensabili e popolati per la loro quasi totalit\u00e0 da Tedeschi, come il Sudetenland (il territorio che comprendeva parte della Slesia, della Boemia nordorientale e delle Moravia settentrionale) e il Distretto di Eger (Cheb). Non fu ascoltato.\nSi chiuse cos\u00ec il travagliato biennio 1918-1919, dopo il quale per la prima volta nella storia i tedeschi della Boemia si trovarono al di fuori dei confini delle nazioni di lingua tedesca (Austria e Germania) e divennero una minoranza linguistica nella neonata Cecoslovacchia.\nQuesta vistosa deroga al principio dell'autodeterminazione dei popoli (stabilito dal presidente statunitense Woodrow Wilson nei suoi famosi Quattordici Punti) fu decisa per non avvantaggiare in alcun modo la Germania (a cui sarebbero dovuti essere destinati la gran parte dei territori, come detto), uscita sconfitta dal conflitto, del quale quest'ultima era stata riconosciuta ufficialmente responsabile dal Trattato di Versailles. In secondo luogo, le potenze dell'Intesa avevano concepito la Cecoslovacchia in funzione di baluardo antitedesco e vollero garantire alla nuova democrazia un territorio dotato di chiari confini naturali e quindi pi\u00f9 facilmente difendibile.\nTra le due guerre.\nNel 1919 i tedeschi dei Sudeti, pur rappresentando il secondo gruppo etnico pi\u00f9 popoloso della Cecoslovacchia (superiore per numero persino agli slovacchi), non ottennero lo status di nazione riconosciuta: ci\u00f2 port\u00f2 ad ulteriore malcontento della popolazione di lingua tedesca, che sempre meno si sent\u00ec integrata nel nuovo stato, e in definitiva ad un crescente attrito con la maggioranza ceca.\nI governi cecoslovacchi tra il 1926 e il 1938 erano tuttavia appoggiati dai partiti tedeschi moderati (cosiddetti \"attivisti\", nettamente maggioritari nelle tornate elettorali fino al 1935) e c'erano ministri tedeschi come Franz Spina (Partito Contadino Tedesco, 1926-1938), Ludwig Czech (Partito Operaio Social Democratico Tedesco, 1929-1938), e Erwin Zajicek (Partito Popolare Social Cristiano Tedesco, 1936-1938).\nRisultati dei partiti e liste tedesche e ungaro-tedeschi alle elezioni politiche \nNell'ottobre 1933 a Konrad Henlein, fu richiesto di dirigere un nuovo movimento che assorbisse gli altri partiti tedeschi, il Fronte Patriottico dei Sudeti (Sudetendeutsche Heimatfront), in cui confluirono immediatamente i due partiti che si erano sempre opposti al dialogo con Praga, il Partito Nazionale e il Partito Nazionalsocialista. Il nuovo movimento, che nel 1935 cambi\u00f2 nome in \"Sudetendeutsche Partei\" dopo un inizio in cui fece valere una certa indipendenza dalla Wilhelmstrasse, indipendenza che cost\u00f2 ad Henlein pi\u00f9 di un attacco da parte della dirigenza nazionalsocialista tedesca, si port\u00f2 progressivamente su posizioni pi\u00f9 filo-hitleriane, fino a diventare uno strumento del \"Drang nach Osten\" ovvero della politica nazionalsocialista di espansione verso est.\nA livello elettorale ottenne quasi subito un vasto consenso fra i Tedeschi di Cecoslovacchia, raggiungendo nelle elezioni municipali della primavera del 1938 una percentuale superiore all'85% degli elettori sudeti.\nLa Conferenza di Monaco e la seconda guerra mondiale.\nNel 1938 Henlein fu incaricato da Hitler di avanzare pretese inaccettabili in nome dei tedeschi dei Sudeti, con lo scopo di aumentare la tensione interna e di destabilizzare la fragile democrazia cecoslovacca, affinch\u00e9 i Sudeti potessero \"ritornare nel Reich\" (\"heim ins Reich\").\nNel marzo 1938 l'Anschluss aveva sancito l'annessione dell'Austria al Terzo Reich. Di conseguenza, quando nel maggio dello stesso anno delle manovre della Wehrmacht fecero credere ad un imminente attacco tedesco, il governo cecoslovacco decret\u00f2 la mobilitazione generale, cui un Hitler furibondo rispose emanando l'ordine di distruzione della Cecoslovacchia entro il mese di ottobre del 1938, il Fall Gr\u00fcn (Piano Verde). L'estate trascorse fra febbrili trattative, attentati di matrice tedesca e rappresaglie dell'esercito Cecoslovacco. Quando le potenze occidentali si accorsero che la situazione era ormai insanabile, al fine di scongiurare la guerra, alle ore 10 del mattino del 28 settembre 1938, per iniziativa britannica e francese, fu chiesto a Mussolini, noto per il suo legame con Hitler (Asse Roma-Berlino), di mediare con la Germania nazista. Cos\u00ec il giorno dopo in tutta fretta, Germania, Italia, Gran Bretagna e Francia si riunirono alla conferenza di Monaco del 29-30 settembre 1938. Le firme conclusive, giunte all'una del mattino del 30 settembre, sancirono che la Cecoslovacchia, la quale non venne nemmeno invitata alla discussione, fosse sacrificata per il bene della pace e le richieste di Hitler di annessione del territorio dei Sudeti, della Slesia meridionale e di parte del territorio che precedentemente segnava il confine tra Cecoslovacchia ed Austria venissero accettate da Francia e Gran Bretagna che, a norma di precedenti trattati, avrebbero dovuto invece farsi garanti dell'integrit\u00e0 territoriale cecoslovacca. La conferenza prevedeva inoltre che i territori cecoslovacchi di Teschen e della Slovacchia meridionale fossero assegnati rispettivamente a Polonia ed Ungheria. Anche queste due nazioni rivendicavano forti autonomie per le proprie minoranze etniche presenti all'interno dei confini cecoslovacchi.\nSeguirono pochi mesi finch\u00e9, con l'invasione nazista della Cecoslovacchia (15 marzo 1939), fu costituito il Protettorato di Boemia e Moravia. Il Territorio dei Sudeti divenne un \"Gau\" (unit\u00e0 amministrativa della Germania in epoca nazista con capoluogo Reichenberg, in ceco: \"Liberec\") e \"Gauleiter\" (comandante del \"Gau\") Konrad Henlein.\nDall'espulsione ad oggi.\nIn seguito alla sconfitta tedesca nel secondo conflitto mondiale il Sudetenland venne restituito alla Cecoslovacchia e la popolazione di lingua tedesca dei Sudeti venne espulsa in massa. In questo modo quasi tre milioni di profughi si riversarono nella Germania postbellica e furono rimpiazzati da cechi e slovacchi. Tuttavia, circa 150.000 tedeschi poterono sfuggire alle espulsioni, poich\u00e9 la maggior parte di essi era composta da lavoratori considerati indispensabili, senza i quali molte industrie nazionalizzate sarebbero fallite.\nOggi gli ex territori di lingua tedesca dei Sudeti fanno parte della Repubblica Ceca. Secondo i dati del 2001, 39.106 cittadini cechi e 5.405 cittadini slovacchi si dichiarano di etnia tedesca. Sono inoltre 14.157 i cittadini tedeschi che vivono in Repubblica Ceca.\nA Monaco di Baviera ha sede un'organizzazione, la Sudetendeutsche Landsmannschaft, che rappresenta i rifugiati dei Sudeti in Germania."}
{"id": "122790", "revid": "287204", "url": "https://it.wikipedia.org/wiki?curid=122790", "title": "Isocrate", "text": "Biografia.\nNacque nel 436 a.C. a Erchia, un grosso demo attico che pochi anni dopo diede i natali anche allo storico Senofonte. Suo padre Teodoro aveva una fabbrica di \"auloi\" (flauti) ed era ricco abbastanza per far dare al figlio un'ottima educazione. Isocrate ancor giovane fu per\u00f2 costretto a svolgere per un decennio la professione di logografo a causa dei dissesti finanziari della famiglia durante la guerra del Peloponneso. Testimonianze dei testi logografi sono 6 orazioni giudiziarie datate tra il 400 a.C. e il 390 a.C., la cui genuinit\u00e0 \u00e8 garantita da Aristotele, tuttavia, l'uso effettivo di questi testi durante i processi \u00e8 dubbio, in quanto potrebbe trattarsi solamente di esercitazioni utilizzate nella sua scuola, che ha formato illustri tragediografi, storiografi e oratori. Gli sono accreditate anche 21 orazioni.\nIsocrate si sent\u00ec in primo luogo \"pedagogo\" impegnato nella formazione culturale del cittadino di livello elevato, e pretese di essere considerato filosofo; quindi rinneg\u00f2 l'appellativo di retore (nonostante l'attivit\u00e0 di logografo). I suoi testi coprono l'arco di quasi un secolo: dallo splendore di Pericle all'ascesa di Filippo II di Macedonia.\nNel 390 a.C. apr\u00ec una scuola la cui importanza fu analoga all'Accademia di Platone. Con quest'ultimo, nonostante la diversit\u00e0 di punti di vista, Isocrate condivideva alcune concezioni:\nIn sintesi, Isocrate riteneva che la scuola di Platone insegnasse ai suoi allievi la ricerca della conoscenza puntuale di \"cose\" inutili (Platone era orientato in sostanza verso l'epistemologia, la ricerca dell'episteme collegata alla conoscenza scientifica), mentre lo stesso retore ricercava la conoscenza relativa, l'opinione, la \u03b4\u03cc\u03be\u03b1, in sostanza, di \"cose\" utili. Non a caso la scuola di Isocrate ha prodotto la classe dirigente ateniese del quarto secolo. Isocrate si riteneva un vero filosofo, ma veniva disprezzato in quanto ritenuto ricercatore di opinioni.\nLa fama di Isocrate e della sua scuola fu grande in tutta l'Ellade, tanto che all'epoca del suo massimo sviluppo il maestro poteva chiedere agli allievi un compenso di ben 10 mine. Egli si proponeva di istruire i propri allievi alla vita pubblica attraverso lo studio della retorica, intesa quale disciplina principe tra le arti, l'unica in grado di far sviluppare le doti necessarie per avere successo nella vita.\nConvinto sostenitore dell'importanza centrale di Atene e della sua democrazia nella politica greca, si fece promotore di una politica panellenica che prevedesse la collaborazione delle diverse poleis greche raccolte sotto la guida di Atene, cos\u00ec da opporsi all'esercito persiano. Atene, inoltre, avrebbe dovuto svolgere un importante ruolo civilizzatore presso le altre citt\u00e0 greche, favorendo lo sviluppo di nuove societ\u00e0 democratiche - inutile dire che centrale sarebbe stato il compito di maestri come Isocrate, i quali avrebbero dovuto educare la nuova classe dirigente. Le sue speranze furono per\u00f2 deluse nel 338 a.C. quando, al termine della battaglia di Cheronea, la Grecia perse la propria indipendenza. Ormai ultranovantenne e affetto da vari mali, Isocrate si lasci\u00f2 morire di inedia.\nTra i suoi principali allievi, si ricordano: gli oratori Cefisodoro, Iseo, Iperide e Licurgo, gli storici Teopompo di Chio ed Eforo di Cuma, il poeta tragico Teodette, il politico Timoteo.\nOpere e tematiche generali.\nIl \"corpus\" isocrateo, cos\u00ec come ci viene tramandato dalla tradizione, riporta oltre 60 titoli di orazioni - la met\u00e0 delle quali spuria. Al giorno d'oggi, sopravvivono solo ventuno orazioni, delle quali \nSotto il suo nome ci sono tramandate anche nove epistole, alcune delle quali considerate spurie.\nLo stesso Isocrate ci informa che le sue orazioni epidittiche furono scritte per essere studiate dai discepoli della sua scuola: il retore infatti non pronunci\u00f2 mai in pubblico tali orazioni, a causa della timidezza. Isocrate inoltre spese gran parte delle energie a rivedere i propri scritti, avendo sempre di mira la perfezione stilistica, la scorrevolezza e l'intensit\u00e0 emotiva: il risultato \u00e8 una prosa elegante, temperata e sintatticamente corretta, scorrevole alla lettura, ma tuttavia monocorde, e carente delle coloriture tanto apprezzate in altri retori e scrittori.\nEgli offriva inoltre insegnamenti filosofici solo a chi ne avesse predisposizione, cio\u00e8 a chi avesse l'ardire di parlare di fronte a una folla e fosse in grado di apprendere dal maestro un sistema di idee. Attraverso le idee, infatti, si forma il discorso politico, che aiuta a formare i caratteri. Il corso durava in media 3\u00a0\u2013 4 anni e l'insegnamento principale era la filosofia: l'oratoria e la filosofia permettevano di esprimersi in modo elevato.\nLa \"paideia\" isocratea: \"Contro i Sofisti\" e \"Antidosi\".\nL'orazione \"Contro i Sofisti\" \u00e8 una sorta di manifesto programmatico della scuola isocratea: si rivolge infatti a tutta l'\u00e9lite colta ateniese. Chi sono i sofisti per Isocrate? Tutti quelli che di retorica e cultura hanno una concezione diversa dalla sua, cio\u00e8:\nIsocrate non si avventura sul terreno teorico, ma si schiera dalla parte dell'uomo comune che valuta i discorsi secondo la loro trasparenza e la loro utilit\u00e0. Non esita pertanto a bollare come \"ciarlataneria\" i discorsi e gli insegnamenti dei propri avversari, i quali non sono in grado di trovarsi d'accordo nemmeno sui princ\u00ecpi fondamentali. Perci\u00f2 egli contrappone alla scienza dei filosofi (\"episteme\"), la sua \"doxa\", intesa quale ragionevole opinione, condivisa dai vari membri della polis. Diversamente da Socrate e Platone, Isocrate ritiene che la virt\u00f9 non sia insegnabile, poich\u00e9 non \u00e8 possibile formulare un'arte in grado di farlo: chi non \u00e8 portato alla virt\u00f9, non pu\u00f2 apprenderla. Il cittadino virtuoso, allora, preferisce dedicarsi all'opinione che ne hanno i pi\u00f9, ovvero la \"doxa\" della polis, piuttosto che perdere tempo con delle sciocchezze.\nSu questi temi Isocrate ritorner\u00e0 in una delle sue ultime orazione, la lunghissima \"Antidosi\", quando, ormai vecchio, sar\u00e0 disposto ad ammettere che l'eristica non \u00e8 n\u00e9 dannosa n\u00e9 inutile alla formazione dei giovani. Essa non si pu\u00f2 per\u00f2 chiamare filosofia: piuttosto \u00e8 un'esercitazione dell'anima che prepara alla vera filosofia, cio\u00e8 all'educazione politico-retorica. Insegnamento principe della \"paideia\" isocratea \u00e8 infatti la retorica, la quale insegna a saper sfruttare il \"kair\u00f3s\" le occasioni che vengono di volta in volta offerte all'individuo. Si tratta di un concetto molto complesso e sfaccettato, di chiara derivazione sofistica (specie Gorgia), che Isocrate apprende e sviluppa in modo autonomo e originale. La retorica insegna a tenere discorsi davanti a un pubblico, adattando il proprio discorso alla tipologia di persone che ci si trova di fronte: in questo modo il giovane apprende come sfruttare appieno le proprie potenzialit\u00e0, imparando di conseguenza a sfruttare le opportunit\u00e0 che gli vengono date. Tale insegnamento, spostato sulla vita quotidiana, rende non solo buoni retori, ma anche dei buoni politici, dei buoni amministratori ed economi per la propria famiglia e la polis.\nIsocrate si vantava infatti che i propri allievi fossero tutti diventati dei membri importanti e rispettabili della polis, segno inequivocabile che lui fosse un buon maestro. Il buon maestro di retorica \u00e8 dunque buon maestro di vita: insegnando a seguire la \"doxa\" della polis, che poi \u00e8 la virt\u00f9, egli fa s\u00ec che i propri allievi divengano dei buoni cittadini. Tali presupposti pongono le basi per quell'istruzione umanistica che avr\u00e0 tanta fortuna nella storia dell'educazione nel mondo occidentale. Alla lezione di Isocrate si rifaranno infatti Cicerone, Quintiliano, i grandi pensatori rinascimentali e quanti si sono riconosciuti in quella figura di intellettuale definita dalla formula: \"vir bonus dicendi peritus\".\nIl programma politico.\nDocumento del suo programma politico \u00e8 il \"Panegirico\" (380 a.C.). Il titolo richiama le \"Panegirie\", riunioni festive che vedevano tutta la grecit\u00e0 unita nella comune identit\u00e0 di sangue e cultura per celebrare i suoi eroi una volta smesse le guerre.\nIsocrate mira appunto a risuscitare quel clima. Vuole che la Grecia ritorni all'antica gloria, che Sparta e Atene si riconcilino, che Atene riprenda il posto di potenza egemone. C'\u00e8 un bisogno nuovo di solidariet\u00e0 pi\u00f9 stretta tra i greci. La Grecia deve trovare in s\u00e9 la forza per giungere alla pacificazione, alla \"Concordia\" Nazionale. Parlare di unit\u00e0 nazionale sarebbe fuori luogo: tuttavia nel dissolversi del sistema delle polis emergono nuove tendenze aggregatrici che vanno al di l\u00e0 dell'ambito delle polis stesse: i cittadini infatti si sentono sempre meno cittadini e sempre pi\u00f9 greci, prendendo coscienza del fatto di vivere uniti dalla stessa cultura, ben pi\u00f9 importante del vincolo di sangue.\nPeculiarit\u00e0 del popolo greco \u00e8 proprio la cultura, che sancisce la sua identit\u00e0 e la sua superiorit\u00e0. Al termine dell'orazione il suggerimento come una spedizione contro la Persia per risorse e denaro, indica anche il valore di opera di acculturazione di popoli \"barbari\". Secondo questa concezione Isocrate vedeva Atene come \"scuola di tutto il mondo\", e non solo come scuola dell'Ellade come aveva asserito Pericle nel suo discorso funebre riportato da Tucidide.\nLa situazione di Atene: \"Areopagitico\" e \"Filippo\".\nPer quanto riguarda la vita interna della polis, Isocrate \u00e8 a favore della democrazia, e non una qualsiasi, ma solo una democrazia ben costituita e retta con moderazione. Non \u00e8 certo la democrazia vigente quella giusta. Il modello che lui propone risale ad un passato molto lontano, il suo pensiero va alla democrazia che istituirono Solone e Clistene:\n\u00c8 da rilevare che il modello costituzionale politico di Isocrate risulta del tutto funzionale ai ceti ricchi e conservatori del tempo, e corrisponde ai loro programmi. Il ripristino dell'autorit\u00e0 dell'Areopago \u00e8 uno strumento base del risanamento della degradazione della polis; tutti sanno per\u00f2 che l'Areopago \u00e8 la roccaforte della conservazione, e ogni suo rafforzamento \u00e8 rafforzamento delle classi elevate.\nIsocrate non fu insensibile alla nuova situazione storica che vedeva ai margini della Grecia impiantarsi varie forme di assolutismo, e all'interno riaffiorare l'ideale monarchico come alternativa alla crisi della polis. Il suo modello di uomo politico non era il \"filosofo\" di Platone e neanche il \"Re\". Tuttavia la monarchia poteva diventare la forma migliore di Governo per alcuni popoli. In una serie di orazione precis\u00f2 a quali condizioni il potere assoluto sarebbe potuto diventare la forma di governo ideale. E definiva anche i caratteri che sarebbero divenuti propri del monarca ellenistico. Tuttavia, secondo Isocrate, i Greci non erano fatti per la monarchia. La monarchia tutt'al pi\u00f9 doveva costituire un incentivo per il loro risveglio, per la rivalsa della polis, dunque ora, per realizzare il suo sogno di concordia dei greci, si rivolgeva a Filippo II di Macedonia, col desiderio di affidare a lui il ruolo di guida.\nCe ne parla nella lettera aperta a lui intitolata (346 a.C.). Gli appelli dell'oratore ovviamente rimasero inascoltati. \u00c8 vero che per contrastare la potenza di nuovi regni sarebbe stata necessaria la concordia nazionale, ma la Grecia non sapeva realizzarla da s\u00e9 ed era assurdo che potesse venire da altri senza pesanti conseguenze - e infatti fu costretta a subirla: otto anni dopo, nel 338 a.C. a Cheronea, la Grecia perdeva la sua libert\u00e0 e Filippo II diventava di fatto il suo re. Isocrate si lasci\u00f2 morire lo stesso anno, e subito dopo la sua morte la Grecia trov\u00f2 una certa unit\u00e0 sotto l'egemonia macedone e Alessandro Magno, che, facendo suo l'appello del \"Filippo\", a capo di Greci e Macedoni intraprese la grande avventura contro l'impero persiano. La grande intuizione di Isocrate - l'idea di cultura come incivilimento e affratellamento dei popoli su base di un principio spirituale e non di sangue - si realizz\u00f2 dunque in modo compiuto e si diffuse nel mondo.\nQuesti argomenti saranno ripresi, in forma di sintesi nel \"Panatenaico\" (339), l'ultima orazione di Isocrate, in cui il retore rimarr\u00e0 comunque legato all'ala ateniese pi\u00f9 conservatrice e pi\u00f9 legata alla tradizione."}
{"id": "122794", "revid": "1534511", "url": "https://it.wikipedia.org/wiki?curid=122794", "title": "Matrice MNS", "text": "Nel modello standard della fisica delle particelle la matrice Maki-Nakagawa-Sakata (matrice MNS) \u00e8 una matrice unitaria che contiene informazioni sull'accoppiamento non idoneo tra stati quantici deboli di sapore e i neutrini. \u00c8 l'equivalente della matrice CKM nel settore dei quark. Questa matrice \u00e8 stata introdotta nel 1962 dai fisici giapponesi Ziro Maki, Masami Nakagawa e Shoichi Sakata, per spiegare l'oscillazione del neutrino predetta da Bruno Pontecorvo (per questo \u00e8 anche chiamata matrice PMNS).\nPoich\u00e9 il mixing del neutrino \u00e8 una scoperta recente, le propriet\u00e0 della matrice MNS non sono cos\u00ec ben conosciute come quelle della matrice CKM. Esperimenti sull'oscillazione del neutrino atmosferico e solare hanno evidenziato che due angoli di mixing della matrice MNS sono grandi ed il terzo \u00e8 piccolo. Questo \u00e8 in netto contrasto con la matrice CKM in cui tutti e tre gli angoli sono piccoli gerarchicamente decrescenti. Nulla si sa della fase di violazione della parit\u00e0 CP della matrice MNS.\nLa matrice.\nIl modello standard della fisica delle particelle contiene tre generazioni o \"sapori\" di neutrini, formula_1, formula_2, e formula_3 etichettati secondo i leptoni carichi ad essi associati nell'interazione debole a corrente carica. Questi tre autostati dell'interazione debole formano una base ortonormale completa per il neutrino del modello standard. Similmente, si pu\u00f2 costruire una base dai tre stati di neutrino di massa definita, formula_4, formula_5, e formula_6, che diagonalizzano l'hamiltoniana libera del neutrino. Le osservazioni dell'oscillazione del neutrino hanno determinato sperimentalmente che per i neutrini, come per i quark, queste due basi non sono le stesse - sono \"ruotati\" l'uno rispetto all'altro. Ogni autostato di sapore pu\u00f2 quindi essere scritto come una sovrapposizione degli autostati di massa, e viceversa. La matrice PMNS, con componenti formula_7 corrispondenti all'ampiezza dell'autostato di massa formula_8 in sapore formula_9, parametrizza la trasformazione unitaria tra le due basi:\nIl vettore a sinistra rappresenta un generico neutrino espresso nella base dei sapori, e a destra c'\u00e8 la matrice PMNS moltiplicata da un vettore che rappresenta lo stesso neutrino nella base delle masse. Un neutrino di sapore formula_11 \u00e8 quindi uno stato \"misto\" di neutrini di massa definita: se si potesse misurare direttamente la massa di quel neutrino, si trovare il valore di massa formula_12 con probabilit\u00e0 formula_13.\nLa matrice PMNS per gli antineutrini \u00e8 identica alla matrice per i neutrini sotto la simmetria CPT.\nA causa delle difficolt\u00e0 di rivelare i neutrini, \u00e8 molto pi\u00f9 difficile determinare i singoli coefficienti rispetto alla corrispondente matrice per i quark (la matrice CKM)."}
{"id": "122799", "revid": "1906976", "url": "https://it.wikipedia.org/wiki?curid=122799", "title": "DNA ligasi", "text": "La DNA ligasi \u00e8 un enzima appartenente alla categoria delle ligasi, che catalizza la seguente reazione:\n\"ATP + (deossiribonucleotide)n + (deossiribonucleotide)m\u2192 AMP + difosfato + (deossiribonucleotide)n+m\"\nL'enzima \u00e8 quindi in grado di legare due frammenti di DNA che hanno subito una rottura a doppio filamento (ad esempio nei processi di riparazione del DNA).\nPu\u00f2 anche legare una rottura a singolo filamento, come ad esempio accade durante il processo di replicazione del DNA, nel quale la DNA ligasi agisce sul filamento che ha la direzione 3'\u21925', sintetizzato a frammenti (detti \"frammenti di Okazaki\").\nQuesto enzima catalizza infatti la formazione di legami covalenti fosfodiesterici tra nucleotidi di DNA adiacenti (lega l'estremit\u00e0 3' del nuovo tratto di DNA con l'estremit\u00e0 5' del tratto precedentemente sintetizzato).\nIn ingegneria genetica viene utilizzato per \"incollare\" un tratto specifico di DNA, contenente il gene da studiare, in un plasmide batterico o in un altro vettore.\nMeccanismo.\nIl meccanismo attraverso il quale l'enzima lega due frammenti di DNA consiste proprio nella creazione di un legame covalente fosfodiesterico tra la terminazione 3'-OH di un nucleotide e la coda 5'-P dell'altro.\nAd esempio, una DNA ligasi in presenza dei seguenti filamenti (aventi estremit\u00e0 coesive, cio\u00e8 \"sporgenti\" e complementari)\n 5'...G AATTC...3'\n 3'...CTTAA G...5'\nproduce\n 5'...GAATTC...3'\n 3'...CTTAAG...5'\nL'enzima pu\u00f2 lavorare anche con estremit\u00e0 \"blunt\" (non coesive), ma ne occorrono maggiori concentrazioni e diverse condizioni di reazione.\nTipi di ligasi.\nNei mammiferi esistono quattro tipi specifici di DNA ligasi.\nApplicazioni in biologia molecolare.\nLa DNA ligasi \u00e8 divenuta uno strumento indispensabile nelle moderne tecniche dell'ingegneria genetica per la produzione di DNA ricombinante. Per esempio \u00e8 possibile unire, attraverso una ligasi, plasmidi e geni liberi in soluzione (tagliati con lo stesso enzima di restrizione al fine di produrre estremit\u00e0 complementari e coesive). Questa tecnica, chiamata subclonaggio, consente di \"inserire\" un gene d'interesse all'interno di un plasmide che potr\u00e0 essere, a sua volta, clonato in un organismo ospite.\nUno dei parametri decisivi perch\u00e9 le operazioni con le DNA ligasi siano ottimali \u00e8 la corretta temperatura. La maggior parte degli esperimenti \u00e8 svolta con la DNA ligasi T4 (isolata dal batteriofago T4), che ha un'efficienza ottimale a 25\u00a0\u00b0C. Tuttavia, poich\u00e9 il legame abbia luogo, la temperatura ottimale dell'enzima va bilanciata con la Tm, la temperatura di \"melting\" (dall'inglese \"scioglimento\"). Se la temperatura ambiente supera la Tm, non pu\u00f2 esserci appaiamento tra le estremit\u00e0 coesive, dal momento che non possono formarsi legami idrogeno tra le basi azotate. Il legame tra i due frammenti, dunque, non pu\u00f2 andare a buon fine. Per frammenti di DNA molto brevi, la Tm \u00e8 estremamente bassa: per questo motivo, molecole da \"ligare\" contenenti poche decine di paia di basi vengono messe in soluzione con la DNA ligasi a temperature molto basse (circa 4\u00a0\u00b0C) per un tempo relativamente lungo (spesso \"overnight\", cio\u00e8 tutta la notte)."}
{"id": "122801", "revid": "287204", "url": "https://it.wikipedia.org/wiki?curid=122801", "title": "Illativo", "text": "Lillativo \u00e8 il caso del moto a luogo, che indica un movimento verso l'interno o verso una superficie con contatto. \u00c8 la controparte dell'elativo. \nInsieme all'elativo, movimento da luogo esterno, e all'inessivo, stato in luogo interno, l'illativo \u00e8 un caso locativo interno.\nFinlandese.\nIn finlandese l'illativo si definisce come lo spostamento verso un luogo interno o verso una superficie con contatto fisso. Per questo si pu\u00f2 tradurre come un movimento verso un luogo predefinito. La desinenza di una parola nel caso illativo in finlandese \u00e8 al singolare \"-\u02d0n\" (dove \u02d0 \u00e8 da intendersi come l'allungamento della vocale precedente) o \"-hVn\" (dove per V si intende la ripetizione della vocale che precede la h). Per esempio: \nUna vocale che subisce l'armonia consonantica utilizza normalmente la vocale radicale \"e\": \nAl plurale:\nCome uscita di desinenza avremo sempre al plurale l'uscita \"-seen\" con l'aggiunta del cambiamento consonantico in fine di radice all'interno delle parole: \nGli altri casi locativi in finlandese, estone e ungherese sono:\nLituano.\nIn lituano, il caso illativo, che denota la direzione del movimento, \u00e8 oggi meno comune nella lingua standard ma \u00e8 comune nella lingua parlata, soprattutto in certi dialetti. La sua forma singolare, sentita pi\u00f9 spesso del plurale, appare nei libri, nei giornali, ecc. La maggior parte dei sostantivi lituani pu\u00f2 prendere la desinenza illativa, indicando che dal punto di vista descrittivo l'illativo pu\u00f2 ancora essere trattato come un caso in lituano. Dall'inizio del XX secolo non \u00e8 pi\u00f9 incluso nelle liste dei casi standard lituani nella maggior parte dei libri di grammatica e dei libri di testo, e la costruzione preposizionale \u012f+accusativo \u00e8 pi\u00f9 frequentemente usata oggi per indicare la direzione. L'illativo era molto usato nel lituano antico; il primo libro di grammatica lituana, di Daniel Klein, menziona sia l'illativo che il \u012f+accusativo, ma chiama l'uso dell'illativo \"pi\u00f9 elegante\". In seguito, \u00e8 apparso spesso nei testi scritti degli autori cresciuti nella Dainava o nell'Auk\u0161taitija orientale, come Vincas Kr\u0117v\u0117-Mickevi\u010dius.\nIl caso illativo in lituano ha i suoi suffissi, che sono diverse per ogni paradigma di declinazione, anche se abbastanza regolari, rispetto ad altri casi lituani. Una desinenza dell'illativo finisce sempre con n al singolare, e sna \u00e8 la parte finale di una desinenza dell'illativo al plurale.\nAlcune frasi fisse nella lingua standard sono illative, come \"patraukti atsakomyb\u0117n\" (\"accusare\"), \"de\u0161in\u0117n!\" (\"girare a destra\"). Per esempio:"}
{"id": "122802", "revid": "1982", "url": "https://it.wikipedia.org/wiki?curid=122802", "title": "Generatore di vapore", "text": "Un generatore di vapore \u00e8 un'apparecchiatura che realizza il riscaldamento isobaro di un liquido provocandone l'ebollizione, in modo continuo ed in condizioni controllate per impiegarlo come vettore energetico e pu\u00f2 utilizzare qualsiasi fonte di energia: combustibile, energia solare, energia nucleare o un fluido esausto (come nel caso dei ciclo combinato). La caldaia \u00e8 la parte del generatore di vapore in cui si ha la combustione e in cui il liquido utilizzato (in genere acqua) passa attraverso e viene riscaldato.\nClassificazione.\nsi possono classificare secondo:\nStoria.\nLa \"eolipila\" rappresentava di fatto un assieme proto-Generatore proto-motore a vapore. La sfera di Erone non ebbe seguito pratico, n\u00e9 vi furono tentativi concreti di sfruttare il vapore fino al tardo XVII secolo; le ragioni vanno rintracciate nell'abbondanza di manodopera a basso costo (servit\u00f9) e mancata esigenza di alta potenza e di combustibile adatto ed economico (il legno ha bassissimo potere calorifico per cui non \u00e8 adatto alla generazione di vapore se non con particolari accorgimenti, relativamente pi\u00f9 recenti).\nNel XVIII secolo il vapore comincia ad essere impiegato come vettore energetico avviando la tecnologia dei generatori a combustione, in particolare impiegando il combustore a letto fisso. La caldaia era allora un recipiente metallico, di solito cilindrico posto su una fiamma esterna a carbonella, con uscita su cui agisce una contropressione controllata, sviluppato a partire dal semplice modello della pentola a pressione, ma la nascita delle tecnologia avviene con il passaggio alla fiamma interna con la caldaia Cornovaglia, (che prende il nome dalla omonima regione inglese), a immersione e quindi \"grande volume d'acqua\", la cui struttura \u00e8 sostanzialmente simile ai moderni scaldabagno domestici.\nCon l'apice dell'impiego della tecnologia tra la fine del XVIII secolo e l'inizio del XIX secolo, l'esigenza dell'aumento della superficie di scambio determin\u00f2 la transizione a sistemi \"a tubi di fumo\" che consentivano peraltro un migliore controllo del moto convettivo del \"medio volume d'acqua\", il cui impiego pi\u00f9 importante fu sicuramente nella locomotiva a vapore. Il limite principale rimaneva la sicurezza dell'impianto, che in sovraccarico tendeva ad esplodere per le elevate pressioni che si raggiungevano nell'acqua.\nNel 1867 Babcock e Wilcox superarono il problema invertendo la partizione: all'interno dei tubi, anzich\u00e9 i fumi di combustione, veniva fatta circolare l'acqua da vaporizzare, con migliore coefficiente di scambio termico e maggiori superfici di scambio poich\u00e9 la circolazione del liquido poteva avvenire a parit\u00e0 di perdita di carico in pi\u00f9 tubi pi\u00f9 piccoli e pi\u00f9 tortuosi. funzionando sostanzialmente a circolazione naturale, permetteva un maggiore irraggiamento diretto del focolare e Si riduceva perci\u00f2 il rapporto volume su potenza complessivo; ulteriori vantaggi erano un avviamento molto pi\u00f9 rapido grazie alla presenza di meno liquido, e le dimensioni minori delle parti a pressione, che venivano cos\u00ec ad avere minori spessori (da qui il nome \"non esplodente\").\nVennero quindi sviluppati i generatori a \"circolazione forzata\", il cui primo rappresentante fu il \"La Mont\", tecnologia oggi imprescindibile e universale.\nL'evoluzione dei generatori fu quindi legata fino alla met\u00e0 del XX secolo all'evoluzione del combustibile fossile, con una transizione ai combustibili liquidi nel passaggio dalla carbochimica alla petrolchimica, che comport\u00f2 lo sviluppo della tecnologia dell'iniettore e il passaggio allo scambio per irraggiamento che caratterizza i combustori contemporanei.\nLo sfruttamento pacifico dell'energia nucleare ha comportato una riprogettazione specifica del generatore e un enorme impulso al suo controllo automatico: nel reattore nucleare ad acqua bollente funziona direttamente con il circuito primario, mentre nel reattore nucleare ad acqua pressurizzata, e nel reattore nucleare al piombo con il secondario o terziario.\nGeneratore di vapore con solare termodinamico per adesso solo su scala inferiore, impiego per semplice riscaldamento o per piccoli impianti sperimentali.\nGeneratore a combustione.\nNel generatore a combustione il combustore si affaccia sulla camera di combustione, solitamente un combustore a letto fluido, e non pu\u00f2 quindi mai essere uno scambiatore a miscela. Nel caso di combustori a solido \u00e8 prevista una camera, detta \"cinerario\" sottostante in cui si accumulano le ceneri di combustione e da cui queste vengono estratte ed \u00e8 solitamente a pressione inferiore all'atmosferica se non funziona a bruciatore.\nSi distinguono altre parti essenziali:\nRegolazione.\nUn particolare tipo di regolazione del livello di liquido nel corpo cilindrico di un generatore di vapore \u00e8 la cosiddetta regolazione a tre elementi. Le tre variabili controllate (che rappresentano appunto i tre elementi) sono: il livello stesso, la portata di vapore e la portata di acqua di alimento. In effetti per generatori poco spinte basterebbe il controllo del solo livello, ma un particolare fenomeno fisico pu\u00f2 richiedere fino a tre elementi per avere un'ottima regolazione del livello stesso. Accade infatti che per elevate richieste di vapore da parte delle utenze a valle Generatore, la pressione nel corpo cilindrico cali repentinamente aumentando altrettanto repentinamente l'evaporazione dell'acqua. Tale effetto si traduce nella formazione di grandi bolle di vapore all'interno del liquido, con conseguente aumento apparente del livello all'interno del corpo cilindrico. Tale fenomeno \u00e8 ovviamente tanto pi\u00f9 rilevante quanto meno elevato \u00e8 il volume d'acqua nel corpo cilindrico e si esaurisce in un transitorio, dopo il quale le variabili tornano a regime se la richiesta di vapore torna stabile. Pu\u00f2 accadere per\u00f2, che in questo transitorio, proprio nel momento in cui la richiesta di vapore aumenta, l'ascesa apparente del livello di liquido nel corpo cilindrico induca la regolazione a diminuire la portata di acqua di alimento, inducendo cos\u00ec nel seguito un sostanziale abbassamento, alquanto rischioso, del livello. \u00c8 per questo motivo che oltre a controllare il livello stesso, si affina la regolazione controllando anche la portata di vapore e facendo in modo che se questa aumenta vi sia un'azione correttiva sulla portata di acqua alimento (tramite inverter delle pompe o tramite valvola di regolazione) atta ad aumentarla e a compensare quindi l'apparente innalzamento del livello. \u00c8 possibile quindi inserire un'ulteriore sofisticazione nella regolazione, controllando anche la portata di acqua alimento, ricordando infatti che, parlando di portate massicce, confrontando la portata di acqua alimento e la portata di vapore in uscita dalla Generatore \u00e8 possibile effettuare un bilancio di massa del corpo cilindrico. Il controllo della pressione del vapore all'uscita del generatore dipende anche dalla regolazione della combustione, ovvero una regolazione combinata di portata olio combustibile (e gas se mista) e portata aria comburente.\nGeneratore di vapore a recupero.\nIl \"generatore di vapore a recupero\" utilizza fonti termiche la cui disponibilit\u00e0 a monte \u00e8 indipendente dalla generazione, per esempio possono sfruttare a valle il calore dei fumi della combustione dello zolfo per la produzione di acido solforico o quelli degli altoforni, o anche si riesce a produrre vapore a discrete pressioni (13-15 MPa) a partire dai fumi di una turbina a gas, sfruttabile da turbina a vapore da 120-150 MW per la produzione di corrente elettrica. In questo caso se il vapore viene anche usato nell'industria o ceduto a clienti, oltre che nella turbina a vapore, allora si dice impianto di cogenerazione."}
{"id": "122804", "revid": "1534511", "url": "https://it.wikipedia.org/wiki?curid=122804", "title": "Matrice CKM", "text": "Nel modello standard della fisica delle particelle, la matrice Cabibbo-Kobayashi-Maskawa (matrice CKM) \u00e8 una matrice unitaria che contiene informazioni sui decadimenti deboli con cambiamento di sapore. Tecnicamente specifica l'accoppiamento non adatto degli stati quantici dei quark, quando questi si propagano liberamente e quando sono coinvolti nelle interazioni deboli. \nQuesta matrice \u00e8 la generalizzazione a tre generazioni di quark della matrice introdotta precedentemente da Nicola Cabibbo, relativa a due generazioni e dipendente dall'angolo di Cabibbo. I fisici giapponesi Makoto Kobayashi e Toshihide Maskawa, che proposero la generalizzazione, vinsero il Premio Nobel per la fisica nel 2008.\nLa matrice.\nMatrice di Cabibbo.\n[[File:Cabibbo angle.svg|thumb|upright=1.4|right|L'angolo di Cabibbo rappresenta la rotazione degli autostati di massa formula_1\nQuando nel 1974 si scopr\u00ec il quark charm, si not\u00f2 che i quark down e strange potessero decadere nell'up o nel charm, portando a due insiemi di equazioni:\no, usando l'angolo di Cabibbo:\nQueste equazioni possono essere in forma matriciale come:\no, ancora usando l'angolo di Cabibbo\ndove i formula_8 rappresentano la probabilit\u00e0 che il quark di sapore \"j\" decada in un quark di sapore \"i\". Questa matrice 2\u00d72 \u00e8 chiamata matrice di Cabibbo.\nMatrice CKM.\nKobayashi e Maskawa generalizzarono la matrice di Cabibbo, arrivando alla matrice CKM:\nche agisce su un'[[autostato]] dell'[[interazione forte]] dei quark dando un'autostato dell'[[interazione debole]] dei quark, nel modo seguente:\nSperimentalmente, le grandezze dei valori nella matrice sono apparentemente \"grossolane\":\nCalcoli.\nPer procedere ulteriormente bisogna calcolare il numero di parametri di questa matrice \"V\". Se ci sono \"N\" generazioni di quark (cio\u00e8 2\"N\" [[sapore (fisica)|sapori]]) allora:\nOsservazioni e previsioni.\nL'idea di Cabibbo era nata dalla necessit\u00e0 di spiegare due fenomeni: \nLa soluzione di Cabibbo fu di postulare debole universalit\u00e0 per risolvere il primo problema, insieme con un angolo misto \u03b8c, chiamato angolo di Cabibbo, tra i quark d e s per risolvere il secondo problema.\nPer due generazioni di quark non vi sono fasi di violazione CP, come mostrato precedentemente. Poich\u00e9 le violazioni CP sono state viste nei decadimenti del [[kaone]] neutro fin dal 1964, l'immediata successiva comparsa del Modello standard fu un chiaro segno dell'esistenza di una terza generazione di quark, come puntualizzato da Kobayashi e Maskawa. La scoperta del quark bottom presso il [[Fermilab]] (per opera del gruppo di [[Leon Max Lederman]]) nel 1976, diede immediato inizio alla ricerca del quark mancante di terza generazione, il quark top.\nUniversalit\u00e0 debole.\nIl vincolo dell'unitariet\u00e0 della matrice CKM sui termini diagonali pu\u00f2 essere scritta come\nper tutte le generazioni i. Questo implica che la somma di tutti gli accoppiamenti di qualsiasi quark di tipo \"up\" con i quark di tipo \"down\" \u00e8 la stessa per tutte le generazioni. Questa relazione fu chiamata \"universalit\u00e0 delle interazioni deboli\" da Nicola Cabibbo, che per primo la segnal\u00f2 nel 1967. Dal punto di vista teorico essa \u00e8 una conseguenza del fatto che tutte le coppie SU(2) si accoppiano con la stessa forza ai [[Bosone (fisica)|bosoni]] vettori delle interazioni deboli. Essa \u00e8 stata oggetto di ripetute verifiche sperimentali.\nI triangoli di unitariet\u00e0.\n[[File:Unitarity triangle.svg|thumb|upright=1.1]]\nI vincoli di unitariet\u00e0 restanti della matrice CKM possono essere scritti cos\u00ec\nPer ogni \"i\" e \"j\" stabile, questo \u00e8 un vincolo su tre numeri complessi, uno per ciascun \"k\", che dicono che questi numeri costituiscono i vertici di un triangolo in un [[piano complesso]]. Vi sono sei possibilit\u00e0 di \"i\" e \"j\" e quindi sei triangoli, ciascuno dei quali \u00e8 chiamato \"triangolo unitario\" (unitary triangle). La loro forma pu\u00f2 essere molto differente ma hanno la stessa area che pu\u00f2 essere messa in relazione con la fase di violazione CP. L'orientamento dei triangoli dipende dalle fasi dei campi dei quark.\nPoich\u00e9 i tre lati dei triangoli sono suscettibili di verifica diretta, al pari dei tre angoli, una serie di test del Modello standard \u00e8 rivolta all'accertamento della chiusura del triangolo. Questo \u00e8 lo scopo di una serie recente di esperimenti in corso in Giappone ([[esperimento Belle]]) e in California ([[esperimento BaBar]]).\nNote.\n[[Categoria:Meccanica quantistica]]\n[[Categoria:Modello standard]]"}
{"id": "122809", "revid": "1226", "url": "https://it.wikipedia.org/wiki?curid=122809", "title": "In Hoka Signo Vinces", "text": ""}
{"id": "122810", "revid": "12449", "url": "https://it.wikipedia.org/wiki?curid=122810", "title": "Pentium EE", "text": ""}
{"id": "122813", "revid": "92045883", "url": "https://it.wikipedia.org/wiki?curid=122813", "title": "Pentium Extreme Edition", "text": "Il Pentium Extreme Edition \u00e8 un microprocessore x86 prodotto da Intel e arrivato sul mercato il 28 maggio 2005. Esso \u00e8 profondamente basato sul Pentium D, il primo processore dual core progettato da Intel ma, a differenza di quest'ultimo, implementa anche la tecnologia Hyper-Threading abilitata su entrambi i core, al pari di quanto accadeva con i \"vecchi\" Pentium 4 e Pentium 4 EE, e quindi il sistema operativo \"percepisce\" la presenza di quattro core logici. Le altre caratteristiche sono le stesse che caratterizzano i Pentium D, quindi supporto alle istruzioni EM64T e tecnologia XD-bit, oltre a processo costruttivo a 90 nm e tecnologia di risparmio energetico SpeedStep.\nNon si conoscono precisamente i limiti fisici di questa CPU ma in alcune prove indipendenti si \u00e8 riusciti a provarne l'affidabilit\u00e0 fino ai 3,8\u00a0GHz utilizzando un sistema di raffreddamento ad aria.\nCaratteristiche principali delle varie evoluzioni del Pentium Extreme Edition.\nSmithfield.\nCon l'arrivo sul mercato dei primi processori Pentium D dual core, Intel ha rinnovato anche la gamma degli Extreme Edition. Quest'ultimo \u00e8 un Pentium D Smithfield con la tecnologia Hyper-Threading abilitata in modo che il sistema operativo veda 4 core. Il bus utilizzato, a 800\u00a0MHz (e non 1066\u00a0MHz come nei Pentium 4 EE) rappresenta un \"collo di bottiglia\" per il transito dei dati richiesti dai 4 core logici.\nPresler.\nSi sa ancora poco sul futuro Pentium Extreme Edition basato sul core Presler, eccetto che dovrebbe essere basato sul bus a 1066\u00a0MHz e, come il suo predecessore, dovrebbe essere l'unico Presler con la tecnologia Hyper-Threading abilitata.\nModelli arrivati sul mercato.\nLa tabella seguente mostra tutti i modelli di Pentium Extreme Edition arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina del Pentium D.\"\nLa morte del Pentium Extreme Edition.\nIntel ha dichiarato che alla fine di ottobre 2006 avrebbe sospeso la produzione del Pentium Extreme Edition, e pi\u00f9 precisamente la sua versione basata su Presler, dato che ormai era stata superata dal nuovo Core 2 Extreme X6800."}
{"id": "122824", "revid": "184755", "url": "https://it.wikipedia.org/wiki?curid=122824", "title": "Reattivo di Nessler", "text": "Il reattivo di Nessler o soluzione di Nessler (scritto anche come Ne\u00dfler ) \u00e8 un reattivo che permette il riconoscimento qualitativo e quantitativo dell'ammoniaca pi\u00f9 precisamente se presente come ione ammonio in soluzione acquosa. La reazione \u00e8 stata messa a punto da Julius Ne\u00dfler nel 1856. \n\u00c8 costituito da una soluzione alcalina di tetraioduromercurato di potassio, che in presenza di ammoniaca d\u00e0 la seguente reazione\nsviluppando un'intensa colorazione giallo-arancio, dovuta allo ioduro di ossoamidodimercurio, che, col tempo, se la concentrazione \u00e8 sufficientemente alta, floccula e precipita.\n\u00c8 una reazione molto sensibile, che permette di rivelare presenza di ammoniaca anche a concentrazioni dell'ordine di 0,1 mg/l (0,1 ppm). Sono state rilevate interferenze qualora in soluzione vi sia del piruvato che, interferendo nella reazione, falsa il risultato anche dimezzandone l'effetto colorimetrico.\nPreparazione della soluzione.\nMetodo 1.\nSi sciolgono 35 g di ioduro di potassio in 100 ml di acqua distillata, vi si aggiunge quindi una soluzione al 4% di cloruro di mercurio(2+) fino a quando non si forma un precipitato rosso (ne servono circa 325 ml).\nSotto agitazione, si aggiunge quindi una soluzione di 120 g di idrossido di sodio in 250 ml di acqua distillata e si aggiunge altra acqua distillata fino al volume totale di 1 litro. Se si osserva una torbidit\u00e0 permanente, si aggiunga ancora qualche goccia di soluzione di cloruro mercurico.\nLa miscela viene fatta riposare per un giorno e se ne filtra l'eventuale sedimento. Va conservata in bottiglie di vetro scuro.\nMetodo 2.\nSi sciolgono 100 g di ioduro di mercurio (II) e 70 g di ioduro di potassio in 100 ml di acqua distillata. \nLa soluzione ottenuta viene quindi aggiunta sotto agitazione ad una soluzione a temperatura ambiente di 160 g di idrossido di sodio (o 224 g di idrossido di potassio) in 700 ml di acqua distillata.\nLa miscela viene fatta riposare per un giorno e se ne filtra l'eventuale sedimento. Va conservata in bottiglie di vetro scuro."}
{"id": "122826", "revid": "123426744", "url": "https://it.wikipedia.org/wiki?curid=122826", "title": "Primo Mazzolari", "text": "Conosciuto come \"il parroco di Bozzolo\", fu una delle pi\u00f9 significative figure del cattolicesimo italiano nella prima met\u00e0 del Novecento. Il suo pensiero anticip\u00f2 alcune delle istanze dottrinarie e pastorali del Concilio Vaticano II (in particolare relativamente alla \"Chiesa dei poveri\", alla libert\u00e0 religiosa, al pluralismo, al \"dialogo coi lontani\", alla distinzione tra errore ed erranti), tanto da venire definito \"carismatico e profetico\".\nSul piano politico, infine, i suoi atteggiamenti e la sua predicazione espressero una decisa opposizione all'ideologia fascista e ad ogni forma di ingiustizia e di violenza (tra l'altro nascose e salv\u00f2, durante la guerra, numerosi ebrei e antifascisti, come, dopo di essa, anche alcune persone coinvolte nel fascismo ingiustamente perseguitate).\nPrimo Mazzolari \u00e8 morto dopo un malore mentre predicava, ed \u00e8 stato sepolto nella chiesa di San Pietro Apostolo a Bozzolo. La sua tomba \u00e8 stata realizzata su un progetto di Giacomo Manz\u00f9.\nBiografia.\nPrimo Mazzolari nacque agli inizi del 1890 a Cascina San Colombano di Santa Maria del Boschetto, frazione rurale di Duemiglia, ex comune ai margini di Cremona, citt\u00e0 in cui nel 1902 entr\u00f2 in seminario. Come riportano le pagine del suo \"Diario\", elabor\u00f2 fin dall'adolescenza alcune idee sulla Chiesa e sulla societ\u00e0 che avrebbe mantenuto negli anni della maturit\u00e0: la fiducia accordata alla modernit\u00e0 (in antitesi alla visione che di essa aveva dato il mondo cattolico intransigente), il suo patriottismo di ispirazione risorgimentale e democratica (\u00abl'avvenire \u00e8 della democrazia: [...] dobbiamo essere noi cristiani, che abbiamo la vera democrazia di Cristo\u00bb scrisse nel 1906), l'affermazione della propria libert\u00e0 di coscienza (scrisse nel 1907: \u00abIo amo la Chiesa e il Pontefice, ma la mia devozione e il mio amore non distruggono la mia coscienza di cristiano\u00bb).\nL'approfondimento di questi pensieri, durante gli anni del seminario, lo un\u00ec in amicizia al compagno di studi Annibale Carletti, accomunato dalla medesima ottica modernistica e riformatrice. Fra i due seminaristi si svilupp\u00f2 una solida intesa di ideali e un affetto profondo che perdur\u00f2 tutta la vita.\nIl 24 agosto 1912 venne ordinato presbitero a Verolanuova dal vescovo Giacinto Gaggia; il 1\u00ba settembre dello stesso anno venne nominato curato a Spinadesco e il 22 maggio 1913 a Santa Maria del Boschetto.\nFavorevole all'interventismo democratico, nel 1915 si arruol\u00f2 come volontario nella prima guerra mondiale e divenne cappellano militare nel 1918.\nRientrato in Italia nel 1919, venne nominato Cavaliere della Corona d'Italia e inviato in Alta Slesia, prima di essere definitivamente congedato nel 1920.\nIl 31 dicembre 1921 venne nominato parroco a Cicognara. Il 10 luglio 1932 venne trasferito, infine, nella parrocchia di Bozzolo, dove visse per il resto della sua vita.\nNel 1925 fu denunciato dai fascisti per essersi rifiutato di cantare il \"Te Deum\" dopo il fallito attentato a Mussolini ad opera di Tito Zaniboni.\nLa notte del 1\u00ba agosto 1931, chiamato alla finestra della canonica, gli spararono tre colpi di rivoltella che tuttavia non lo colpirono.\nResistenza.\nDopo l'8 settembre 1943, partecip\u00f2 attivamente alla lotta di liberazione, incoraggiando i giovani a partecipare, e venne arrestato e rilasciato. Fu costretto a vivere in clandestinit\u00e0 fino al 25 aprile 1945, per timore dei fascisti.\nDopo la guerra, l'Anpi di Cremona gli riconobbe la qualifica di partigiano.\nL\"'Adesso\".\nNel 1949 fond\u00f2 il quindicinale \"Adesso\" del quale fu direttore. I suoi scritti attirarono le sanzioni dell'autorit\u00e0 ecclesiastica che ordin\u00f2 la chiusura del giornale nel 1951. A luglio dello stesso anno, venne imposto al prete il divieto di predicare fuori diocesi senza autorizzazione e il divieto di pubblicare articoli senza una preventiva revisione dell'autorit\u00e0 ecclesiastica.\nIl quindicinale pot\u00e9 riprendere le pubblicazioni a novembre, ma don Primo dovette lasciare l'incarico di direttore; egli continu\u00f2 tuttavia a scrivere alcuni articoli sotto pseudonimi. Proprio alcuni di questi scritti sul tema della pace attirarono nuove sanzioni; nel 1954, infatti, fu imposto a don Primo il divieto assoluto di predicare fuori dalla propria parrocchia e il divieto di pubblicare articoli riguardanti materie sociali.\nL'incarico di direttore fu assunto dal suo braccio destro, l'ingegnere Giulio Vaggi, marito di Giulia Clerici e parente del futuro leader socialista Antonio Greppi. Prima della morte sopraggiunta il 26 febbraio 2005, Vaggi cur\u00f2 il film autobiografico \"L'uomo dell'argine\", ispirato al libro \"Tra l'argine e il bosco\" di Mazzolari.\nIl pensiero.\nDagli inizi degli anni cinquanta don Primo sviluppa un pensiero sociale vicino alle classi deboli (\"Nessuno \u00e8 fuori della carit\u00e0\") e ai valori del pacifismo che attireranno le critiche e le sanzioni delle autorit\u00e0 ecclesiastiche fino a portarlo all'isolamento nella sua parrocchia di Bozzolo.\nSe l'istituzione lo reprimeva con durezza, non per questo il messaggio di Mazzolari si spense; ebbe anzi una notevole influenza, anche se per vie pi\u00f9 nascoste. Veniva regolarmente invitato da Ernesto Balducci agli incontri annuali dei preti scrittori. Gli echi della riflessione di Mazzolari sull'obiezione di coscienza si ritroveranno cos\u00ec nel mondo fiorentino di Ernesto Balducci, sino ai livelli politici di Giorgio La Pira e di Nicola Pistelli, e fino al punto pi\u00f9 noto della \"germinazione fiorentina\", rappresentato nel 1965 dal don Lorenzo Milani di \"L'obbedienza non \u00e8 pi\u00f9 una virt\u00f9\". Anche don Milani aveva collaborato con Mazzolari scrivendo articoli per \"Adesso\".\nCon la pubblicazione anonima di \"Tu non uccidere\", nel 1955, Mazzolari attaccava a fondo la dottrina della guerra giusta e l'ideologia della vittoria, il tutto in nome di un'opzione preferenziale per la \"nonviolenza\", da sostenere con un forte \u00abmovimento di resistenza cristiana contro la guerra\u00bb e per la giustizia, vista come l'altra faccia della pace. Al fondo c'era la nuova consapevolezza del significato dirompente della bomba atomica, che aveva cambiato il campo razionale entro il quale il realismo aveva potuto muoversi per giustificare l\"extrema ratio\" della guerra.\n\u00c8 solo nella seconda met\u00e0 degli anni cinquanta che don Primo Mazzolari cominci\u00f2 a ricevere le prime attestazioni di stima da parte delle alte gerarchie ecclesiastiche. Nel novembre del 1957 l'arcivescovo di Milano Montini, futuro Papa Paolo VI, lo chiama a predicare presso la propria diocesi, molte idee sui poveri e sulla missione della Chiesa accomunano Montini e Mazzolari; nel febbraio del 1959 Papa Giovanni XXIII lo riceve in udienza privata e lo saluta pubblicamente \"Tromba dello Spirito Santo in terra mantovana\".\nIl 20 giugno 2017 papa Francesco si \u00e8 recato in visita a Bozzolo per ricordare la figura di don Primo Mazzolari."}
{"id": "122828", "revid": "6923", "url": "https://it.wikipedia.org/wiki?curid=122828", "title": "Strage degli innocenti", "text": "La strage degli innocenti \u00e8 un episodio raccontato nel \"Vangelo secondo Matteo\" (), in cui Erode il Grande, re della Giudea, ordin\u00f2 un massacro di bambini allo scopo di uccidere Ges\u00f9, della cui nascita a Betlemme era stato informato dai Magi. Secondo la narrazione evangelica, Ges\u00f9 scamp\u00f2 alla strage in quanto un angelo avvis\u00f2 in sogno Giuseppe, ordinandogli di fuggire in Egitto; solo dopo la morte di Erode Giuseppe torn\u00f2 indietro, stabilendosi in Galilea, a Nazaret.\nMolti studiosi moderni, anche cristiani, negano la storicit\u00e0 dell'episodio, viste le incongruenze sia tra i vangeli di Matteo e Luca sia all'interno della stessa narrazione matteana, oltre che per il mancato riscontro negli archivi ebraici, nel Nuovo Testamento e nelle opere di Giuseppe Flavio, fonte principale della storia giudaica del I secolo. Altri studiosi ne accettano invece la storicit\u00e0 in quanto l'episodio s'inserirebbe nel carattere e nella modalit\u00e0 di governare che ebbe Erode, uomo crudele e sanguinario; questi avvertendo il pericolo di un'usurpazione non avrebbe esitato infatti ad uccidere in diverse occasioni una moglie, tre cognati, una suocera, tre figli e alcune centinaia di oppositori.\nSecondo Macrobio, Augusto, ricevuta la notizia della morte dei figli di Erode, Alessandro e Aristobulo, da lui ben conosciuti, ebbe a dire: \u00ab\u00c8 meglio essere il maiale di Erode piuttosto che uno dei suoi figli\u00bb; infatti Erode, essendo giudaizzato, non mangiava carne di maiale, anche se non esit\u00f2 ad uccidere i suoi stessi figli.\nNella tradizione occidentale e cristiana il racconto \u00e8 divenuto un \"topos\" culturale che ha dato luogo nei secoli a moltissime rappresentazioni artistiche: i bambini innocenti che muoiono violentemente, uccisi dalla sete di potere, vittime inconsapevoli di un odio spietato contro chi pu\u00f2 ostacolare i piani di potenza e di dominio.\nNel XII secolo, a Parigi, il nome degli Innocenti fu dato ad una chiesa e al cimitero adiacente ad essa, entrambi poi rasi al suolo verso la fine del XVIII secolo.\nCulto.\nLa Chiesa cattolica venera i bambini uccisi nella strage come martiri, con il nome di \"Santi Innocenti\"., fissandone la memoria liturgica al 28 dicembre.\nMartirologio Romano:\nLa Solennit\u00e0 del \"Die sanctorum Ignoscentum \" risale a prima dell'et\u00e0 agostiniana. In tale occasione era d'obbligo il colore nero dei paramenti liturgici. Esistono luoghi di culto cattolici consacrati ai Santi Innocenti Martiri e, in loro onore loro e dei martiri innocenti dei secoli successivi, si celebrano Messe di suffragio.\nEpisodio evangelico.\nL'episodio \u00e8 narrato nel \"Vangelo secondo Matteo\", , senza paralleli negli altri vangeli canonici. Il racconto comincia dopo la nascita di Ges\u00f9, al tempo di Erode il Grande (73-4 a.C.). Alcuni magi giunsero a Gerusalemme chiedendo dove si trovasse il re dei Giudei, appena nato. Erode si turb\u00f2 alla notizia e chiese ai sommi sacerdoti e agli scribi del popolo il luogo dove sarebbe dovuto nascere il messia e, avuta risposta che le profezie indicavano Betlemme, disse ai magi, convocati in segreto, di recarsi nella cittadina giudea e di tornare a riferirgli, affinch\u00e9 potesse adorarlo anche lui. Avvertiti in sogno da un angelo i magi decisero di non tornare a Gerusalemme. Avvertito a sua volta da un angelo dopo la partenza dei magi, Giuseppe port\u00f2 la sua famiglia in Egitto (fuga in Egitto); Erode, sentendo minacciato il proprio trono, ordin\u00f2 l'uccisione di tutti i neonati maschi dai due anni in gi\u00f9 del territorio di Betlemme. L'episodio termina ricordando come la strage degli innocenti avesse verificato una profezia biblica, narrata nel \"Libro di Geremia\".\nStoricit\u00e0 del racconto.\nLa storicit\u00e0 dell'evento \u00e8 fortemente dibattuta tra storici, teologi e biblisti, in quanto nessuna fonte, evangelica o non evangelica, riporta questo evento al di fuori del \"Vangelo di Matteo\". Il \"Vangelo di Luca\", pur raccontando l'infanzia di Ges\u00f9, afferma che Maria e Giuseppe fecero pacificamente ritorno a Nazareth dopo la presentazione del loro figlio al tempio di Gerusalemme. Un tentativo di conciliazione dei due racconti \u00e8 presente in alcuni vangeli apocrifi del II e VII secolo d.C. (il \"Vangelo dell'infanzia di Tommaso\", il \"Protovangelo di Giacomo\" ed il \"Vangelo dello pseudo-Matteo\"): essi raccontano come i magi fossero arrivati quando Ges\u00f9 aveva due anni, ben dopo la presentazione di Ges\u00f9 al tempio.\nLa storicit\u00e0 dell'episodio \u00e8 messa in dubbio, in particolare, dalla mancanza di cenni alla strage nelle opere di Flavio Giuseppe, lo storiografo ebraico fortemente ostile ad Erode e principale fonte non evangelica sul periodo. \u00c8 tuttavia possibile che tale mancata citazione possa significare anche una scarsa considerazione dell'evento in s\u00e9, considerando i tempi estremamente duri e la probabile esiguit\u00e0 nel numero delle vittime, considerando che Betlemme era poco pi\u00f9 di un piccolo borgo.\nArgomenti a favore della storicit\u00e0 dell'episodio.\nIl biblista ed archeologo cattolico Giuseppe Ricciotti afferma nel suo libro \"Vita di Ges\u00f9 Cristo\" che il numero dei bambini nati a Betlemme in quel periodo, essendo circa 1000 gli abitanti adulti della piccola Betlemme, poteva aggirarsi intorno ai 60 individui (da due anni in gi\u00f9), considerando un tasso di natalit\u00e0 simile a quello dei primi del Novecento; circa 30 nati l'anno. Volendo per\u00f2 Erode uccidere solo i bambini maschi il numero degli uccisi \u00e8 dunque, approssimativamente, di circa 30 neonati e, considerando che la mortalit\u00e0 infantile nel Vicino Oriente era molto alta, il numero si restringe a circa 20. L'episodio, quindi, non avrebbe avuto rilevanza tale da interessare gli storici del tempo, sia per il numero limitato sia per l'appartenenza delle vittime alla popolazione rurale. Se poi la notizia fosse giunta a Roma, non avrebbe rappresentato motivo di reazione politica da parte dell'imperatore, che non esitava anche lui a soffocare nel sangue possibili rivolte. Svetonio, in un passo in cui utilizza il racconto di Giulio Marato, scrive che pochi mesi prima della nascita di Augusto, avvenne a Roma un prodigio che fu interpretato come presagio di imminente nascita di un re per il Popolo Romano; i senatori, spaventati, ordinarono di esporre tutti i neonati che nacquero in quell'anno, comunque il decreto non venne depositato e la strage non fu eseguita. Si pu\u00f2 comprendere quindi quanta scarsa rilevanza ebbe, secondo Ricciotti, la strage di Betlemme nella capitale dell'impero, considerando l'esiguit\u00e0 dei numeri e i tempi abbastanza crudeli e violenti.\nSempre secondo Ricciotti, il silenzio di Flavio Giuseppe \u00e8 \"spiegabilissimo: anche se il biografo (Giuseppe Flavio) ha trovato nei suoi documenti qualche notizia della strage di Bethlehem (cosa tutt'altro che certa), poteva egli forse intrattenersi presso un mucchio di oscure vittime, figli di poveri pastori, quando vedeva tutta la lunga vita del suo biografato disseminata di mucchi molto pi\u00f9 alti e formati da vittime molto pi\u00f9 illustri? In realt\u00e0 Matteo e Flavio Giuseppe, se dal punto di vista psicologico concordano mirabilmente, nel campo aneddotico si integrano a vicenda [...] La bestialissima strage [...] \u00e8 di un valore storico incontestabile accordandosi perfettamente col carattere morale di Erode\u00bb (G. Ricciotti, \"Vita di Ges\u00f9\", par. 10;257).\nSecondo gli esegeti della Bibbia TOB, \u00abil racconto appare del tutto conforme al modo di agire di Erode\u00bb (\"Bibbia TOB\", nota a Mt1, 16).\nIl papa emerito Joseph Ratzinger (Benedetto XVI) scrive nel suo libro \"L'infanzia di Ges\u00f9\" che \"la strage degli innocenti non ha nulla di impossibile, vista la storica brutalit\u00e0 di Erode\". Opinioni simili sono espresse dal teologo e biblista tedesco Klaus Berger.\nAnche lo storico Paul L. Maier, citato da Ray Summers nel suo libro \"Chronos, Kairos, Christos,\" sostiene la storicit\u00e0 dell'episodio, in quanto esso rientrerebbe perfettamente nel contesto del regno di terrore degli ultimi anni di Erode, sottolineando inoltre come il numero di bambini uccisi a Betlemme (non pi\u00f9 di una dozzina) fosse troppo insignificante per essere riportato nelle fonti usate da Flavio Giuseppe. Maier sottolinea come il silenzio di Flavio Giuseppe non sia un argomento sufficientemente forte per negare la storicit\u00e0 dell'episodio.\nLo storico delle religioni Everett Ferguson ritiene che il massacro potrebbe essere storico, vista la brutalit\u00e0 degli ultimi anni del regno di Erode; inoltre, visto il basso numero di morti (non pi\u00f9 di una dozzina), \u00e8 probabile che Flavio Giuseppe non fosse neppure a conoscenza degli avvenimenti, avendo scritto le \"Antichit\u00e0 Giudaiche\" pi\u00f9 di 90 anni dopo i fatti narrati.\nIl biblista anglicano Richard T. France, pur riconoscendo che diversi storici riconoscono l'episodio come leggendario e notando la somiglianza con la storia di Mos\u00e8, afferma che \"\u00e8 chiaro che il modello delle Scritture ha influenzato l'evangelista Matteo nel riportare l'episodio, ma ci\u00f2 non significa che esso lo avrebbe portato ad inventare un episodio privo di qualsiasi fondamento storico.\" \nArgomenti contro la storicit\u00e0 dell'episodio.\nIl teologo e sacerdote cattolico Raymond Brown che \"il racconto di Matteo contiene un numero di eventi pubblici straordinari o miracolosi che, se fossero stati reali, avrebbero dovuto lasciare tracce negli archivi ebraici o altrove nel NT (il re e tutta Gerusalemme sconvolti dalla nascita del Messia a Betlemme, una stella che si muoveva da Gerusalemme verso sud a Betlemme e viene a sostare su una casa, il massacro di tutti i bambini maschi a Betlemme)\".\nBrown, ritiene che la narrazione della nascita di Ges\u00f9 sia stata modellata su quella di Mos\u00e8, a sua volta derivata da precedenti tradizioni di altri popoli. Lo studioso - in merito alla narrazione biblica sulla nascita di Mos\u00e8, utilizzata da Matteo per la Nativit\u00e0 di Ges\u00f9 - evidenzia una serie di parallelismi: Erode cerca di uccidere Ges\u00f9 e questo viene fatto fuggire in un altro paese, il faraone cerca di uccidere Mos\u00e8 e questo fugge in un altro paese; Erode ordina la strage degli innocenti (bambini maschi), il faraone quella dei primogeniti ebrei maschi; Erode e il faraone muoiono entrambi mentre Ges\u00f9 e Mos\u00e8 sono in esilio; un angelo del Signore avvisa la famiglia di Ges\u00f9 che pu\u00f2 tornare alla sua terra e cos\u00ec fa il Signore con Mos\u00e8 (in entrambi i casi Brown sottolinea l'uso della medesima espressione per giustificare il rientro in Israele (oppure in Egitto): \"\"\u00abperch\u00e9 sono morti coloro che insidiavano la vita del bambino\" (oppure: \"la tua vita\")\"\u00bb\"\"); Giuseppe prende moglie e figlio e ritorna in Israele, Mos\u00e8 prende moglie e figlio e ritorna in Egitto. Brown sottolinea che anche altre fonti sulla vita di Mos\u00e8 - come Flavio Giuseppe e vari midrash ebraici - \"accentuano i gi\u00e0 noti paralleli biblici tra le infanzie di Mos\u00e8 e Ges\u00f9\". Alle stesse conclusioni giunge lo storico John Dominic Crossan, ex sacerdote cattolico e tra i cofondatori del Jesus Seminar, che sottolinea come, rispetto al resoconto lucano, Matteo \"invece di immaginare coppie sterili e concepimenti miracolosi, si concentra sull'infanzia di Mos\u00e8\", creando i relativi parallelismi. Anche un altro autorevole teologo cristiano, Rudolf Bultmann, ritiene vi siano delle tradizioni pi\u00f9 antiche e comuni dietro le narrazioni della strage degli innocenti comandata da Erode dopo la nascita di Ges\u00f9 e quella della strage dei primogeniti ebrei nella storia di Mos\u00e8.\nSempre Brown ritiene, comunque, inverosimile che lo storico Giuseppe Flavio possa non aver citato uno degli \"eventi pubblici straordinari o miracolosi che, se fossero stati reali, avrebbero dovuto lasciare tracce negli archivi ebraici o altrove nel NT\" e precisa che \"per quanto riguarda il massacro di Betlemme, Giuseppe Flavio, lo storico ebreo, documenta completamente gli ultimi anni del regno di Erode il Grande, concentrandosi sulle sue azioni pi\u00f9 brutali; eppure non menziona mai un massacro di bambini a Betlemme [...] Gli ultimi anni di Erode furono tragici; ma Giuseppe Flavio li ha fatti sembrare ancor pi\u00f9 ripugnanti. [...] Giuseppe avrebbe dovuto sentirne parlare, e se ne fosse venuto a conoscenza, l'avrebbe menzionato, ben adattandosi ai suoi scopi\", anche perch\u00e9 \"dal momento che Giuseppe stava scrivendo per l'imperatore Tito la cui amante ebrea, Berenice, era discendente dagli Asmonei, i nemici sacerdotali di Erode, era nell'interesse di Giuseppe mettere in cattiva luce Erode\".\nBrown sottolinea, inoltre, come il racconto della Nativit\u00e0 in Matteo abbia una generale \"inconciliabilit\u00e0 con Luca [e] anche l'armonizzatore pi\u00f9 determinato dovrebbe essere dissuaso dall'impossibilit\u00e0 di riconciliare un viaggio della famiglia da Betlemme all'Egitto con il racconto di Luca di portare il bambino a Gerusalemme quando aveva quaranta giorni e poi di andare da Gerusalemme a Nazareth dove risiedevano\" e lo stesso teologo nota ancora come \"gli sforzi per armonizzare le narrazioni in una storia unica sono del tutto irrealizzabili\" e che \"questo ci porta all'osservazione che le due narrazioni non sono solo diverse, sono contrarie l'una all'altra in una serie di dettagli [...] Luca ci dice che la famiglia torn\u00f2 pacificamente a Nazareth dopo la nascita a Betlemme (2:22,39); questo \u00e8 inconciliabile con l'implicazione di Matteo (2:16) che il bambino aveva quasi due anni quando la famiglia fugg\u00ec da Betlemme in Egitto ed era ancora pi\u00f9 vecchio quando la famiglia torn\u00f2 dall'Egitto e si trasfer\u00ec a Nazareth\". Secondo molti studiosi, infatti, le contraddizioni tra i due resoconti evangelici della Nativit\u00e0 rendono storicamente inconciliabile la fuga in Egitto e la concomitante strage degli innocenti, descritte da Matteo, con quanto riportato da Luca. Secondo, infatti, il \"Vangelo di Matteo\", appena dopo la visita dei magi, Giuseppe fu avvisato in sogno da un angelo e fugg\u00ec subito in Egitto con la Sacra Famiglia e da qui - dopo la strage degli innocenti e la morte di Erode il Grande nel 4 a.C. - and\u00f2 poi a Nazaret, avendo paura di fermarsi in Giudea per l'ascesa al trono del figlio di Erode; secondo, invece, il \"Vangelo di Luca\", poco oltre un mese dalla nascita - fatti la circoncisione e i riti della purificazione in Gerusalemme - la Sacra Famiglia ritorn\u00f2 subito a Nazaret, dove abitava in precedenza: \"Quando ebbero tutto compiuto secondo la legge del Signore, fecero ritorno in Galilea, alla loro citt\u00e0 di Nazaret.\". Oltre a questa incongruenza, molti storici ravvisano anche una discordanza di oltre un decennio in merito all'anno di svolgimento dei due resoconti, il che renderebbe temporalmente inconciliabile la presenza di Erode - e conseguentemente gli eventi a lui legati, come appunto la strage degli innocenti - con l'episodio della Nativit\u00e0; il \"Vangelo di Matteo\" sostiene, infatti, che Ges\u00f9 nacque prima della morte di Erode il Grande, avvenuta nel 4 a.C., mentre il \"Vangelo di Luca\" sostiene che Ges\u00f9 nacque nell'anno del censimento di Quirinio, cio\u00e8 nel 6 d.C. Gli studiosi della \u00c9cole biblique et arch\u00e9ologique fran\u00e7aise (i curatori della cattolica \"Bibbia di Gerusalemme\"), ad esempio, considerano questi due resoconti inconciliabili e fanno rilevare come anche negli \"Atti degli Apostoli\" () si sottolinei la concomitanza di tale censimento con la prima insurrezione di Giuda il Galileo, provocata proprio da questo evento nel 6 d.C. Per superare questi problemi di compatibilit\u00e0 dei due vangeli sono state proposte diverse soluzioni (rientro a Nazaret dopo la presentazione al Tempio e successiva partenza da l\u00ec per la fuga in Egitto, ipotesi di un precedente censimento in Siria e Palestina nel 6 a.C.,ecc.) ma le difficolt\u00e0 rimangono, tanto che l\u2019esegeta cattolico Raymond Brown ha affermato che qualsiasi tentativo di armonizzare le narrazioni dei vangeli di Matteo e Luca per farne una storia coerente sulla nascita di Ges\u00f9 \"\u00e8 destinato al fallimento\".\nIl teologo cattolico Raymond Brown nota infine, oltre a quelle sopra esposte, altre incongruenze nella narrazione matteana e si domanda come sia possibile che \"in Mt2:16 Erode massacra tutti i bambini di due anni o meno di et\u00e0 a Betlemme e nelle regioni circostanti. Perch\u00e9 una simile vaghezza sul tempo e sul luogo, quando in 2:5-7 Erode stesso aveva ricevuto informazioni precise?\" e infatti \"in Mt2:7 si suppone che Erode abbia potuto sapere dai magi l'ora esatta in cui la stella apparve, ma perch\u00e9 allora il massacro dovette coprire un arco temporale cos\u00ec ampio come \u00abdue anni o meno di et\u00e0\u00bb?\"; inoltre, nel racconto \"molte caratteristiche sono sconcertanti. Se Erode e tutta Gerusalemme sapevano della nascita del Messia a Betlemme (Mt2:3), e infatti Erode massacr\u00f2 i figli di un'intera citt\u00e0 nel corso della ricerca di Ges\u00f9 (2:16), perch\u00e9 pi\u00f9 tardi nel suo ministero nessuno sembra conoscere le meravigliose origini di Ges\u00f9 (13:54-55), e il figlio di Erode non ricorda nulla di lui (14:1-2)?\". \n\u00c8 anche inverosimile che, pur sapendo che Ges\u00f9 era il messia inviato dallo stesso Dio e \"nonostante la conoscenza delle Scritture in cui \u00e8 stato istruito nella tradizione ebraica, Erode cerca lo stesso di uccidere il neonato re\". Infine, lo studioso osserva che \"l'incapacit\u00e0 di Erode di trovare il bambino a Betlemme sarebbe perfettamente comprensibile in una storia in cui non c'erano magi venuti dall'Oriente e dove aveva solo una conoscenza generale delle Scritture su Betlemme a guidarlo. Diventa ridicolo quando la strada verso la casa \u00e8 stata segnalata da una stella che si \u00e8 fermata su di essa, e quando il percorso verso la porta della casa in un piccolo villaggio \u00e8 stato evidenziato dalla presenza di stranieri esotici [i magi]\". \nLo stesso teologo fa ancora notare che \"la teodicea (Dio che salva Ges\u00f9, ma non i bambini innocenti) non \u00e8 un problema che sembra preoccupare Matteo; piuttosto si preoccupa della vittoria di Ges\u00f9 su Erode, che non pu\u00f2 essere un vero re se uccide i figli di Israele. Il parallelo tra l'omicidio dei figli di Betlemme da parte di Erode e l'uccisione dei bambini ebrei da parte del faraone (con il personaggio principale [Mos\u00e8] che scappa in ogni caso) \u00e8 facilmente riconoscibile\".\nPer Robert Eisenman, autore di \"Giacomo il fratello di Ges\u00f9\", ad esempio, il racconto di Matteo \u00e8 \u00abun'assurdit\u00e0, il cui unico scopo \u00e8 creare un parallelismo con la nascita di Mos\u00e8 e mettere in luce la crudelt\u00e0 di Erode\u00bb.\nPer lo studioso cattolico Ortensio da Spinetoli l'episodio, considerando il carattere sanguinario di Erode, non \u00e8 impossibile, per\u00f2 \u00e8 sorprendente che un re spregiudicato e astuto come lui si sia fatto impaurire da un bambino ancora in fasce. Anche se nel suo ambiente la parola \"messia\" poteva assumere un significato magico, il gesto del re appare assurdo. Non si tratta tuttavia di un elemento centrale della fede e anche se l'episodio non fosse realmente accaduto nulla cambierebbe per il credente.\nLa strage nell'arte.\nUn \"excursus\" tra le innumerevoli opere che, dall'arte alto medievale al barocco, hanno come soggetto la \"strage degli innocenti\" impone una drastica selezione, con quel tanto di arbitrio che essa comporta.\nIl Medioevo.\nNel IV secolo il poeta latino Prudenzio, impegnato a \"cristianizzare\" la poetica classica mettendola al servizio dell'opera didattica di evangelizzazione, descrive nell\"Hymnus Epiphaniae\", la Strage degli Innocenti in toni fortemente drammatici:\nNella descrizione che segue i versi si fanno truculenti, parlano dei corpicini orrendamente mutilati, mentre i piccoli sventurati vengono chiamati \"flores martyrum\" e \"prima Christi victima\".\nI versi di Prudenzio sono stati sicuramente un'importante fonte di ispirazione per i tanti artisti che hanno lavorato, in ogni genere espressivo, per rappresentare la scena del massacro.\nTra le miniature alto medievali che riportano la rappresentazione della \"Strage\" va menzionato almeno il \"Codex Egberti\", risalente al X secolo, esempio prezioso di arte ottoniana. La scena in esso raffigurata da un ignoto maestro nordico richiama prepotentemente la nostra attenzione sulla moltitudine della vittime che si accatastano al suolo e sulla inconciliabilit\u00e0 tra le spietate ragioni del potere da un lato, impersonato da Erode a dai suoi accoliti, e le ragioni dell'amore materno, che si esprimono nei gesti disperati del cordoglio funebre.\nLo stesso contrasto tra la ferocia del potere politico e la tenerezza degli affetti delle madri, d\u00e0 forma alla scena raffigurata nell'affresco di Giotto presso la Cappella degli Scrovegni a Padova. In alto, su una tribuna, Erode ordina il massacro che i suoi sicari intabarrati eseguono con freddo scrupolo; a fronte di essi, una moltitudine di madri dolenti invoca piet\u00e0, ma sembra anche volere coraggiosamente opporre i propri corpi all'eccidio, formando una scena nella quale risalta quella che oggi chiameremmo \"contrapposizione di genere\".\nL'affresco, nella studiata disposizione degli episodi del racconto evangelico che coprono le pareti della cappella, \u00e8 posto di fronte alla scena della Crocifissione di Ges\u00f9: l'infante che, con il sacrificio dei piccoli martiri, si era salvato dal massacro e che muore ora, innocente e martirizzato, per la salvezza dell'umanit\u00e0.\nSono ancora le madri le protagoniste della scena che Duccio di Buoninsegna ci consegna nella tavola del Museo dell'Opera del Duomo in Siena: esse stanno ammassata in disparte, affrante dal dolore e stringono al petto i corpicini martoriati, come tante icone della \"Madonna col Bambino\".\nNel campo della scultura vanno almeno citate, per la loro drammatica essenzialit\u00e0, la rappresentazione della \"Strage\" di Giovanni Pisano, che troviamo in uno dei pannelli in marmo che formano il pulpito della chiesa di Sant'Andrea di Pistoia e quella di Lorenzo Maitani, posta tra i bassorilievi del terzo pilastro del Duomo di Orvieto.\nIl Rinascimento.\nL'impressione suscitata dai massacri che hanno luogo nel dramma degli eventi bellici, e che vede scorrere il sangue di bambini, trova eco nelle rappresentazioni della \"Strage\".\nLa pittura rinascimentale sviluppa ulteriormente la \"attualizzazione\" dell'evento e del messaggio che ne deriva.\nDomenico Ghirlandaio, sulle pareti di Santa Maria Novella in Firenze, affresca la scena della \"Strage\" ambientandola emblematicamente di fronte all'arco di trionfo di un imperatore romano, quasi a voler ricordare \"di che lacrime grondi e di che sangue\" la gloria dei potenti.\nLa scena del massacro \u00e8 convulsa; le madri sono intente a fuggire di fronte alla carica dei soldati a cavallo, cercando di porre in salvo i loro bimbi. Una di esse, in primo piano, vestita di rosso, reagisce rabbiosa al sopruso subito abbrancandosi ai capelli di un soldato romano che le ha strappato la creatura.\nGiorgio Vasari, nelle sue \"Vite\", inizia a descrivere l'affresco del Ghirlandaio definendo la scena come \"una baruffa bellissima di femmine e di soldati e cavalli\", analizzando poi in questi termini (da pittore che giudica un altro pittore) il particolare di quella che potremmo oggi chiamare la \"madre coraggio\":\nIl pittore senese Matteo di Giovanni dipinse - assieme ad altre numerose varianti - la \"Strage degli innocenti\" oggi conservata al museo nazionale di Capodimonte a Napoli. La tavola venne probabilmente commissionata da Alfonso d'Aragona, duca di Calabria, per ricordare la strage eseguita dai Turchi ad Otranto nel luglio 1480.\nL'autore sceglie come ambientazione del massacro la sala delle udienze di un ricco palazzo rinascimentale, decorato da fregi che evocano battaglie di antichi eroi mitologici. Da un imponente trono marmoreo Erode, vestito come un ricco satrapo orientale, d\u00e0 ordini ad un manipolo di soldati vestiti in differenti fogge strane perch\u00e9 eseguano prontamente il massacro. Colpisce nella caotica e drammatica concitazione dei gesti che popolano la scena, l'immagine di un vecchio con la barba bianca - simbolo della saggezza calpestata - che, accanto al trono di Erode, guarda accorato ed impotente il tiranno mentre dirige la sua codarda impresa.\nUn ancor pi\u00f9 marcato intento \"attualizzante\" \u00e8 quello che guida la rappresentazione della \"Strage\" nel quadro di Pieter Bruegel il Vecchio conservato al Kunsthistorisches Museum di Vienna.\nLa scena si svolge nel paesaggio invernale di un villaggio fiammingo, con gli aguzzini che giungono a cavallo e, come in un saccheggio, perlustrano le case ad una ad una. Difficile pensare che l'artista non avesse in mente gli orrori commessi contro la popolazione inerme da quei soldati, al comando del Duca d'Alba, che la cattolicissima maest\u00e0 spagnola di Filippo II aveva scatenato contro la nobilt\u00e0 calvinista che reclamava l'autonomia dei Paesi Bassi. Qualcuno, anzi, ha creduto di riconoscere nel barbuto comandante che appare nel quadro alla guida di uno squadrone di cavalieri, fieri nelle loro armature, il ritratto del terribile Duca.\nIl \"pathos\" insostenibile dei bimbi strappati dalla culla o dai loro giochi innocenti per essere massacrati, trova espressione anche in forme artistiche \"dialettali\" che spesso definiamo affrettatamente come arte \"minore\". \u00c8 questo il caso delle statue in terracotta della XI cappella del Sacro Monte di Varallo realizzate nel 1588-89 da un poco noto \"plasticatore\": Giacomo Paracca di Valsolda detto \"il Bargnola\".\nGiovanni Testori ha dedicato a quest'opera un saggio di grande forza espressiva: \"La cappella della Strage\". Basta leggere qualche brano per veder restituito al Paracca, oltre al suo indubbio talento di scultore, il sigillo di \"artista maledetto\":\nPoi ancora:\nSi avverte in talune crude rappresentazioni della \"Strage\" il rischio di un compiacimento per il macabro, per i particolari da macelleria, come nei fotogrammi che oggi i \"media\" talvolta diffondono.\nSe \u2013 come dice Testori - nella Cappella di Varallo si ode un \"coro atroce da stalla\", in talune raffigurazioni manieriste della \"Strage\" \u2013 come in quella di Callisto Piazza nel polittico della Basilica Cattedrale della Vergine Assunta di Lodi - si sente il suono stucchevole di un troppo lezioso madrigale. Difficile dire quale dei due sia pi\u00f9 insostenibile; se il primo per essere troppo vero, o il secondo per esser troppo edulcorato.\nSu un altro e diverso versante, quello del \"manierismo fiammingo\" rappresentato da Cornelis van Haarlem, autore della tela al Rijksmuseum di Amsterdam, si odono invece le urla bestiali dell'orgia, con gli osceni corpi nudi dei carnefici messi in primo piano e la poco edificante scena della vendetta delle madri su un sicario caduto.\nIl Barocco.\nLa raffigurazione della \"Strage\" pone dunque in evidenza l'esigenza di raccontare una tragedia senza indulgere in particolari ripugnanti, ma anche senza tradire la \"verit\u00e0\" terribile dell'episodio.\nLe prove pittoriche forse pi\u00f9 riuscite dell'arte barocca si tengono lontane dalla sua epica del macabro. Rispetto alle opere rinascimentali ove la scena era popolata da una miriade di personaggi, troviamo importanti rappresentanti del barocco che si concentrano sull'azione essenziale, cercando di cogliere il punto di maggior intensit\u00e0 emotiva.\nNicolas Poussin, che pure amava ambientare in paesaggi aperti i soggetti dei suoi quadri, dipinge una \"Strage\" in cui solo ci\u00f2 che \u00e8 essenziale viene messo in scena. Nella tela del Museo Cond\u00e9 a Chantilly la tragedia si consuma attraverso i gesti di un soldato che ha gi\u00e0 alzato la sua spada per colpire e tiene brutalmente ferma la piccola preda schiacciandola con un piede; la madre cerca invano di fermarlo, urlando tutto il suo dolore. Alle loro spalle osserviamo la inquietante ed umanissima figura di una seconda madre che \u2013 perso il suo bimbo - sembra vagare in stato confusionale, con lo sguardo perso nel vuoto.\nIl punto di pi\u00f9 intensa drammaticit\u00e0 artistica \u00e8 forse toccato da Guido Reni, nella tela della \"Strage\" conservata presso la Pinacoteca Nazionale di Bologna.\nAnche in questo caso vi \u00e8 una concentrazione estrema sull'essenza del dramma: il gesto rapido dei due sicari armati di stiletto e gli sguardi sconvolti delle madri sembrano fermare la scena su un angoscioso fotogramma. La tragedia sta tutta nei gesti e negli sguardi; non c'\u00e8 bisogno di particolari raccapriccianti: anzi, i corpicini degli innocenti giacciono composti a terra, come caduti in sonno.\nI palazzi imponenti che cingono la scena richiamano la incombenza del potere che ha ordinato la strage; a poco valgono, per alleviare il dramma, le immagini celestiali degli angeli pronti ad offrire alle vittime la palma del martirio.\nReni ci offre cos\u00ec un quadro pieno di movimento e di rara intensit\u00e0 drammatica, ove risaltano soprattutto le immagini di madri \"strangosciate\", come direbbe Giovanni Testori.\nLa letteratura.\nLa letteratura pu\u00f2 mirare a far breccia nell'animo del lettore con descrizioni a tinte forti: lo aveva fatto il poeta latino Prudenzio, lo rif\u00e0 Giambattista Marino (1569-1625) nel suo poema epico \"La strage degli innocenti\" dedicato proprio all'episodio evangelico. Vi leggiamo versi di terribile e raccapricciante efficacia:\nIn ambito letterario, va sicuramente citato anche il testo poetico di Charles P\u00e9guy \"Il Mistero dei Santi Innocenti\". In esso P\u00e9guy prende spunto dalla strage per esplorare il tema della santit\u00e0 dei bambini: egli legge il martirio dei piccoli di Betlemme come un segno di particolare predilezione di Ges\u00f9 verso quelli che avrebbero potuto essere i suoi \"compagni di scuola\".\nNel romanzo di Jos\u00e9 Saramago \"Il vangelo secondo Ges\u00f9 Cristo\" la strage degli innocenti ha un ruolo centrale."}
{"id": "122833", "revid": "1305772", "url": "https://it.wikipedia.org/wiki?curid=122833", "title": "Api", "text": ""}
{"id": "122834", "revid": "14073", "url": "https://it.wikipedia.org/wiki?curid=122834", "title": "James Jewel Osterberg", "text": ""}
{"id": "122838", "revid": "124417268", "url": "https://it.wikipedia.org/wiki?curid=122838", "title": "Potlatch (celebrazione)", "text": "Il Potlatch \u00e8 una cerimonia che si svolge tra alcune trib\u00f9 di Nativi americani della costa nordoccidentale del Pacifico degli Stati Uniti e del Canada, come gli Haida, i Tlingit, i Tsimshian, i Salish, i Nuu-chah-nulth e i Kwakiutl (Kwakwaka'wakw). Il Potlatch assume la forma di una cerimonia rituale, che tradizionalmente comprende un banchetto a base di carne di foca o di salmone, in cui vengono ostentate pratiche distruttive di beni considerati \"di prestigio\". \nDescrizione.\nDurante la cerimonia vengono stipulate o rinforzate le relazioni gerarchiche tra i vari gruppi grazie allo scambio di doni e altri riti. Attraverso il Potlatch individui dello stesso \"status\" sociale distribuiscono o fanno a gara a distruggere beni di valore per affermare pubblicamente il proprio rango o per riacquistarlo nel caso lo abbiano perso.\nIl Potlatch \u00e8 un esempio di \"economia del dono\", in cui gli ospitanti mostrano la loro ricchezza e la loro importanza attraverso la distribuzione dei loro possessi, spingendo cos\u00ec i partecipanti a contraccambiare quando terranno il loro Potlatch. Contrariamente ai sistemi economici mercantilistici, infatti, nel Potlatch l'essenziale non \u00e8 conservare e ammassare beni, bens\u00ec dilapidarli. La logica dell'economia di mercato \u00e8 quindi completamente invertita. Bench\u00e9 questo tipo di scambio sia ampiamente praticato in tutto il pianeta (basta considerare, per esempio, la pratica occidentale di pagare da bere agli amici), il Potlatch \u00e8 l'esempio maggiormente conosciuto di questo fenomeno.\nOriginariamente il Potlatch serviva a celebrare eventi della vita della famiglia ospitante come la nascita di un figlio. Tuttavia l'influsso dei prodotti industriali come coperte e oggetti in rame ha causato un'inflazione nel numero di Potlatch nel XVIII e XIX secolo. Alcuni gruppi, come i Kwakiutl, usavano il Potlatch come arena di competizioni estremamente combattute. In molti casi i beni distribuiti venivano distrutti dopo essere stati ricevuti; il Potlatch, infatti, era un meccanismo attraverso il quale venivano sottratti al processo produttivo quei beni che, se vi fossero stati riammessi, avrebbero provocato un'alterazione del sistema e di conseguenza avrebbero introdotto un elemento di possibile disturbo della struttura stessa dei rapporti di potere.\nLa pratica del Potlatch \u00e8 stata resa illegale in Canada e negli Stati Uniti alla fine del XIX secolo, principalmente a causa della pressione dei missionari e degli agenti del governo che la consideravano \"un'abitudine pi\u00f9 che inutile\", sostenendo che fosse dispendiosa, improduttiva e contraria all\u2019etica del lavoro e ai valori delle societ\u00e0 americane e canadesi. Nonostante il divieto, la pratica del Potlatch ha continuato ad esistere illegalmente per anni. Molti Nativi americani hanno mandato petizioni al governo perch\u00e9 rimuovesse la legge contro un costume che essi non considerano peggiore del Natale, occasione in cui si fa festa con gli amici e ci si scambiano i doni. La legge per\u00f2 non \u00e8 mai stata abolita anche se nel XX secolo l'opposizione al divieto del Potlatch si \u00e8 notevolmente affievolita.\nOggi le cerimonie di Potlatch sono tornate ad essere una parte importante della vita della comunit\u00e0. Questi riti possono essere celebrati per diversi motivi, che dipendono dalle tradizioni della trib\u00f9 e da variazioni regionali. Molti Potlatch, se non la maggior parte, sono associati alla commemorazione di defunti, solitamente importanti personalit\u00e0 della comunit\u00e0. Altre ragioni possono essere l'innalzamento del totem, pagamenti per servizi resi, attivit\u00e0 politiche, celebrazioni comunitarie e riunioni della trib\u00f9. I regali attualmente consistono in denaro o cibo, ma possono comprendere coperte, vestiti, piatti, utensili per la casa, oggetti artistici o qualsiasi cosa abbia un valore evidente."}
{"id": "122839", "revid": "1048993", "url": "https://it.wikipedia.org/wiki?curid=122839", "title": "Associazione Sportiva Dilettantistica Cervia 1920", "text": "L'Associazione Sportiva Dilettantistica Cervia 1920, nota semplicemente come Cervia, \u00e8 una societ\u00e0 calcistica italiana con sede nell'omonima citt\u00e0 dell'Emilia-Romagna e attualmente militante nel girone E di Promozione (sesta divisione del campionato italiano).\nTra il 2004 ed il 2006 la societ\u00e0 \u00e8 salita alla ribalta nazionale per la partecipazione al reality-show \"Campioni, il sogno\", andato in onda sull'emittente Italia 1.\nStoria.\nFase pionieristica.\nIl Cervia non ha mai partecipato a nessun campionato professionistico della FIGC, rimanendo sempre nel panorama dilettantistico del calcio italiano. L'attivit\u00e0 nasce nel periodo in cui la citt\u00e0 viene riconosciuta \"Stazione termale\", iniziando a giocare in un'area in prossimit\u00e0 del vecchio lavatoio, negli anni 1930 la squadra si d\u00e0 un assetto maggiormente organizzato prendendo il nome di Societ\u00e0 Sportiva Cervia e si trasferisce in un campo presso il Lungomare (oggi Lungomare D'Annunzio). Facevano parte di quella squadra i portieri Mario Vicari e Nerio Marzelli, i terzini Juvarez Penso e Olindo Dallamora detto \"gamba ad s\u00e0rar\" (gambo di sedano), il centromediano Alfredo Collina, Pietro \"Pir\u00f2n\" Grassi (gi\u00e0 ciclista dilettante), Alberto Cortesi, Fernando Zoffoli, Sergio Fusconi, Giovanni \"Rino\" Cecchi, Erminio Bigotti.\nLa squadra, con questa fisionomia e gli innesti di Quarto Vicari, Boesio Casanova, Tolmino Medri e Germano Todoli, rappresent\u00f2 la societ\u00e0 sino al 1939 quando a Milano Marittima venne inaugurato lo Stadio dei Pini, impianto richiesto in maniera insistente da Augusto Piraccini, detto \"Besagnon\". L'epoca fascista e l'enfasi per l'esercizio fisico, rendeva le cronache delle partite come scontri epici, nonostante la preparazione, come ricorda \"Rino\" Cecchi, si limitasse a giri di campo e ginnastica, mentre in campo la squadra si schierava con il \"Metodo\", come in voga in quegli anni. I giocatori erano a tutti gli effetti dei veri \"dilettanti\": lavoratori di salina, impiegati, negozianti.\nSecondo dopoguerra.\nIl periodo bellico, oltre che a portare lutti e distruzioni, rallent\u00f2 la nascente industria turistica, ma non ferm\u00f2 mai del tutto l'attivit\u00e0 calcistica, fatta anche di situazioni estemporanee come quella del 22 agosto 1943 quando il Cervia sconfisse la rappresentativa dei militari della Germania nazista per 2-0, mentre nei primi giorni del 1944 pareggi\u00f2 con la rappresentativa militare della Repubblica Slovacca per 1-1.\nSubito dopo la fine delle ostilit\u00e0 e la liberazione, avvenuta a Cervia il 22 ottobre 1944, il calcio cerc\u00f2 di dare una mano alla ricerca della normalizzazione, nell'agosto 1945 si tenne nel vecchio Campo del Lungomare un trofeo calcistico dedicato ai Caduti cervesi, segu\u00ec di l\u00ec a poco una partita amichevole con il finita 2-0 per i ravennati. Nell'ottobre dello stesso anno venne ufficialmente ricostituita la squadra grazie soprattutto allo sforzo di Boesio Casanova (poi presidente), Mario Baldisserri, Domenico Fusaroli, Dino Penso e Bruno Masini: il 15 ottobre presso la sezione bolognese della FIGC, in piazza XX Settembre, nacque ufficialmente quella che venne denominata A.S. Cervia, che riprese a giocare al vecchio Campo del Lungomare, in attesa dei lavori di ripristino dello Stadio dei Pini, dove rimanevano di stanza le truppe polacche.\nLa prima stagione del dopoguerra 1945-1946, il Cervia venne inserito nel Campionato Regionale di Prima Divisione Girone B, assieme ad altre undici formazioni romagnole, la squadra cervese ottenne l'ottavo posto con 17 punti figli di sei vittorie, cinque pareggi e dieci sconfitte. L'anno successivo va decisamente meglio, quando raccoglie un terzo posto dietro Castrocarese e Perticara, mentre nella stagione 1947-1948 ottiene comunque un lusinghiero quarto posto. Dalle altalene degli anni successivi, si giunge ai primi anni 1950 che segnarono invece una temporanea sospensione dell'attivit\u00e0 dell'A.S. Cervia, che venne in toto sostituita dal C.R.A.L. Salina di Cervia, presieduto dall'ingegner Indini ed allenata dall'ex capitano della Nazionale di calcio della Polonia Noviski.\nApprodo in IV Serie.\nIl Cervia riprende l'attivit\u00e0 nella stagione 1953-1954 cogliendo un quarto posto nel campionato di Prima Divisione Girone A, l'anno successivo la squadra scende al settimo posto per poi risalire l'anno dopo al sesto: \u00e8 il preludio alla stagione 1956-1957 che porta il Cervia nel Campionato Nazionale Dilettanti con la vittoria in campionato a 42 punti, uno in pi\u00f9 della Pol. Moretti Cesenatico, grazie a 20 vittorie, 2 pareggi e 2 sole sconfitte. La salita della squadra \u00e8 figlia non solo delle capacit\u00e0 dei giocatori ma anche di una citt\u00e0 che vive il boom turistico e demografico, cavalcato da Todoli presidente e Masini vicepresidente, che portano il Cervia a giocare in due anni la IV Serie e poi la Serie D sino alla stagione 1971-72.\nDifatti, il Cervia nel 1957-1958, allenato da Biagini, inanella un'altra stagione di livello: da neopromossa vince il Girone A del CND con 36 punti e giunge in IV Serie. Fanno parte della squadra Zanini, Benvenuto, Vignoli, Proni, Sintoni, Ridolfi, Brighi, Coari, Proli, Guidazzi, Bertaccini, Bettancini, Bianchedi, Lelli.\nNella prima stagione in IV Serie il Cervia affronta squadre blasonate come e (battuto allo Stadio dei Pini 2-1) e si classifica al decimo posto finale con 13 vittorie, 8 pareggi e 13 sconfitte. Nella successiva Serie D 1959-1960 (nuova denominazione della IV Serie), il Cervia si batte ottimamente guidato da Libero Zattoni in panchina, ma \u00e8 sicuramente meno attrezzata di Cesena, Fano e Jesi, che giocano per la promozione; il quarto posto finale \u00e8 degno di nota, ottenuto con 13 vittorie, 11 pareggi e 10 sconfitte.\nInserito nel girone C della Serie D 1960-1961, il Cervia allenato da Modanesi giunge nono, ridimensionato nelle aspettative, ma gioca le sue partite ufficiali pi\u00f9 lontano da casa: Merano e Monfalcone, i 35 punti finali situano la squadra rivierasca a met\u00e0 classifica.\nA un passo dalla Serie C.\nLa Serie D 1961-1962 costringe di nuovo il Cervia a lunghe trasferte fino a Trento. La formazione ritrova il derby con il Moretti Cesenatico che batte i cervesi per 1-0 in casa e strappa il pareggio a Cervia, i giallobl\u00f9 hanno comunque la soddisfazione di battere il CRDA Monfalcone vincitore del girone, pur terminando al dodicesimo posto appena sopra la zona retrocessione, con 30 punti in 34 gare. I risultati fanno riflettere sul rischio di scivolare lentamente verso la categoria inferiore, cos\u00ec il Cervia riesce ad allestire una squadra efficace a partire dal centravanti Berti, tuttavia la Vis Pesaro domina il campionato vincendo per distacco proprio sul Cervia capitanato da Scarascia, che si fermer\u00e0 a 43 punti contro i 50 dei marchigiani. Il secondo posto \u00e8 il miglior risultato della storia del Cervia, frutto di 14 vittorie, 15 pareggi e 5 sconfitte. La squadra non risente del contraccolpo psicologico del secondo posto e nella Serie D 1963-1964 il Cervia, pur avendo molti occhi puntati addosso per il precedente ottimo campionato, ottiene comunque un buon quinto posto battendo anche la vincitrice del girone, il Carpi.\nBen diversa si presenta la Serie D 1964-1965: dopo un avvio con buoni risultati, i giallobl\u00f9 allenati da Arnaldo Pantani scivolano progressivamente verso le retrovie fino all'orlo del baratro, evitato solo grazie alla vittoria in un drammatico spareggio giocato ad Arezzo, dove il Cervia batte il Cattolica Calcio per 4-3 salvando la stagione. Nella Serie D 1965-1966 la presidenza della societ\u00e0 passa da Boesio Casanova a Germano Todoli, l'allenatore Pantani confermato ha a disposizione i fedeli Esposito, Zoffoli e Piretti, ed in porta il faentino Attilio Santarelli, e cos\u00ec giunge un soddisfacente settimo posto che il Cervia migliora nella stagione successiva dove domina il Citt\u00e0 di Castello che all'epoca contava su Silvano Ramaccioni come direttore sportivo. In quest'ultima stagione i giallobl\u00f9 rinnovati soprattutto nelle retrovie e con Fabbri in attacco si tolgono soddisfazioni come battere il di Sergio Brighenti grazie soprattutto alla seconda miglior difesa del torneo.\nLe due annate successive non regalano al Cervia sussulti particolari: un decimo e un tredicesimo posto sono l'effetto di un rinnovamento che non d\u00e0 i frutti nell'immediato, ma solo durante la Serie D 1969-1970, quando il Cervia guidato da Bazzocchi arriva terzo ad un punto dalla seconda piazza conquistata dal Forl\u00ec, mentre il girone \u00e8 vinto dalla Maceratese.\nRetrocessione e ridimensionamento.\nIl grande sforzo della stagione '69-'70 non ha seguito: il girone veneto-romagnolo-marchigiano lascia al Cervia solo un mesto dodicesimo posto che salva una stagione comunque molto sofferente. La stagione 1971-1972 \u00e8 l'ultima disputata dal Cervia in serie D e lo rimarr\u00e0 per pi\u00f9 di trent'anni: la squadra dopo un campionato affannoso giunge terzultima, ad un solo punto dalla zona spareggi, retrocedendo direttamente nella Promozione regionale. Si apre un periodo lungo dove il Cervia, capitanato dall'imprenditore cesenate Achille Giorgini, presidente dal 1975 al 1985, rimane tra le migliori forze regionali senza mai riuscire a tornare in Serie D. Dalla creazione dell'Eccellenza regionale sino alla promozione del 2005 ha partecipato a tutti i massimi tornei regionali, vedendo giocare tra le proprie fila ottimi giocatori quali Simone Confalone, poi capitano del Cesena.\nStagioni in Promozione.\nLa Promozione 1972-1973 trova un Cervia appena retrocesso che si scrolla di dosso la delusione per il salto indietro, tuttavia i 37 punti lo collocano solo al quarto posto nel girone vinto poi dal San Lazzaro nello spareggio di Ravenna. L'annata successiva \u00e8 quella che negli anni 1970 avvicina di pi\u00f9 i giallobl\u00f9 al sogno di tornare in quarta serie: il secondo posto finale dietro al Russi ad un solo punto nonostante il sonoro 4-1 rifilatogli in casa lascia un certo amaro in bocca, anche perch\u00e9 le successive stagioni saranno comunque lusinghiere (seconda a 4 punti nel 1974-1975, quarta nel 1975-1976, quinta nel 1976-1977, in queste due ultime stagioni guidata da Giancarlo Magrini) ma mai pi\u00f9 all'altezza di quella.\nNel 1977-1978 il Cervia inizia un triennio di risultati mediocri: ottava a diciotto punti dalla vetta, ottava nel girone da 14 nel 1978-1979, addirittura decima l'anno successivo, salvandosi direttamente per un solo punto su Sampierana e Gambettolese. Il settimo posto della stagione 1980-1981 sembra invertire la rotta sotto l'allenatore Lucchi, ma dopo il quarto posto della stagione successiva il Cervia torna nella mediocrit\u00e0 con il nono posto.\nCorradi e poi Chierici trainano la squadra a met\u00e0 anni ottanta: il Cervia giunge quarto con il primo e sesto con il secondo nella successiva stagione. Nel 1985-1986 il Cervia \u00e8 tra le quattro squadre penalizzate di 3 punti per l'alterazione del registro ammonizioni del Comitato Regionali, giunge all'ultimo posto utile per salvarsi. \u00c8 una sorta di tocco del fondo, perch\u00e9 poi il Cervia passa al settimo posto, per poi salire al quarto della stagione 1987-1988, quella che inizia con la mesta notizia della morte del \"Presidente\" per eccellenza, Todoli, avvenuta il 24 luglio. Corradini e Ciani poi portano il Cervia negli anni 1990 con un quinto ed un ottimo terzo posto a due punti dalla promossa Sampierana, inizia il quadriennio di presidenza di Romano Rosetti.\nIl periodo successivo fa affidamento sul coach Marino Baldazzi che dopo il quinto posto della stagione 1990-1991 riporta al terzo posto regionale i giallobl\u00f9, la gi\u00e0 buona prestazione viene addirittura migliorata l'anno successivo quando il Cervia si piazza secondo alle spalle del San Marino a una sola lunghezza di distacco. La stagione 1993-1994 vede ridimensionarsi le ambizioni cervesi, dato che i giallobl\u00f9 non vanno oltre la settima piazza in un campionato dominato dall'Imolese che in epoca di due punti per vittoria rifil\u00f2 nove lunghezze alla prima inseguitrice. Sesto posto nel 1994-1995, terzo dietro alla coppia Boca-Santarcangiolese l'anno successivo, solo nona una stagione dopo, quando \u00e8 nuovamente il San Marino a salire nei Dilettanti.\n\"Campioni, il sogno\".\nLa societ\u00e0 \u00e8 stata soggetto del reality show di Italia 1 \"Campioni, il sogno\", condotto da Ilaria D'Amico, grazie al quale ha girato per l'Italia affrontando varie compagini di Serie A in gare amichevoli e la Nazionale Piloti Formula 1, capitanata da Michael Schumacher; da queste amichevoli sono stati scelti gli undici finalisti della prima edizione contro le vecchie star del campionato italiano di Serie A. Nel 2006-2007, per la prima volta nella sua storia, la squadra romagnola ha partecipato alla Coppa Italia maggiore, affrontando nel primo turno l' e venendo sconfitta per 6-0.\nDopo il reality-show.\nTerminato il reality la squadra non ha avuto molta fortuna: la prima stagione senza telecamere \u00e8 coincisa col ritorno in Eccellenza, in seguito all'ultimo posto in classifica nel girone D della Serie D 2006-2007.\nNella stagione 2007-2008 milita nel campionato di Eccellenza Emilia-Romagna - Girone B. La squadra, pressoch\u00e9 smantellata, viene affidata a Marino Baldazzi, che porta il Cervia alla salvezza. L'anno successivo invece Baldazzi, che conferma il grosso della squadra, ottiene risultati migliori ottenendo il quinto posto finale.\nFine di un'era.\nIl Cervia 1920, che aveva partecipato a tutti i campionati di Eccellenza da quando era stata costituita la categoria, ad eccezione dei campionati di Serie D 2005-2006 e 2006-2007, si presenta ai nastri di partenza della stagione 2011-2012 con una squadra fortemente ringiovanita. Dopo un campionato altalenante giunge ad una sorta di spareggio all'ultima gara in trasferta con il Calcio Castel San Pietro Terme, i giallobl\u00f9 che possono contare su due risultati su tre, conducono sino a pochi minuti dal termine una gara che li porterebbe alla salvezza, quando i castellani ribaltano il risultato all'80' e si portano in vantaggio al 90' evitando la retrocessione diretta e costringendo il Cervia a scendere in Promozione. Al termine della stessa stagione viene formalizzata la scissione tra il settore calcio ed il settore calcio a 5 con la costituzione del Futsal Cesenatico che eredita dai giallobl\u00f9 il titolo per iscriversi al campionato regionale emiliano romagnolo di calcio a cinque di Serie C2.\nRosa attuale (2021-2022).\nAggiornata al 21 dicembre 2021"}
{"id": "122840", "revid": "56620", "url": "https://it.wikipedia.org/wiki?curid=122840", "title": "Paolo Troubetzkoy", "text": "Biografia.\nIl principe Paolo (anche Pawel, Paul) Troubetskoy II nacque in Italia, a Verbania-Intra da padre russo (il diplomatico principe Pierre Troubetzkoy) e madre statunitense, la pianista Ada Winans.\nStudi\u00f2 scultura con Ernesto Bazzaro e Giuseppe Grandi e pittura con Daniele Ranzoni, ma fu in buona parte autodidatta.\nPoliglotta, partecipe dell'aristocrazia internazionale della Belle \u00e9poque che seppe splendidamente ritrarre nelle sue sculture, Troubetzkoy lavor\u00f2 e risiedette in Russia (insegn\u00f2 all'Accademia Imperiale di Belle Arti di Mosca per nove anni, dal 1897 al 1906), Francia (a Parigi, dove studi\u00f2 a fondo l'opera di Rodin, e dove nel 1900 aveva vinto il Grand Prix), Inghilterra, Stati Uniti (prima a New York nel 1911 e poi, dal 1914, a Hollywood), oltre che in Italia (a Verbania-Pallanza esiste ancora la Villa Troubetzkoy, dove torn\u00f2 ad abitare nel 1932).\nMor\u00ec a Verbania-Pallanza nel 1938.\nAttivit\u00e0 come scultore.\nNobile di nascita e ricco, Troubetzkoy, pur dimostrandosi un abile impresario della propria arte, non si trov\u00f2 mai nella necessit\u00e0 di lavorare come scultore per vivere, n\u00e9 am\u00f2 mescolarsi ai movimenti artistici contemporanei. Ci\u00f2 fin\u00ec per nuocere alla sua fama tra i critici e i colleghi italiani, che ebbero buon gioco nel dargli l'etichetta, tuttora non dissipata, di \"ricco dilettante\".\nD'altro canto la sicurezza economica gli permise di sviluppare in assoluta indipendenza uno stile personalissimo, senza curarsi delle richieste dei galleristi, e tantomeno delle scuole artistiche del periodo, nelle quali \u00e8 oggi arduo riuscire ad inquadrarlo. \nIl suo stile scultoreo \u00e8 fatto di un nervoso \"impressionismo\", che ha origine nella sua vicinanza giovanile a personaggi della Scapigliatura come il suo maestro Francesco Filippini, a cui dedicher\u00e0 una scultura, a rapidi gesti di spatola su un gesso molto liquido, dal quale il ritratto \"prende forma\" nella parte del vertice contenente il volto, dove i gesti rallentano e i tratti emergono da una specie di foschia, dovuta alla scelta costante del \"non finito\" nella trattazione delle superfici.\nCultore di una scultura che privilegiava gli aspetti intimistici e quotidiani, a volte dai tratti un po' melanconici, Troubetzkoy ebbe difficolt\u00e0 a veder riconoscere in Italia le sue capacit\u00e0 dalla committenza pubblica. \nPer questo le sue opere di maggiori dimensioni o si trovano all'estero, o sono rimaste allo stato preparatorio di gessi.\nQuesti gessi oggi possono essere agevolmente ammirati perch\u00e9 da lui lasciati, alla sua morte, al Museo del Paesaggio di Verbania-Pallanza, che riserva un intero piano all'esposizione della Gipsoteca Troubetzkoy.\nRitrattista della Belle \u00e9poque.\nPer la sua nascita Troubetzkoy frequent\u00f2 la migliore societ\u00e0 del suo tempo e, fra i ritratti conservati nel Museo del Paesaggio (eseguiti in buona parte all'estero), appaiono committenti come il barone de Rotschild, il conte Robert de Montesquiou, George Bernard Shaw, Gabriele D'Annunzio, Lev Tolstoj, Arturo Toscanini, Enrico Caruso, personaggi dell'alta nobilt\u00e0 russa e della politica del tempo.\nAccanto ad essi troviamo ritratti di colleghi artisti (splendido il ritratto di Giovanni Segantini, del 1896, collocato dalla famiglia sulla sua tomba), di famigliari (sono numerosi i ritratti di bambini, o di padri e madri coi figli), e di animali, che am\u00f2 molto (era vegetariano) e che inser\u00ec con frequenza nei suoi ritratti.\nAlcune opere.\nMonumento ai Caduti (Verbania-Pallanza).\nUn esempio della poetica intimista di Troubetzkoy \u00e8 il \"Monumento ai Caduti\" di Verbania-Pallanza, in bronzo (1922), che opera una scelta nettamente anti-retorica del tutto insolita per il tempo.\nAnzich\u00e9 raffigurare un caduto in atteggiamento eroico o marziale, infatti, Troubetzkoy rappresenta una giovanissima e malinconica vedova, che sovrasta inginocchiata la lapide che elenca i nomi dei caduti, e con una mano lascia cadere alcuni petali di fiore sulla tomba che si immagina essere ai suoi piedi. In braccio, un bimbo troppo piccolo per rendersi conto della tragedia che l'ha colpito, si succhia il dito con innocenza.\nIl gruppo bronzeo \u00e8 collocato al livello degli occhi dei passanti e non sopra un alto piedistallo.\nVero monumento ai \"rimasti\" e alle loro difficolt\u00e0, pi\u00f9 che ai caduti, piacque molto proprio per questo ai compaesani, ma non era certo adatto a compiacere i gusti della retorica imperante nel primo dopoguerra.\nMonumento a Garibaldi (Museo del Paesaggio).\nI motivi della scarsa fortuna italiana di Troubetzkoy si comprendono meglio osservando il gesso a grandezza naturale di \"Garibaldi a cavallo\" (oggi al Museo del Paesaggio), creato per un concorso e rifiutato perch\u00e9 l'Eroe dei Due mondi \u00e8 rappresentato come un uomo esausto per le fatiche a cui si \u00e8 sottoposto, interamente coperto da un poncho che nasconde qualsiasi accenno ad armi o divise militari.\nTroubetzkoy ha creato l'opera senza preoccuparsi delle esigenze della committenza, alla ricerca del lato \"umano\" di Garibaldi, che viene in quest'opera liberato dalla retorica.\nMa in questo sforzo sfugge allo scultore l'aspetto celebrativo per cui nascevano opere come questa. Se ci\u00f2 pu\u00f2 avvicinare la sua arte al gusto dello spettatore del XXI secolo, che \u00e8 semmai infastidito dalla pompa degli altri monumenti coevi, al tempo stesso candidava Troubetzkoy al rifiuto da parte delle commissioni esaminatrici, che infatti gli preferirono altre proposte.\nMonumento ad Alessandro III (San Pietroburgo).\nMaggiore fortuna ebbe all'estero la produzione monumentale di Troubetzkoy. La pi\u00f9 nota delle sue opere di questo tipo \u00e8 la statua equestre dello zar Alessandro III a San Pietroburgo, nella quale per\u00f2 l'artista si lasci\u00f2 andare a un'impostazione \"eroica\" e magniloquente di solito assente nelle sue opere. Ci\u00f2 non imped\u00ec comunque che il monumento provocasse aspre polemiche. Malgrado l'opera ricevette il placet dello Zar Nicola essa, secondo l'autore ed il popolo che lo soprannomin\u00f2 \"ippopotamo\", rappresentava una critica all'impero: un cavaliere obeso opprime con il suo peso un cavallo recalcitrante; il cavaliere rappresenta l'aristocrazia ed il cavallo il popolo.\nL'opera fu inaugurata nel 1909 sulla Prospettiva Nevskij vicino al terminale della Moskovskij Vokzal. Nel 1937 la scultura fu spostata sul retro del Museo Nazionale Russo, ma non fu danneggiata, a testimonianza della stima di cui godeva in Russia l'arte di questo scultore.\nDopo la caduta dell'Urss il monumento \u00e8 stato spostato di fronte al Palazzo di Marmo, al livello del suolo.\nOpere di minori dimensioni.\nLa parte maggiore delle opere realizzate in Italia, se si eccettua il \"Monumento a Carlo Cadorna\" a Verbania-Pallanza (in marmo), sono ritratti privati di personalit\u00e0 artistiche e culturali dell'epoca, di medie dimensioni, o bronzetti di piccole dimensioni, pi\u00f9 adatte alla piccola committenza.\nIl pi\u00f9 famoso di questi ultimi (anche grazie a una vicenda di riproduzioni multiple non autorizzate, che nel dopoguerra ne ha moltiplicato gli esemplari in circolazione) \u00e8 la statuetta nuda, alta 35 centimetri, di Constance Stewart-Richardson intitolata \"La danza\" (il gesso originale \u00e8 esposto al Museo del Paesaggio).\nMonumento a Giacomo Puccini\nLa scultura fu realizzata negli anni Venti, e donata dal Teatro alla Scala al Comune di Viareggio, che decise di posizionarla sul Belvedere di Torre del Lago.\nEsposizioni.\nElenco dei musei ed enti che espongono opere dell'artista:"}
{"id": "122841", "revid": "124920831", "url": "https://it.wikipedia.org/wiki?curid=122841", "title": "Mario Mieli", "text": "\u00c8 considerato uno dei fondatori del movimento omosessuale italiano, nonch\u00e9 uno tra i massimi teorici del pensiero nell'attivismo omosessuale italiano. Legato al marxismo rivoluzionario, \u00e8 noto soprattutto come eponimo del Circolo di cultura omosessuale Mario Mieli e per il suo saggio \"Elementi di critica omosessuale\" pubblicato nella sua prima edizione da Einaudi nel 1977.\nBiografia.\nMario Mieli nacque a Milano nel 1952, penultimo dei sette figli di Walter Mieli e di Liderica Salina. Il padre, ebreo e originario di Alessandria d'Egitto, viveva a Milano dalla met\u00e0 degli anni venti e aveva fondato con successo un'azienda di filati, divenuta in seguito una delle pi\u00f9 importanti nella torcitura e nella lavorazione della seta. La madre, milanese, era insegnante di lingue.\nSposati dal 1936, durante la seconda guerra mondiale i coniugi Mieli erano sfollati a Lora, frazione di Como. Mario crebbe in questa cittadina, pur mantenendo forti legami con Milano dove il padre continuava a lavorare e a risiedere.\nIl giovane Mario si stabil\u00ec definitivamente nel capoluogo lombardo quando si iscrisse al liceo classico Giuseppe Parini, raggiunto due anni dopo dalla sorella minore Paola, alla quale fu sempre molto legato. Gi\u00e0 in questi anni diede dimostrazione della sua viva intelligenza e dichiar\u00f2 la propria omosessualit\u00e0. Secondo quanto testimoniato dal compagno Milo De Angelis, nel 1969 fond\u00f2 un circolo di poesia che divenne anche un luogo di incontro per omosessuali. Fu pienamente coinvolto nella contestazione ed evoc\u00f2 questo periodo nel suo romanzo autobiografico \"Il risveglio dei faraoni.\"\nA causa della sua miopia fu esonerato dal servizio militare e nel 1971, alla fine del liceo, si trasfer\u00ec a Londra per perfezionare l'inglese, come gi\u00e0 avevano fatto altri suoi familiari. Qui frequent\u00f2 il \"Gay Liberation Front\" venendo a contatto con l'attivismo omosessuale nella sua fase pi\u00f9 intensa, subito dopo i moti di Stonewall. Tornato in Italia nel 1971, a soli 19 anni fu, insieme ad Angelo Pezzana, tra i soci fondatori del celebre \"Fuori!\" a Torino, prima associazione italiana del movimento di liberazione omosessuale italiano. \nConvinto assertore di una rivoluzione gay in chiave marxista, nel 1974 si allontan\u00f2 dal \"Fuori!\" insieme a tutta la cellula milanese dell'associazione quando questa si leg\u00f2 al Partito Radicale.\nNello stesso anno fond\u00f2 a Milano i \"Collettivi Omosessuali Milanesi\" e nel 1976 i \"Collettivi\" parteciparono al Festival del proletariato giovanile di Parco Lambro, dove Mieli lanci\u00f2 dal palco lo slogan \"Lotta dura, Contronatura!\". Si laure\u00f2 in filosofia morale con una tesi poi pubblicata da Einaudi nel 1977 col titolo di \"Elementi di critica omosessuale\", che divenne un fondamento delle teorie di genere. Il libro sarebbe stato tradotto in inglese (\"Homosexuality and liberation: elements of a gay critique\", 1980) e in spagnolo (\"Elementos de cr\u00edtica homosexual\", 1979). \"Elementi\" fu uno dei testi base dei collettivi autonomi gay.\nMario Mieli fu uno dei primi a contestare apertamente le categorie di genere vestendosi quasi sempre con abiti femminili. Nel frattempo si dedicava al teatro, destando scandalo nella mentalit\u00e0 dell'epoca con opere come lo spettacolo \"La Traviata Norma. Ovvero: Vaffanculo... ebbene s\u00ec!\" (1976). Dava volutamente scandalo anche per il modo in cui si presentava, utilizz\u00f2 anche immagini e ruoli per portare avanti la propria battaglia dei diritti individuali inalienabili. Nel corso della sua esistenza, cerc\u00f2 di superare i limiti, fece uso di droghe e si dette a pratiche sempre pi\u00f9 estreme, inclusa la coprofagia.\nNel 1974, durante un viaggio a Londra, Mieli, vicino gi\u00e0 all'antipsichiatria, inizi\u00f2 a interessarsi di psicoanalisi; in dicembre fu nuovamente arrestato, quando, seminudo e in preda a una crisi psichica, fu fermato nell'aeroporto di Heathrow, in cerca di un poliziotto con cui avere un rapporto sessuale. Prima venne incarcerato, poi messo nella sezione psichiatrica del Marlborough Day hospital, assistito dai familiari venuti dall'Italia in attesa del processo. \nVenne ricondotto a Milano, dopo la condanna a pagare una multa, e ricoverato in una clinica psichiatrica per un mese. Una volta dimesso, su consiglio del suo psicoanalista Giovanni Carlo Zapparoli, i genitori gli diedero un appartamento autonomo. L'anno seguente viaggi\u00f2 ad Amsterdam e di nuovo a Londra e si laure\u00f2 con lode in filosofia. Poco dopo lasci\u00f2 l'appartamento che gli avevano trovato e interruppe la terapia psichiatrica.\nAl V congresso del \"Fuori!\", che sanc\u00ec la sua rottura col movimento e con Angelo Pezzana, Mieli prese la parola, si dichiar\u00f2 transessuale e parl\u00f2 della sua esperienza di malattia mentale (\"\u00absono stato definito uno schizofrenico paranoide, sono stato in ospedale, in manicomio per questo motivo\u00bb\") e di omosessualit\u00e0. Dopo questo periodo si dedic\u00f2 alla stesura degli \"Elementi di critica omosessuale\".\nNegli ultimi anni di vita si dedic\u00f2 all'esoterismo e all'alchimia, abbastanza isolato dal resto del movimento omosessuale, e lavorando al romanzo \"Il risveglio dei faraoni\", pubblicato postumo nel 1994.\nLa morte.\nMor\u00ec suicida nel 1983 all'et\u00e0 di 30 anni; fu ritrovato con la testa nel forno della sua abitazione di Milano, intossicato dal gas.\nAffetto da un lungo periodo da depressione, tra i possibili motivi del suo gesto estremo fu l'ostruzionismo che il padre, influente industriale milanese, aveva fatto per impedire la pubblicazione della sua ultima opera, \"Il risveglio dei faraoni\", ritenendolo troppo autobiografico e lesivo dell'onore famigliare.\nIl pensiero.\nIl transessualismo universale.\nIl pensiero di Mario Mieli consiste nel ritenere che \"ogni persona \u00e8 potenzialmente transessuale\" se non fosse condizionata, fin dall'infanzia, da un certo tipo di societ\u00e0 che, attraverso quella che Mieli chiamava \"educastrazione\", costringe a considerare l'eterosessualit\u00e0 come \"normalit\u00e0\" e tutto il resto come perversione. Per \"transessualit\u00e0\" Mieli non intende quello che si intende oggi nella comune accezione del termine, ma l'innata tendenza \"polimorfa e \"perversa\"\" dell'uomo, caratterizzata da una \"pluralit\u00e0 delle tendenze dell'Eros\" e da \"l'ermafroditismo originario e profondo di ogni individuo.\"\nLa liberazione omosessuale in chiave marxista.\nMieli fu tra i primi studiosi ed attivisti del Movimento di Liberazione Omosessuale Italiano, accanto a Ferruccio Castellano, Massimo Consoli, Elio Modugno e Angelo Pezzana. Tutti partivano dalla certezza che la \"liberazione dall'ancestrale omofobia\" dovesse fondarsi sulla consapevolezza della propria identit\u00e0, censurata fin dalla nascita dalla cultura dominante, da loro ritenuta antropologicamente sessuofoba e pervicacemente omofoba.\nDa queste basi partivano per abbattere la discriminazione plurisecolare nei confronti di chi non si identificava nella sessualit\u00e0 assiomaticamente definita come naturale e normale. Mieli abbracci\u00f2 immediatamente il marxismo, cercando di rimodularlo sulle istanze della lotta di liberazione ed emancipazione omosessuale e ritenendo la societ\u00e0 capitalistica intrinsecamente omofoba.\nRilettura della psicoanalisi.\nNegli \"Elementi di critica omosessuale\", Mieli volle rielaborare alcuni degli spunti teorici della teoria della sessualit\u00e0 di Freud, attraverso la lettura che, tra gli anni cinquanta e sessanta, ne aveva fatto Herbert Marcuse. Marcuse, infatti, in opere come \"Eros e civilt\u00e0\" (1955) e \"L'uomo a una dimensione\" (1964), aveva voluto fondere marxismo e psicanalisi. Fu proprio Freud, infatti, a sostenere che l'orientamento sessuale poteva prendere qualsiasi \"direzione\", riconducendo \"eterosessualit\u00e0\" e \"omosessualit\u00e0\" a semplici varianti della sessualit\u00e0 umana in senso lato. Una non escluderebbe l'altra, e anzi, in potenza, tutti saremmo pluri-sessuali, \"polimorfi\" o, pi\u00f9 semplicemente, bi-sessuali.\nIn base a questa riflessione, Mieli riteneva che si dovesse denunciare come assurda e inconsistente l'opposizione ideologica \"eterosessuale\" \"vs\" \"omosessuale\", essendo viziato il principio stesso di \"mono-sessualit\u00e0\". A questa prospettiva unilaterale, che riteneva incapace di cogliere la natura ambivalente e dinamica della dimensione sessuale, Mieli ha preferito opporre un principio di eros libero, molteplice e polimorfo. Per Mieli era tragicamente ridicola \u00abla stragrande maggioranza delle persone, nelle loro divise mostruose da maschio o da \"donna\" [...]. Se il travestito appare ridicolo a chi lo incontra, tristemente ridicolissima \u00e8 per il travestito la nudit\u00e0 di chi gli rida in faccia\u00bb.\nTim Dean, psicoanalista dell'Universit\u00e0 di Buffalo, che redasse l'appendice dell'edizione Feltrinelli di \"Elementi di critica omosessuale\", affermava: \u00abNel processo politico di ristrutturazione della societ\u00e0 (...) Mieli non esita a includere nel suo elenco di esperienze redentive la pedofilia, la necrofilia e la coprofagia\u00bb e \u00abridefinisce drasticamente il comunismo descrivendolo come riscoperta dei corpi (...) In questa comunicazione alla Bataille di forme materiali, la corporeit\u00e0 umana entra liberamente in relazioni egualitarie multiple con tutti gli esseri della terra, inclusi \"i bambini e i nuovi arrivati di ogni tipo, corpi defunti, animali, piante, cose\" annullando \"democraticamente\" ogni differenza non solo tra gli esseri umani ma anche tra le specie\u00bb.\nA questa rivoluzione sociale sono di ostacolo determinati elementi, ritenuti da Mieli come \u00abpregiudizi di certa canaglia reazionaria\u00bb che, trasmessi con l'educazione, hanno la colpa di \u00abtrasformare troppo precocemente il bambino in adulto eterosessuale\u00bb.\nIl tema della pedofilia.\nDa provocatore dei \"benpensanti\", quale \u00e8 stato tutta la breve vita, Mieli si spinse provocatoriamente fino all'apologia della pedofilia, riferendosi ad alcune considerazioni di Sigmund Freud all'epoca ancora al centro degli studi psicologici, in particolare quelle relative al complesso di Edipo. Per comprendere dovutamente queste affermazioni bisogna considerarle nel contesto dell'epoca inserendole in un dibattito molto accesso riguardante l'educazione sessuale dei minori ritenuti privi di una propria sessualit\u00e0 dalla vecchia pedagogia nonch\u00e9 in un'epoca in cui l'omosessualit\u00e0 era vista ancora come malattia mentale paragonabile alla pedofilia, I bambini, secondo il pensiero di Mieli, potevano \"liberarsi\" dai pregiudizi sociali e trovare la realizzazione della loro \"perversit\u00e0 poliforme\" grazie ad adulti consapevoli di quanto sopra asserito: \nNella nota 88 si legge: \nIl tema dell'alterazione psichica, della follia.\nMieli faceva uso di sostanze stupefacenti, attraverso le quali mirava a superare lo stato di normalit\u00e0 in cui riteneva le persone intrappolate. Riteneva che nevrosi, follia, paranoia, delirio e, soprattutto, la schizofrenia, al pari dell'omosessualit\u00e0 fossero caratteristiche latenti in tutti gli esseri umani e, con riferimento a Jung, che tali condizioni permettessero \u00abla (ri)scoperta di quella parte di noi che Jung definirebbe \u201cAnima\u201d oppure \u201cAnimus\u201d\u00bb. In riferimento all'omosessualit\u00e0, Mieli considerava che potesse essere una porta verso il lato inesplorato della personalit\u00e0, in analogia con la follia: \u00abLa paura dell\u2019omosessualit\u00e0 che distingue l\u2019homo normalis \u00e8 anche terrore della \u201cfollia\u201d (terrore di se stesso, del proprio profondo). Cos\u00ec, la liberazione omosessuale si pone davvero come ponte verso una dimensione decisamente altra: i francesi, che chiamano folles le checche, non esagerano\u00bb.\nOmaggi.\nA lui \u00e8 intitolato il Circolo di cultura omosessuale Mario Mieli sorto a Roma nello stesso anno della morte."}
{"id": "122844", "revid": "125952658", "url": "https://it.wikipedia.org/wiki?curid=122844", "title": "Nuovo PSI", "text": "Il Nuovo PSI (NPSI) \u00e8 un partito politico italiano nato il 19 gennaio 2001 come Partito Socialista - Nuovo PSI (PS-NPSI) dalla confluenza di due distinti soggetti dell'area riformista:\nLegato alla figura di Bettino Craxi, ne rivendica orgogliosamente i risultati conseguiti alla guida del Paese quando egli aveva governato formazioni sia di centro-destra che di centro-sinistra. In ragione di ci\u00f2, non si colloca n\u00e9 nel centro-sinistra, n\u00e9 nel centro-destra.\nStoria.\nIl debutto nelle istituzioni e i primi riconoscimenti.\nDopo la realizzazione di un manifesto programmatico, durante il congresso costitutivo al Palavobis di Milano fu ufficializzata la partecipazione alla coalizione della Casa delle Libert\u00e0.\nLa vittoria alle elezioni politiche del 2001 consent\u00ec la nascita del Governo Berlusconi II, dove Caldoro assunse l'incarico di Sottosegretario di Stato al Ministero dell'istruzione, dell'universit\u00e0 e della ricerca.\nNella quota proporzionale della Camera dei deputati, i voti raccolti furono 350\u00a0000, pari all'1%, dunque lontano dalla soglia di sbarramento del 4%. Nella quota maggioritaria, nei collegi uninominali della Camera furono eletti Bobo Craxi, Vincenzo Milioto (nella circoscrizione Sicilia 1) e Chiara Moroni (nella circoscrizione Lombardia 2); al Senato fu eletto Francesco Crin\u00f2 (in Calabria).\nQuest'ultima, figlia del parlamentare Sergio, nel corso della XV legislatura fu sovente vittima di attacchi verbali da parte di esponenti della Lega Nord.\nIl secondo congresso nazionale, celebrato nei mesi successivi, fu alquanto partecipato e prevede la presenza di esponenti di altre formazioni; Carlo Azeglio Ciampi e Francesco Cossiga inviarono i loro saluti.\nIl terzo congresso nazionale del 2003 si concluse inoltre con la riconferma alla segreteria di Gianni De Michelis, l'ingresso del noto sindacalista Agostino Marianetti e dell'ex presidente delle Ferrovie dello Stato Lorenzo Necci.\nI tentativi di unit\u00e0 e la rinnovata rappresentanza al Governo.\nIl gruppo dirigente tent\u00f2 inoltre di ricomporre il quadro delle formazioni socialiste promuovendo una lista unitaria per le europee del 2004, al fine di \"recuperare la storia comune e misurarsi come forza politica\".\nI Socialisti Democratici Italiani preferirono partecipare alla lista Uniti nell'Ulivo.\nIl cartello promosso con la collaborazione di Claudio Signorile, Socialisti Uniti per l'Europa, raccolse il 2% e fu decisivo per l'elezione di due candidati.\nEntrambi presero parte al Gruppo dei Non iscritti del Parlamento europeo.\nIn quello stesso periodo venne avviato un dialogo con il Partito Liberale Italiano di Stefano De Luca e il Partito Repubblicano Italiano di Francesco Nucara.\nAlle elezioni regionali del 2005 il dato globale dello 0,9% includeva il sorprendente 5,4% della Calabria. L'artefice di questo exploit fu Saverio Zavettieri. \nIn Sardegna il Nuovo PSI era rappresentato dal presidente Raffaele Farigu, gi\u00e0 deputato nazionale del PSI per due legislature. Venne eletto in consiglio regionale nel 2006 con Autonomia di Sardegna Socialista equivalente al Nuovo PSI Sardo.\nNel successivo nuovo esecutivo Caldoro venne \"promosso\" Ministro per l'attuazione del programma di governo, Giovanni Ricevuto era Viceministro all'Istruzione, universit\u00e0 e ricerca e Mauro Del Bue Sottosegretario di stato al Ministero delle infrastrutture e dei trasporti.\nQuarto congresso nazionale.\nDopo le decisioni assunte dal Consiglio nazionale il congresso straordinario d'autunno di Roma si svolse in un clima infuocato, dal momento che la discussione riguardante due mozioni contrapposte sfoci\u00f2 inaspettatamente in una rissa.\nLa prima puntava alla rielezione del segretario uscente e sottolineava come la doverosa ricerca dell'unit\u00e0 socialista (favorita da un ritrovato dialogo con Enrico Boselli) non debba comportare rotture traumatiche nel rapporto con Silvio Berlusconi; la seconda proponeva Craxi alla segreteria.\nQuest'ultimo approfitt\u00f2 dell'abbandono improvviso dei suoi sfidanti e si proclam\u00f2 vincitore.\nAl termine di un complicato iter giudiziario, caratterizzato da due diverse sentenze, il 26 gennaio 2006 il Tribunale Civile di Roma sentenzi\u00f2 l'irregolarit\u00e0 della procedura dei lavori.\nDe Michelis fu dunque \"l'unico titolare legale del nome e del simbolo del partito\".\nLa rottura a questo punto fu inevitabile: Il 7 febbraio nacque la nuova aggregazione de I Socialisti.\nIn occasione delle elezioni politiche del 2006 registrarono un accordo con la Democrazia Cristiana per le Autonomie di Gianfranco Rotondi. La lista ottenne voti alla Camera (0,7%) e voti al Senato (0,6%).\nLe norme previste dalla legge elettorale, che premiavano le liste maggiormente votate al di sotto della clausola di sbarramento del 2%, facilitarono l'approdo a Montecitorio di quattro esponenti.\nCostoro iniziarono a contestare il Governo Prodi II per la sua condotta sui temi economici, in particolare per quanto concerne la Legge finanziaria del 2007.\nLa separazione tra Partito Socialista e Nuovo PSI.\nDopo una travagliata assemblea nazionale tenutasi il 1\u00ba aprile 2007, De Michelis, convinto dalla presentazione di un ricorso da parte di alcuni membri dell'esecutivo in merito ad un'illegittima fissazione del termine per la presentazione delle mozioni, riconvoc\u00f2 il Consiglio Nazionale e inizia le pratiche per un nuovo Congresso.\nQuesto periodo era caratterizzato soprattutto dalla possibilit\u00e0 di partecipare al progetto unitario della Costituente Socialista promossa dai Socialisti Democratici Italiani, alla quale guardava con interesse l'ala sinistra del partito guidata da Gianni De Michelis e Mauro Del Bue, mentre l'ala guidata dall'allora coordinatore Stefano Caldoro e da Lucio Barani si era dimostrata contraria, in quanto intenzionata a portare avanti l'alleanza con la Casa delle Libert\u00e0. In quell'anno si tennero perci\u00f2 due congressi contrapposti, con reciproche accuse di illegittimit\u00e0: nel congresso del 23 e 24 giugno l'ala destra del partito elesse Stefano Caldoro segretario del partito, mentre nel congresso del 7-8 luglio l'ala sinistra elesse Del Bue segretario e De Michelis presidente.\nLa disputa fra le due anime venne risolta con una scrittura privata del 23 giugno 2007, in cui le parti presero atto dell'inconciliabilit\u00e0 delle loro posizioni politiche e concordarono la spartizione del nome, \"Nuovo PSI\" all'ala destra guidata da Caldoro e Barani e \"Partito Socialista\" all'ala sinistra guidata da Del Bue e De Michelis.\nL'area del Nuovo PSI facente riferimento a Del Bue e De Michelis partecip\u00f2 ad ottobre 2007 alla fondazione del Partito Socialista, mentre il NPSI di Caldoro avrebbe successivamente aderito a Il Popolo della Libert\u00e0.\nL'intesa con Il Popolo della Libert\u00e0 e i cambi al vertice.\nL'annuncio di Silvio Berlusconi riguardante la nascita del nuovo soggetto unitario protagonista alle consultazioni legislative, che si conclusero con un netto successo della alleanza di centro-destra, indusse i componenti della direzione nazionale a stipulare un patto federativo.\nSi decise quindi di proseguire un percorso autonomo locale, al fine di continuare a misurarsi sul territorio.\nAlle consultazioni regionali del 2010 il simbolo comparve innanzitutto in Piemonte e Liguria, senza ottenere seggi.\nBen diverso il risultato della Campania, dove Caldoro divenne il nuovo \"Governatore\" e la lista conquist\u00f2 il 5,8% e 3 consiglieri; il quarto fu un autorevole esponente del Movimento per le Autonomie.\nTale risultato si verific\u00f2 anche in Calabria.\nA giugno 2011, appena dopo la partecipazione allo schieramento riconducibile a Letizia Moratti, Lucio Barani, ex sindaco di Aulla, divent\u00f2 il nuovo Segretario.\nQuesti conquister\u00e0 un seggio in Senato alle politiche 2013.\nI vari appuntamenti elettorali.\nPer quanto concerne le Elezioni amministrative italiane del 2014 a Bari si registrarono dei consensi pari all'1,13%.\nA San Severo, in provincia di Foggia, invece, l'1%; ad Ariano Irpino, dinamico centro in provincia di Avellino, ci furono due eletti. Il loro apporto in termini di consensi personali fu addirittura determinante per la riconferma del sindaco Domenico Gambacorta.\nLe elezioni europee del 2014 costituirono invece un'occasione per appoggiare alcuni esponenti di Forza Italia.\nA tal proposito la ricandidatura di Lara Comi nella circoscrizione Italia nord-occidentale and\u00f2 a buon fine con 83.856 preferenze; allo stesso modo Aldo Patriciello ottenne la rielezione nella circoscrizione Italia meridionale, mentre Alessandro Battilocchio conquist\u00f2 18.026 preferenze.\nAlle successive consultazioni regionali liguri il segretario regionale Giuseppe Vittorio Piccini e il segretario della Provincia della Spezia Enrico Ghizolfi si presentarono con Forza Italia.\nPer quanto riguarda le elezioni campane un suo esponente, Massimo Grimaldi, port\u00f2 a casa 10.386 preferenze, avendo guidato con successo la lista \"Caldoro Presidente\", premiata nella circoscrizione di Caserta con un sorprendente 9%. Sempre in ambito locale la miglior performance riguard\u00f2 Eboli, in Provincia di Salerno.\nQui a prevalere fu Massimo Cariello, con la lista che conquist\u00f2 addirittura il 10% e quattro seggi.\nIl 18 aprile il Consiglio Nazionale discusse della riorganizzazione sulla base delle Macro-Regioni e della riapertura del Tesseramento.\nAlla luce delle numerose polemiche suscitate dalla sua adesione al gruppo Alleanza Liberalpopolare-Autonomie, guidato da Denis Verdini, il 5 agosto 2015 Barani decise di dimettersi.\nIn seguito l'avvocato Antonio Fasolino, che nelle precedenti consultazioni (circoscrizione di Salerno) aveva ottenuto 11.206 preferenze, divent\u00f2 il nuovo coordinatore nazionale. Fra i suoi primi atti vi fu il lancio della \"doppia tessera\".\nAd affiancarlo saranno Guido Marone e il gi\u00e0 citato Battilocchio, che in tal modo ufficializz\u00f2 il suo ritorno.\nAlle elezioni amministrative del 2016 si concretizz\u00f2 l'intenzione di aprirsi alla societ\u00e0 civile.\nA Bolzano il partito contribu\u00ec al risultato della lista unitaria \"Alleanza per Bolzano\", promossa da Giorgio Holzmann, ex deputato del PdL, comprendente anche i Conservatori e Riformisti, Fratelli d'Italia, rappresentanti del Popolo della Famiglia e dalla lista civica di Giovanni Benussi..\nA Milano il simbolo non venne presentato; ci\u00f2 nonostante la locale federazione contribu\u00ec all'elezione in Consiglio di Silvia Sardone, che consegu\u00ec 2319 preferenze.\nLa nuova fase.\nLa riorganizzazione interna prosegu\u00ec con nuovi assetti per quanto riguarda le federazioni regionali e provinciali, il tesseramento e gli adempimenti per il congresso nazionale del 2017.\nLa necessit\u00e0 di un maggiore impegno trov\u00f2 spazio anche in Sicilia dove, domenica 11 settembre a Milazzo, il segretario Vincenzo Antonuccio organizz\u00f2 un incontro pubblico.\nLa discussione riguardava un articolato programma riguardante sia temi di interesse nazionale, come le possibili modifiche alla legge elettorale italiana del 2015, sia le strategie di medio e lungo periodo in un'ottica di sviluppo e rilancio di settori quali economia, turismo e utilizzo dei fondi europei.\nFu inoltre rimarcata la volont\u00e0 di prendere parte alle elezioni regionali, inizialmente con l'Unione di Centro, in un secondo momento partecipando alla lista \"Popolari e Autonomisti\".\nEmerse infine un certo interesse per le iniziative di Stefano Parisi, caratterizzate anche dal \"No\" alla Riforma costituzionale Renzi-Boschi.\nL'8 aprile 2017 si svolse il VI Congresso Nazionale. Esso conferm\u00f2 la linea culturale e programmatica fin l\u00ec intrapresa, nonch\u00e9 il successivo percorso da intraprendere.\nAlle elezioni politiche del 2018, venne eletto alla Camera nel collegio uninominale di Civitavecchia Alessandro Battilocchio in quota Forza Italia e con il sostegno della coalizione di centro destra.\nNel 2019 Lucio Barani fu nuovamente nominato segretario del partito, dopo esserlo gi\u00e0 stato dal 2011 al 2015.\nIn vista delle elezioni regionali del settembre 2020 in Puglia si presenta insieme all\u2019UDC in appoggio a Raffaele Fitto, in Campania presenta i propri candidati nella lista \"Caldoro Presidente - UDC\" in appoggio alla candidatura del proprio leader nazionale Stefano Caldoro mentre in Liguria e Toscana appoggia candidati di Forza Italia cos\u00ec come gi\u00e0 successo l\u2019anno prima alle comunali di Firenze.\nIdeologia.\nI suoi valori sono riconducibili al socialismo liberale teorizzato da Carlo Rosselli, nonch\u00e9 a quelli propugnati dalla \"corrente autonomista\" che ha visto in Pietro Nenni e nello stesso Craxi i massimi esponenti.\nGli altri precursori ideali sono Filippo Turati, Giacomo Matteotti, Sandro Pertini, Giuseppe Saragat e Giacomo Mancini.\nOrgano ufficiale.\n\"Socialista Lab\", fondato nel 2004, ha rappresentato una voce autorevole, iniziando le proprie pubblicazioni il 21 gennaio 2005. Nel 2007, a seguito della scissione, la sua direzione \u00e8 stata assunta da Stefano Caldoro.\nNel 2014 il giornale viene sostituito da \"\u00c8 ora! Bisogni e meriti\", disponibile nella sola versione on line, diretto da Gianfranco Polillo."}
{"id": "122848", "revid": "599013", "url": "https://it.wikipedia.org/wiki?curid=122848", "title": "Elettro", "text": "L'elettro \u00e8 una lega naturale d'oro e argento (l'argento \u00e8 almeno il 20%) che pu\u00f2 essere ottenuta artificialmente ma che si rinviene anche in natura specialmente in Asia Minore.\nStoria.\nAnticamente era abbondante nell'Egeo e in alcune zone della Grecia continentale ma nel tempo si \u00e8 quasi completamente esaurito. Vista la sua ampia disponibilit\u00e0, fu uno dei primi materiali utilizzati per il conio di monete nel Mediterraneo orientale.\nL'elettro era inoltre utilizzato per la produzione di stoviglie in quanto si riteneva che avesse la propriet\u00e0 di eliminare i veleni da tutto ci\u00f2 con cui veniva in contatto.\nInoltre veniva anche lucidato e usato per fare degli specchi.\nL'utilizzo dell'elettro fu abbandonato a causa di una continua svalutazione delle corrispondenti monete d'oro, il cui valore veniva ridotto abbassandone il titolo mediante l'alligazione con l'argento. L'uso dell'elettro cess\u00f2 completamente agli inizi del XVI secolo quando in Europa afflu\u00ec l'oro americano.\nIl nome deriva dal colore ambrato, simile a quello dell'ambra (in greco antico \u1f24\u03bb\u03b5\u03ba\u03c4\u03c1\u03bf\u03bd, \"\u00e8lektron\")."}
{"id": "122854", "revid": "125699011", "url": "https://it.wikipedia.org/wiki?curid=122854", "title": "Tatarstan", "text": "La Repubblica del Tatarstan (o del Tataristan) o Tataria (in russo: \u0420\u0435\u0441\u043f\u0443\u0301\u0431\u043b\u0438\u043a\u0430 \u0422\u0430\u0442\u0430\u0440\u0441\u0442\u0430\u0301\u043d, \"Resp\u00fablika Tatarst\u00e1n\", oppure \u0422\u0430\u0442\u0430\u0301\u0440\u0438\u044f, \"Tat\u00e1rija\"; in tataro \u0422\u0430\u0442\u0430\u0440\u0441\u0442\u0430\u043d \u0420\u0435\u0441\u043f\u0443\u0431\u043b\u0438\u043a\u0430\u0441\u044b, \"Tatarstan Respublikasy\"), \u00e8 una repubblica della Federazione Russa, con capitale Kazan'.\nEtimologia.\nIl nome \"Tatarstan\" deriva da \"Tatar\" unito alla parola persiana \"stan\", un suffisso comune a molte nazioni dell'Asia centrale, che significa 'luogo, terra di...'; in questo caso, il significato \u00e8 'Terra dei Tatari'. Altre varianti del nome della repubblica sono il russo \"Tataria\", il precedente nome ufficiale, e il turco \"Tataristan\".\nUn'altra versione del nome, non ufficiale, \u00e8 \"Tatarstan C\u00f6mh\u00fcri\u00e4te\" (\u0422\u0430\u0442\u0430\u0440\u0441\u0442\u0430\u043d \u0496\u04e9\u043c\u04bb\u04af\u0440\u0438\u044f\u0442\u0435), dove \"c\u00f6mh\u00fcri\u00e4t\" ha, in tataro, il significato di repubblica. Alcuni chiedono il ripristino dell'antica denominazione \"Bulgaristan\".\nGeografia fisica.\nQuesta repubblica \u00e8 situata al centro della pianura dell'Europa orientale, circa 800 km a est di Mosca. I confini naturali sono i fiumi Volga e Kama, un suo affluente, e i monti Urali a est. La superficie \u00e8 di circa 68000 km\u00b2: i confini (tutti interni alla Russia) sono\nL'altitudine massima raggiunta dal territorio tataro \u00e8 di 343 metri, mentre le distanze massime tra i punti estremi dello stato sono 290 chilometri da nord a sud e 460\u00a0km da est a ovest.\nIl fuso orario \u00e8 quello della zona di Mosca, quindi +0300 rispetto al tempo medio del meridiano di Greenwich nel periodo invernale e +0400 nella stagione estiva.\nI maggiori fiumi sono, almeno in parte, navigabili: fra i maggiori sono la Belaja, i gi\u00e0 citati Kama e Volga, la Vjatka e l'Ik.\nPer quel che riguarda i laghi, si limitano a due grandi serbatoi e un sistema di laghi, il Qaban.\nCome in molti dei territori russi, grandi sono le ricchezze del sottosuolo: vi si trovano petrolio (stimato in pi\u00f9 di un miliardo di tonnellate), gas naturale, scagliola e altro.\nLe temperature medie nel mese di gennaio si aggirano sui -16\u00a0\u00b0C, mentre nel mese di luglio sono di circa +19\u00a0\u00b0C, con precipitazioni medie annuali fino ai 500 mm.\nPopolazione.\nIl Tataristan \u00e8 abitato da circa 70 etnie: i gruppi maggiori sono appunto i tatari (pi\u00f9 del 50%) e i russi, le cui lingue sono quelle ufficiali. La legge della federazione russa (2002) sulle lingue dei popoli della Federazione russa dispone che l'alfabeto ufficiale sia il cirillico; il governo del Tataristan e alcuni gruppi che difendono i diritti umani sono fortemente contrari a questa legge.\nSuddivisione amministrativa.\nSuddivisioni amministrative.\nIl territorio del Tataristan \u00e8 amministrativamente suddiviso nei seguenti rajoni:\nStoria.\nIl medioevo.\nLa pi\u00f9 antica organizzazione statale all'interno dei confini del Tatarstan fu la Bulgaria del Volga (tra il 700 e il 1238 circa). Questo stato era un progredito stato mercantile con contatti commerciali attraverso l'Eurasia, il Medio Oriente e il Baltico, che riusc\u00ec a mantenere la sua indipendenza nonostante la pressione di popolazioni come i Cazari, i Rus' di Kiev e i Kip\u010daki. La religione islamica venne introdotta da missionari di Baghdad all'incirca nell'epoca del viaggio di ibn Fadlan nel 922.\nLa Bulgaria del Volga soccombette infine agli eserciti mongoli del principe Batu Khan nei tardi anni 30 del XIII secolo. Gli abitanti, dopo essersi mescolati con i popoli turco-mongoli dell'Orda d'Oro e le truppe di lingua kip\u010dak, furono conosciuti come Tatari del Volga. Durante il terzo decennio del XV secolo la regione divenne nuovamente indipendente in quanto base del Khanato di Kazan', essendo quest'ultima stata fondata nelle vicinanze della distrutta capitale dei protobulgari.\nIl Tatarstan venne conquistato dalle truppe dello zar Ivan il Terribile, verso la met\u00e0 del XVI secolo, e Kazan' venne conquistata nel 1552. Parte della popolazione venne costretta alla conversione al Cristianesimo e vennero costruite delle cattedrali nella capitale; prima del 1593 tutte le moschee nell'area erano state distrutte. Il governo russo proib\u00ec la costruzione delle moschee, divieto che fu cancellato solo nel XVIII secolo da Caterina II. Solo negli anni tra il 1766 e il 1770 venne riedificata la prima moschea sotto l'auspicio di Caterina.\nL'era moderna.\nDurante il XIX secolo il Tatarstan divenne il centro dello Jadidismo, una setta islamica che predicava la tolleranza verso le altre religioni. Sotto l'influenza dei teologi jadidisti tatari, questo popolo venne riconosciuto per le loro relazioni amichevoli con le altre popolazioni dell'impero russo. Ad ogni modo, dopo la rivoluzione d'ottobre tutte le religioni vennero drasticamente dichiarate fuorilegge e tutti i teologi repressi.\nDurante la guerra civile del 1918-'20, i nazionalisti tatari cercarono di stabilire una repubblica indipendente (la Repubblica dell'Idel-Ural). Vennero sconfitti dai Bolscevichi e la Repubblica Autonoma Sovietica Socialista Tatara venne fondata il 27 maggio 1920. I confini di questa repubblica non comprendevano la maggior parte dei Tatari del Volga.\nIl Tatarstan oggi.\nQuesto stato ha dichiarato la propria indipendenza il 30 agosto 1990. Il 15 febbraio 1994 fu firmato un accordo tra il governo della Federazione Russa e quello della repubblica del Tatarstan (\"Della delimitazione dell'Autorit\u00e0 nella sfera delle relazioni economiche all'Estero\"): questo accordo \u00e8 spesso considerato come un riconoscimento dell'indipendenza del Tatarstan da parte della Federazione Russa, dal momento che fa menzione della \"Dichiarazione sulla Sovranit\u00e0 di Stato della Repubblica del Tatarstan\".\nLo stesso giorno venne firmato anche il \"Trattato sulla Delimitazione dei Soggetti Giuridici e sulla Delegazione Mutuale dell'Autorit\u00e0 tra le Entit\u00e0 statali della Federazione Russa e le Entit\u00e0 statali della Repubblica del Tatarstan\", e, nonostante non riconosca direttamente la sovranit\u00e0 del Tatarstan, complementa/completa il precedente trattato politico.\nPolitica.\nIl capo del governo tataro \u00e8 il capo della Repubblica (dal 1\u00ba gennaio 2015). Dal 25 marzo 2010 la carica \u00e8 ricoperta da Rustam Minnichanov. Il parlamento nazionale unicamerale tataro ha 100 seggi: 50 vanno ai rappresentanti dei partiti, altri 50 ai deputati locali.\nSecondo la costituzione tatara, il capo della Repubblica pu\u00f2 venire eletto solo dalla popolazione tatara, ma a causa della legge federale russa questa legge \u00e8 stata bloccata con termine non definito. La legge russa sull'elezione dei governanti dice, infatti, che debbono essere eletti dai parlamenti locali e che il candidato pu\u00f2 essere presentato solo dal presidente.\nIl 25 marzo 2005, Shaymiev \u00e8 stato eletto al suo quarto mandato al parlamento, dopo alcune modifiche nella legge elettorale che non contraddicono le costituzioni russa e tatara.\nLo status politico.\nLa repubblica del Tatarstan \u00e8 una repubblica costituente della Federazione Russa. La maggior parte dei soggetti federali russi sono legati al governo federale da un trattato abbastanza simile, ma le relazioni tra i due governi tataro e russo sono pi\u00f9 complesse, e vengono precisamente definite nella costituzione tatara del 2000. Il seguente passaggio da essa estrapolato definisce lo status di repubblica senza contraddire la costituzione della Federazione Russa.\nEconomia.\nIl Tatarstan \u00e8 una tra le pi\u00f9 sviluppate economicamente delle entit\u00e0 federali russe, \u00e8 la seconda pi\u00f9 industrializzata Repubblica federale dopo l'Oblast' di Samara. La produzione industriale costituisce il 45% del prodotto interno lordo: i settori industriali maggiormente sviluppati sono la chimica, le raffinerie, la costruzione di macchinari industriali e veicoli industriali (gli autocarri Kamaz hanno vinto per 16 volte, fino ad oggi (2019) il rally Dakar) e industrie che lavorano il legno.\nCultura.\nLe maggiori biblioteche comprendono la Biblioteca Scientifica dell'Universit\u00e0 Statale di Kazan e la Biblioteca Nazionale di Stato. Ci sono alcuni musei di importanza nazionale, come anche 90 musei di importanza locale. Negli ultimi anni, nuovi musei sono nati in tutto lo stato.\nCi sono anche 16 teatri.\nIstruzione.\nI pi\u00f9 importanti poli di istruzione superiore sono l'Universit\u00e0 statale di Kazan, l'Universit\u00e0 Medica e l'Universit\u00e0 Tecnica, tutte localizzate nella capitale.\nSociet\u00e0.\nReligione.\nLe confessioni pi\u00f9 comuni includono l'islamismo sunnita e l'ortodossia russa. A far data del 2004, 1208 edifici erano usati per scopi religiosi; pi\u00f9 di mille sono per culti di fede islamica."}
{"id": "122858", "revid": "62244", "url": "https://it.wikipedia.org/wiki?curid=122858", "title": "Parco di divertimento", "text": "Un parco di divertimento (o parco dei divertimenti) \u00e8 un'area attrezzata, in genere con ingresso a pagamento, in cui una persona pu\u00f2 divertirsi per una o pi\u00f9 giornate usufruendo di attrazioni e spettacoli. Dal punto di vista economico solitamente si tratta di strutture create e gestite da aziende private.\nStoria.\nIl concetto di parco di divertimento come oggi viene inteso nasce essenzialmente negli Stati Uniti con Disneyland negli anni cinquanta. A differenza del luna park, che pu\u00f2 essere definito come un'area con ingresso libero dove vengono esibite attrazioni meccaniche che possono essere anche smontabili e trasportabili (in questo caso si parla di Luna Park itinerante), il parco divertimenti ha come idea di base la realizzazione di un mondo o di una citt\u00e0 fantastica, dove il visitatore pu\u00f2 estraniarsi dalla realt\u00e0. L'idea vincente del parco divertimenti infatti non risiede nelle singole attrazioni presenti al suo interno, bens\u00ec nella ricreazione di un luogo immaginario, con strade e vie principali, negozi, ristoranti e mezzi di trasporto. Prima di Disneyland strutture simili di fatto sono assenti. Si pu\u00f2 portare per contro l'esempio del luna park di Coney Island a New York dove gi\u00e0 all'inizio del XX secolo si potevano provare impressionanti attrazioni dalla struttura in legno non molto differenti, come principio meccanico, da quelle che oggi si trovano anche nei grandi parchi tematici: piani inclinati, giri della morte, barche che scendono in specchi d'acqua bagnando gli occupanti ecc.. sono effettivamente semplici celebrazioni delle leggi fisiche, ma non ricreano quel mondo fantastico che caratterizza invece un parco tematico.\nTuttavia, una volta affermato e imitato il modello di Disneyland, a cui segue nel 1971 l'inaugurazione in Florida del secondo parco Disney (l'attuale Walt Disney World Resort), negli Stati Uniti si viene a creare una significativa controtendenza alla realizzazione di mondi fantastici fittizi.\nSi arriva infatti a intuire che il parco divertimenti non ha come potenziali fruitori solo bambini e relative famiglie, ma anche adolescenti e adulti desiderosi di provare emozioni forti. Negli anni settanta, quindi, si affermano i primi grandi parchi di matrice non disneyana (nascono catene come Six Flags e Cedar Fair), che esibiscono attrazioni essenzialmente meccaniche e concepite per un pubblico pi\u00f9 adulto. I Parchi di Cedar Point nell'Ohio e di Six Flags Magic Mountain a Los Angeles sono esempi che iniziano proprio in questo periodo a costruire, anno dopo anno, montagne russe (\"rollercoasters\") sempre pi\u00f9 alte e sempre pi\u00f9 maestose, lanciandosi reciprocamente di fatto una vera e propria sfida al record dell'attrazione pi\u00f9 emozionante. Nel 1976, ad esempio, il parco di Cedar Point inaugura la prima montagna russa stabile con \"giro della morte\" (o \"loop\") di grandi dimensioni. Come risposta, nel 1978 il parco Six Flags Magic Mountain inaugura una grandissima montagna russa in legno con doppio binario.\nIn Europa la situazione \u00e8 diversa. Alcune strutture talvolta sono pi\u00f9 antiche di Disneyland, come nel caso dell'olandese Efteling (1952), ma dovranno passare anni prima che assumano la forma di veri e propri parchi divertimento. C'\u00e8 da dire inoltre che in Europa, dove le attrazioni turistiche sono prevalentemente artistiche e culturali, il concetto di parco tematico tarder\u00e0 a sorgere mentre quello di luna park stabile o itinerante continuer\u00e0 a essere prevalente: il famoso luna park del Prater di Vienna \u00e8 il pi\u00f9 antico d'Europa.\nA ogni modo il concetto di parco divertimenti europeo nasce gi\u00e0 concepito per l'infanzia. \nNon \u00e8 casuale, per esempio, che le prime strutture italiane nate su modello di Disneyland, ossia Edenlandia a Napoli (primo parco dei divertimenti italiano, nato nel 1964), Fiabilandia (1965) a Rimini e il Cavallino Matto a Marina di Castagneto Carducci (LI - 1967), presentano attrazioni esclusivamente per bambini. Bisogner\u00e0 attendere gli anni settanta per vedere sorgere anche in Europa, grazie anche al boom del turismo di massa, le prime strutture concepite per una fascia di et\u00e0 pi\u00f9 ampia. In Italia Gardaland (1975), in Germania Europa Park (1975) e in Inghilterra Alton Towers sono gli esempi pi\u00f9 significativi.\nIn Europa \u00e8 comunque nella seconda met\u00e0 degli anni ottanta che le strutture di questo tipo riscuotono enorme successo, costringendo le singole realt\u00e0 a espandersi e ad aggiungere nuove attrazioni. In Francia nel 1989 vede la luce il parco tematico Parc Ast\u00e9rix dedicato al mondo del fumetto omonimo.\nDopo l'invenzione statunitense nel 1976 dell'acquascivolo, gli anni ottanta vedono sorgere anche un'altra fortunatissima tipologia di strutture concepite per il divertimento: il parco acquatico. Generalmente si presenta con estensione superficiale molto minore rispetto a quella di un parco tematico e, cosa non secondaria, ha spese di realizzazione e gestione nettamente inferiori a quelle di un parco divertimenti tematico-meccanico. In Italia gli esempi pi\u00f9 eloquenti vengono prima con l'Aqua Paradise di Canevaworld a Lazise sul Lago di Garda, poi con l'Aquasplash di Lignano Sabbiadoro (1985), quindi l'Aquafan di Riccione nel 1987, l'Aquapark di Zambrone e Aqualandia di Jesolo nel 1989, nel 1991 Castellana Park a Ragusa (il primo del genere suo in Sicilia). Mentre l'Aquaparadise (all'origine \"Caneva Sport\", poi \"Mondo di Caneva\") nasce come trasformazione di un centro sportivo e balneare al quale furono in seguito aggiunti gli acquascivoli, il primato italiano di un parco acquatico progettato come tale spetta appunto al lignanese Aquasplash; ancor prima della nascita dei parchi veri e propri, nei primi anni ottanta fecero la loro comparsa degli acquascivoli allestiti in riva al mare nella localit\u00e0 veneta di Bibione e in quella friulana di Grado (\"Aquarama\").\nNegli anni novanta l'Europa \u00e8 ormai matura per ospitare le prime grandi strutture concepite per grandi quantit\u00e0 di visitatori. La struttura pi\u00f9 importante a livello europeo \u00e8 senz'altro Disneyland Paris inaugurato alla periferia di Parigi nel 1992. In Italia \u00e8 Mirabilandia inaugurato nel 1992, di fatto primo parco divertimenti italiano concepito gi\u00e0 di grandi dimensioni e con un masterplan preciso. Altro grande parco che sorge in Europa e che costituir\u00e0 una valida risposta a Disneyland Paris \u00e8 PortAventura Park sulla Costa Daurada in Spagna nel 1995.\nDopo l'avvento di Disneyland Paris, tutte le piccole realt\u00e0 europee partite essenzialmente da una gestione di stampo familiare hanno iniziato a perfezionarsi e a realizzare attrazioni sempre pi\u00f9 spettacolari. Di fatto si \u00e8 venuta a instaurare tra i parchi europei una vera e propria corsa al primato e al record dell'attrazione pi\u00f9 bella ed emozionante: in altre parole la concorrenza non si gioca pi\u00f9 all'interno dei propri confini nazionali (per esempio, cercando di diventare il miglior parco italiano), bens\u00ec senza dubbio su tutto il territorio europeo, perci\u00f2 lo standard qualitativo del parco Disney viene sfidato e non pi\u00f9 preso come modello.\nAttualmente dei parchi Europei di stampo non disneyano che hanno raggiunto livelli tali da essere considerati meta turistica nazionale vanno sicuramente menzionati Europa Park (Germania), Gardaland (Italia) e PortAventura Park (Spagna).\nNegli anni 2000 in Europa si va affermando anche una tipologia di parco prima assente: il parco marino ludico-didattico. Nato anch'esso negli Stati Uniti negli anni sessanta con il Sea World di San Diego (poi realizzato anche in Florida e in Texas), si distingue per un'impronta pi\u00f9 didattica e meno ludica (anche se in quelli americani nel tempo sono sorti acquascivoli e montagne russe). Questa tipologia di parco, di dimensioni spesso medio-piccole (a parte quello ad Orlando, in Florida, che \u00e8 di grandi dimensioni), presenta delfinari e arene in cui vengono effettuati spettacoli con orche, delfini e otarie. Nati con lo scopo di promuovere presso gli ospiti (soprattutto giovanissimi) l'amore e il rispetto per il mare e i suoi abitanti, sono tuttavia fortemente contestati dalle associazioni animaliste, che riconoscono in loro principalmente uno sfruttamento degli animali (come accade nei circhi e negli zoo). Attualmente in Italia esistono due strutture nate su questo modello: Oltremare a Riccione e Zoomarine a Torvaianica (Roma); in ambedue le strutture non sono ospitate orche e quindi non vengono effettuati spettacoli con questi cetacei che, altrove, sono a tutti gli effetti l'attrazione principale.La spettacolarit\u00e0 della vita marina viene esibita anche da molte altre strutture che non presentano spettacoli con animali marini, ossia gli acquari: diffusisi in tutto il globo terrestre in larga misura a partire dagli anni '90 (spesso come lasciti di esposizioni universali o internazionali), assumono oggi il nome di \"parco marino\" sebbene si tratti di strutture prevalentemente al chiuso e allestite in volumi ben definiti. Molti di essi sono anche dei centri di ricerca e di tutela della flora e fauna marine. In Italia la principale struttura \u00e8 l'Acquario di Genova (inaugurato nel 1992); altra notevole struttura che sorge sulla costa adriatica \u00e8 il parco Le Navi di Cattolica, nato anche grazie al recupero di edifici-colonia, ormai dismessi; nel 2008 si affianca a queste strutture anche il Sea Life presso il parco divertimenti Gardaland, che si distingue per le dettagliate scenografie che contornano le sale espositive.\nEvoluzione del tipo di attrazioni delle strutture europee.\nLe primordiali strutture europee, che cercavano di assomigliare seppur in scala ridotta a quelle americane, presentavano tra le proprie attrazioni anche molte giostre da luna park. In Europa in effetti, il concetto di \"parco divertimento\" prima e di \"parco tematico\" poi, faticher\u00e0 notevolmente ad affermarsi: grandi strutture di riferimento classico come Disneyland, necessitano innanzitutto di importanti varianti ai vari piani regolatori poich\u00e9, nel vecchio continente, non si ha la stessa disponibilit\u00e0 di grandi aree da destinare completamente allo svago come negli USA (soprattutto se collocate in grandi bacini di utenza turistica); se si aggiunge a questo la notevole componente imprenditoriale ed economica necessaria a finanziare gli enormi investimenti, non stupisce che fino a tutti gli anni ottanta i parchi divertimento europei potevano considerarsi dei luna park meglio tenuti e meglio scenografati di quelli stabili. \nSe \u00e8 vero che sono proprio gli anni ottanta a vedere sogere in Europa le prime grandi dark ride dal grande impatto scenografico, \u00e8 altrettanto vero che occorreranno anni prima che la clientela europea inizi ad considerare il parco divertimento non pi\u00f9 come un enorme luna park dove trascorrere un pomeriggio ma una destinazione turistica a s\u00e9 stante. Per questi motivi, fino alla met\u00e0 degli anni novanta non era raro trovare in strutture come Europa Park, Gardaland ed Alton Towers giostre normalmente presenti all'Oktoberfest di Monaco di Baviera o nei grandi luna park stabili, ovvero quelle che in gergo tecnico vengono chiamate \"Thrill Rides\". Questo tipo di giostre, oltre ad essere prodotte prevalentemente in Europa (tra le case di maggior prestigio la Huss e Zamperla), presentano l'enorme vantaggio di un minor costo di acquisto e tempi di installazione velocissimi (raramente occorrono pi\u00f9 di due giorni).\nContrariamente a quello che si potrebbe immaginare, \u00e8 questa la categoria di giostre ritenuta pi\u00f9 responsabile nel provocare talvolta senso di nausea negli ospiti, e non le montagne russe, dove gli ospiti non sono sottoposti a moti rotazionali. In effetti nell'immaginario collettivo soprattutto italiano, le tradizionali montagne russe per moltissimo tempo verranno associate al senso di nausea e malori affini. A tale proposito, deve anche essere messo in evidenza che in Europa le grandi montagne russe, caratterizzati dalle ampie parabole e larghe curvature, sorgono solo a partire dagli anni ottanta (in genere sono della ditta Vekoma).\nNegli Stati Uniti invece, gi\u00e0 ad inizio degli anni ottanta parchi come Cedar Point e Six Flags Magic Mountain disporranno gi\u00e0 di un campionario di montagne russe composto almeno da 7/8 strutture. Anche nei parchi Disneyland gi\u00e0 negli anni settanta era possibile provare almeno due differenti montagne russe (in primis \"Big Thunder Mountain\" e \"Space Mountain\"). In definitiva, in Europa, una vera cultura della montagna russa e, per estensione, del parco divertimenti, tarder\u00e0 notevolmente a sorgere: fino agli inizi degli anni novanta, nell'immaginario collettivo degli italiani, gli ottovolanti di riferimento erano quelli presenti al Luneur di Roma (ora chiuso) ed al Wiener Prater di Vienna, strutture che oggi verrebbero considerate dei \"junior coaster\"; questo accadeva nonostante Gardaland gi\u00e0 da tempo esibisse \"Magic Mountain\". \nIn quest'ottica \u00e8 facile comprendere lo stupore collettivo della clientela all'apertura del parco di Mirabilandia nel 1992, quando la montagna russa in legno \"Sierra Tonante\" si rivel\u00f2 una novit\u00e0 assoluta per l'Italia ed una rarit\u00e0 in ambito europeo (nonostante la struttura fosse dimensionalmente inferiore a quelle americane sorte addirittura gi\u00e0 negli anni settanta). Resta quindi comprensibile perch\u00e9 nella realt\u00e0 europea \u00e8 solo ad anni novanta inoltrati che le singole amministrazioni dei principali parchi divertimenti europei decideranno di installare nuove montagne russe (Gardaland ed Alton Towers rimarranno rispettivamente con i soli \"Magic Mountain\" (1985) e \"Corkscrew\"(1980) per 14 anni mentre il tedesco Europa Park rimarr\u00e0 praticamente sprovvisto di montagne russe fino al 1997). \nQuesto fatto analizza e restituisce un quadro molto chiaro dell'Italia turistica di allora: ad inizio anni novanta non esisteva ancora un vero e proprio turismo dei parchi divertimento e lo stesso Gardaland veniva introdotto come tappa giornaliera all'interno di viaggi organizzati da agenzie viaggio nella zona del lago di Garda. Chi andava al parco divertimenti quindi, lo faceva perch\u00e9 turisticamente si trovava gi\u00e0 in zona (caso pure di Cavallino Matto, Fiabilandia e poi di Aquafan e Mirabilandia) oppure perch\u00e9 abitava a poca distanza dalla struttura d'intrattenimento. Il luogo comune del senso di nausea indotto da montagne russe, quindi, potrebbe derivare dal retaggio storico italiano, ovvero dal fatto che, in generale, per moltissimi anni le uniche montagne russe che la gente poteva provare erano solo quelle dei grandi luna park stabili o provvisori che presentavano, in via di massima, modelli trasportabili caratterizzati da piccoli raggi di curvatura del percorso e che aumentavano quindi notevolmente le sollecitazioni da rotazione.\nAlla luce di ci\u00f2, oggi, dopo l'enorme successo anche in Europa delle grandi montagne russe, la \"giostra thrill\" tende a scomparire dal parco tematico-tipo europeo perch\u00e9 in esso gli ospiti permangono generalmente l'intera giornata e non qualche ora, come di norma accade nei luna-park; di conseguenza, malori e nausea negli ospiti di un parco tematico equivale a creare insoddisfazione nei clienti. Tuttavia, questa concezione varia di nazione in nazione poich\u00e9 negli USA ed in molti parchi tedeschi, la \"giostra thrill\" riscuote ancora largo consenso. In via generale per\u00f2, oggi si tende ad investire in attrazioni che possano interessare quanta pi\u00f9 gente possibile e di et\u00e0 quanto pi\u00f9 eterogenea (come le dark ride ed i percorsi acquatici come \"Fuga da Atlantide\" a Gardaland) relegando alle sole montagne russe il settore in cui investire sul fronte delle forti emozioni; del resto, la maestosit\u00e0 strutturale delle montagne russe diviene simbolo stesso del parco e conferisce \"grandezza\" al parco divertimenti, infatti per molti anni Sierra Tonante era un elemento di rilievo dello \"skyline\" di Mirabilandia.\nCategorie.\nEsistono molteplici categorie di parchi divertimento:"}
{"id": "122862", "revid": "775372", "url": "https://it.wikipedia.org/wiki?curid=122862", "title": "Dollaro di Hong Kong", "text": "Il dollaro di Hong Kong (codice ISO 4217 HKD) \u00e8 la valuta della regione amministrativa speciale di Hong Kong. Viene normalmente abbreviata con il simbolo di dollaro $ o come HK$, per distinguerla dalle altre valute chiamate dollari. Il dollaro \u00e8 suddiviso in 100 cent o 1.000 \"mil\".\nEtimologia.\nIn cinese \u00e8 usato il carattere (non semplificato) \u5713 \"yu\u00e1n\", che viene utilizzato anche per la valuta cinese oltre che per indicare il \"dollaro\" e l'\"euro\" se preceduti dai termini, rispettivamente, di \"America\" e \"Europa\". Quindi per indicare specificatamente il dollaro di Hong Kong si usa l'espressione \u9999\u6e2f\u5713 \"Xi\u0101ngg\u01ceng yu\u00e1n\". Nel cantonese parlato \u00e8 invece usato \u868a che forse \u00e8 una traslitterazione della prima sillaba di \"money\", anche se alcuni affermano che il carattere \u00e8 una corruzione di . Nella Cina continentale \u00e8 usato anche l'omofono carattere semplificato \u5143 \"yu\u00e1n\".\nIl dollaro \u00e8 suddiviso in 100 cent con il carattere \u4ed9 (una traslitterazione di \"cent\") usato sulle monete e nel cantonese parlato, \u5206 \u00e8 usato in cinese. La quantit\u00e0 di\n10 cent \u00e8 chiamata \"houh\" in cantonese (\u6beb sulle monete e cantonese parlato \u6beb\u5b50 in cantonese colloquiale, \u89d2 in mandarino). Il \"mil\" \u00e8 chiamato \"man\" o \"tsin\" in cantonese (\u6587 o \u5343 sulle monete ed in cantonese parlato e in mandarino).\nStoria.\nQuando Hong Kong fu fondata come porto di libero scambio nel 1841, non c'era alcuna valuta locale che circolava quotidianamente. Venivano utilizzate valute straniere, quali rupie indiane, dollari spagnoli, reales messicani, w\u00e9n cinesi e sterline britanniche. Nel 1845 il valore delle monete spagnole e messicane da 8 real (il cosiddetto dollaro spagnolo) fu agganciato alla sterlina al tasso di 4 scellini e 2 penny. Nel 1863 il dollaro fu agganciato all'argento al tasso di 1 dollaro = 24,44 grammi di argento puro e furono emesse le prime monete. Anche le banconote apparvero negli anni '60, emesse da una serie di diverse banche private.\nLe valute straniere continuarono a circolare insieme alle emissioni locali, ma la maggioranza di queste non veniva ritenuta valida per i pagamenti governativi. A causa di perdite finanziarie, la zecca di Hong Kong (ubicata a Sugar Street) venne chiusa nel 1868 dopo due anni di operativit\u00e0 e i macchinari furono venduti a Jardine Matheson, che a sua volta li vendette al governo giapponese. In sostituzione delle locali monete in dollari, furono utilizzati \"trade dollar\" d'argento di Stati Uniti, Giappone e Regno Unito.\nDal 1895 entr\u00f2 in vigore una nuova legislazione nel tentativo di regolamentare la coniazione. Nel 1935 il sistema argenteo (\"silver standard\") fu sostituito da un crawling peg nei confronti della sterlina britannica che port\u00f2 il cambio per una sterlina da 15,36 a 16,45 dollari. L'Ordinanza sulla Banconota da Un Dollaro (\"One-Dollar Currency Note Ordinance\") di quell'anno port\u00f2 all'introduzione di banconote da 1 dollaro e al riconoscimento, da parte del governo, del dollaro di Hong Kong come unit\u00e0 monetaria locale. Fu solo nel 1937 che il corso legale di Hong Kong fu finalmente unificato. Nel 1939 il dollaro fu agganciato al cambio fisso di 16 dollari = 1 sterlina (1 dollaro = 1 shilling 3 penny).\nDurante l'occupazione giapponese, lo yen militare giapponese fu l'unico mezzo per gli scambi quotidiani a Hong Kong. Quando lo yen venne introdotto il 26 dicembre 1941, il tasso di cambio era di 1 yen = 2 dollari. Tuttavia, nell'agosto 1942, il rapporto venne modificato a 4 yen per 1 dollaro. Lo yen divenne l'unico mezzo legale di pagamento il 1\u00ba giugno 1943. Dopo la liberazione, l'emissione di valuta locale fu ripresa dal governo di Hong Kong e dalle banche locali autorizzate, con la restaurazione del tasso di cambio prebellico di 16 dollari = 1 sterlina. Lo yen era cambiato al tasso di 100 yen = 1 dollaro. Il 6 settembre 1945, tutte le banconote in yen furono dichiarate non valide.\nNel 1967, quando la sterlina fu svalutata, il cambio fisso con il dollaro fu aumentato da 1 scellino e 3 penny a 1 scellino e 4\u00bd penny (corrispondente a 14,5455 dollari per 1 sterlina), sebbene ci\u00f2 non compensasse interamente la svalutazione. Nel 1972, il dollaro di Hong Kong fu agganciato al dollaro statunitense al cambio di 5,65 HKD = 1 USD. Questo rapporto fu poi rivisto a 5,085 HKD = 1 USD nel 1973. Tra il 1974 e il 1983, il dollaro di Hong Kong fu libero di fluttuare. Il 17 ottobre 1983, la valuta fu agganciata al dollaro USA al cambio di 7,8 HKD = 1 USD, attraverso il sistema di aggancio valutario.\nIl 18 maggio 2005, in aggiunta al limite inferiore garantito, venne fissato anche un nuovo limite superiore garantito per il dollaro di Hong Kong a 7,75 HKD = 1 USD. Il limite inferiore fu abbassato da 7,80 a 7,85 in cinque settimane, di 100 pip ogni settimana. La Hong Kong Monetary Authority ha affermato che tale manovra aveva l'obiettivo di restringere il divario tra i tassi di interesse di Hong Kong e quelli degli Stati Uniti. Un ulteriore scopo della fissazione di una banda di oscillazione entro la quale lasciar fluttuare il dollaro di Hong Kong, \u00e8 quello di evitare che la tale valuta venga utilizzata come strumento per manovre speculative su una rivalutazione del renminbi.\nLa Legge Fondamentale di Hong Kong e la Dichiarazione Congiunta Sino-Britannica stabiliscono che Hong Kong mantiene piena autonomia rispetto all'emissione di valuta. A Hong Kong la valuta \u00e8 emessa dal governo e da tre banche locali sotto la supervisione della banca centrale locale \"de facto\", la Hong Kong Monetary Authority. Le banconote sono stampate dalla Hong Kong Note Printing Limited. Il dollaro di Hong Kong \u00e8 ampiamente accettato nelle regioni meridionali della Cina continentale e a Macao, cos\u00ec come in alcuni centri commerciali a Singapore.\nUna banca pu\u00f2 emettere un dollaro di Hong Kong solo se ha depositi in dollari statunitensi di valore equivalente. Il sistema dell'aggancio valutario assicura che l'intera base monetaria di Hong Kong sia coperta da dollari USA Le risorse per questa copertura vengono mantenute nell'Exchange Fund di Hong Kong, che \u00e8 una delle pi\u00f9 grandi riserve ufficiali al mondo.\nMonete.\nLe monete in corso sono: 10, 20, 50 cent e 1, 2, 5, 10 dollari\nNel 1863 furono introdotte le monete da 1 mil da 1 e 10 cent, seguite nel 1866 da quelle da 5 e 20 cent e da \u00bd ed 1 dollaro. Le moneta da 1 mil e da 1 cent furono coniate in bronzo. Quella da 1 mil aveva un foro al centro. Le altre monete erano coniate in argento. La produzione della moneta da 1 mil cess\u00f2 nel 1866, mentre quella delle monete da \u00bd ed 1 dollaro cess\u00f2 nel 1868. Quella da \u00bd dollaro (ora con il nuovo nome di 50 cent) fu nuovamente coniata dopo il 1890. La produzione di tutte le monete d'argento fu sospesa nel 1905, ripresa brevemente nel 1932-33 per la produzione dei 5 cent. Nel 1934 fu emessa l'ultioma moneta da 1 cent. L'anno seguente furono introdotte monete in cupronichel da 5 e 20 cent, sostituite da monete in nichel nel 1937 e da una lega nichel-ottone tra il 1948 ed il 1949. Le monete in nichel-ottone da 50 cent furono introdotte nel 1951.\nNel 1960 fu introdotta la moneta da 1 dollaro in cupronichel. Fu seguita nel 1975 da quella in nickel-ottone da 20 cent ed in cupro-nickel da 2 dollari, entrambe con il contorno smerlato, e da quella decagonale da 5 dollari in cupronichel. La monetaq da 5 cent fu battuta per l'ultima volta nel 1988. Nel 1993 fu introdotta la moneta bimetallica da 10 dollari.\nA partire dal 1993, prima della nascita della regione amministrativa speciale, furono graduelmente ritirate dalla circolazione le monete con il ritratto di Elisabetta II. La maggior parte delle monete e delle banconote in circolazione presentano la \"Bauhinia blakeana\", un fiore di Hong Kong, o altri simboli. Le monete con il ritratto della regina hanno ancora corso legale e ancora sono in circolazione ma gradualmente diventano pi\u00f9 rare.\nPoich\u00e9 il nuovo disegno era particolarmente problematico per ragioni politiche ed economiche, il processo del disegno della nuova moneta non fu affidato ad un'artista, ma preso in carico direttamente da Joseph Yam, responsabile della Hong Kong Monetary Authority, che trov\u00f2 nella bahinia un'immagine \"politicamente corretta\" ed ha creato personalmente il nuovo disegno con un lavoro di copia ed incolla. (Per ulteriori dettagli vedi l'articolo di Joseph Yam del novembre 1999- \"Joseph Yam's coin designs\" .)\nBanconote.\nNel 1845 fu fondata la prima banca privata, la \"Oriental Bank\", tuttavia le banconote non furono prodotte fino agli anni '60, quando l'\"Oriental Bank\", la \"Chartered Bank of India, Australia and China\" e la \"Hong Kong and Shanghai Banking Company\" iniziarono ad emettere banconote.\nLe banconote emesse negli anni '60 e '70 avevano tagli da 1, 5, 10, 25, 50, 100 e 500 dollari. Queste banconote non erano accettate dal Tesoro per il pagamento di debiti governativi o tasse, anche se erano accettate nel commercio. Solo le banconote da 25 dollari non sopravvissero alla fine del XIX secolo, mentre quelle da 1 dollaro furono emesse addirittura fino al 1935.\nAttualmente sono in circolazione le banconote in tagli da:\nIn base alla \"Currency Ordinance\" del 1935, le banconote in tagli da 5 dollari e superiori emesse dalle tre banche locali autorizzate (la \"Mercantile Bank of India Limited\", la \"Chartered Bank of India, Australia and China\" e la \"Hong Kong and Shanghai Banking Corporation\"), furono tutte dichiarate mezzo legale di pagamento. Il governo assunse il controllo sulla produzione delle banconote da 1 dollaro. Nel 1941 il governo introdusse banconote da 1, 5 e 10 \"cent\" a causa delle difficolt\u00e0 relative al trasporto delle monete a Hong Kong dovute alla Seconda guerra mondiale (un carico di monete da 1 \"cent\" del 1941 venne affondato, rendendo questa moneta mai emessa molto rara). Poco prima dell'occupazione giapponese, fu realizzata un'emissione d'emergenza di banconote da 1 dollaro, sovrastampando le banconote da 5 yuan emesse dalla \"Bank of China\".\nNel 1945 la produzione di carta moneta risultava essenzialmente inalterata rispetto a prima della guerra: le banconote da 1, 5, 10 \"cent\" e 1 dollaro venivano emesse dal governo, quelle da 5, 10, 50, 100 e 500 dollari dalle tre banche private. I biglietti da 1 dollaro furono rimpiazzati da monete nel 1960; solo la banconota da 1 \"cent\" venne emessa dal governo fino a dopo il 1965.\nNel 1975 le banconote da 5 dollari furono rimpiazzate da monete, mentre nel 1977 furono introdotte le banconote da 1000 dollari. La \"Mercantile Bank\" fu incorporata dalla \"HSBC\" nel 1978 e cess\u00f2 di emettere banconote. Nel 1985 furono introdotte le banconote da 20 dollari, mentre nel 1993 furono introdotte le monete da 10 dollari e le banche cessarono l'emissione di banconote di tale valore. Nel 1994 la Autorit\u00e0 Monetaria di Hong Kong (Hong Kong Monetary Authority - HKMA), autorizz\u00f2 l'emissione di banconote da parte della \"Bank of China\".\nDopo un poco riuscito periodo di prova dal 1994 a 2002 per spostare il taglio da 10 dollari dalle banconote (emesse dalle banche) alle monete (emesse dal governo), i biglietti da 10 dollari sono attualmente l'unico taglio emesso dalla HKMA, avendo questa acquistato per conto del governo l'impianto di stampa delle banconote a Tai Po dal \"De La Rue Group\" del Regno Unito. Le vecchie banconote da 10 dollari circolano ancora, sebbene siano rare e oggetto di graduale eliminazione.\nNel luglio 2007 \u00e8 stata emessa una banconota commemorativa in polimeri da 10 dollari per celebrare il 10\u00ba anniversario della restituzione di Hong Kong alla Cina. La nuova banconota circoler\u00e0 insieme alle altre emissioni da 10 dollari per un periodo di prova di due anni, sebbene il lotto inizialmente distribuito sia stato ampiamente rastrellato dai collezionisti.\nSistema di cambi.\nIl dollaro di Hong Kong \u00e8 agganciato al dollaro statunitense dal 17 ottobre 1983 al tasso di 7,80 HKD per 1 USD, controllato dalla Autorit\u00e0 Monetaria di Hong Kong.\nUna banca pu\u00f2 emettere dollari di Hong Kong solo se ha un deposito equivalente in dollari US.\nPer questa ragione le riserve detenute nel Sistema Monetario di Hong Kong sono tra le pi\u00f9 larghe al mondo.\nDal 1998 il tasso di cambio \u00e8 stato abbassato a 7,75 HKD per 1 USD.\nDal 18 maggio 2005, inoltre \u00e8 stato introdotto un intervallo di variazione tra 7,75 e 7,85 HKD per 1 USD entro il quale la valuta pu\u00f2 fluttuare. Il motivo di questa flessibilit\u00e0 \u00e8 la necessit\u00e0 di contrastare eventuali speculazioni sullo Yuan (Renminbi), la valuta della madrepatria cinese.\nAltri progetti.\nWikimedia commons contiene immagini o altri file sul dollaro di Hong Kong"}
{"id": "122866", "revid": "21880", "url": "https://it.wikipedia.org/wiki?curid=122866", "title": "Niassa", "text": "Nyassa, Nyasa o Niassa era il nome attribuito in epoca coloniale al Lago Malawi, al confine fra Malawi e Mozambico. Significati derivati sono:"}
{"id": "122867", "revid": "37401", "url": "https://it.wikipedia.org/wiki?curid=122867", "title": "Safari a piedi", "text": ""}
{"id": "122871", "revid": "228587", "url": "https://it.wikipedia.org/wiki?curid=122871", "title": "Silo (disambigua)", "text": ""}
{"id": "122872", "revid": "886971", "url": "https://it.wikipedia.org/wiki?curid=122872", "title": "Arsinoe II", "text": "Nacque in Egitto intorno al 316 a.C. da genitori entrambi macedoni, Tolomeo I e Berenice I. Nel 299 a.C. spos\u00f2 Lisimaco, re di Tracia e in seguito di Macedonia. Come regina, controll\u00f2 politicamente diverse citt\u00e0, tra le quali Eraclea Pontica ed Efeso, e fece costruire la Rotonda del Santuario dei Grandi Dei di Samotracia, il pi\u00f9 grande edificio chiuso a pianta circolare dell'antichit\u00e0 greca.\nNel 281 a.C., dopo la morte in battaglia del marito, fugg\u00ec in maniera rocambolesca da Efeso a Cassandria in Macedonia e spos\u00f2 il fratellastro Tolomeo Cerauno, che nel frattempo era diventato re di Tracia. Poco tempo dopo il matrimonio Cerauno uccise due dei figli di Arsinoe (280 a.C.) e cacci\u00f2 la regina dalla Macedonia. Arsinoe si rifugi\u00f2 prima nell'isola di Samotracia e poi ad Alessandria, presso suo fratello Tolomeo II, che era salito sul trono d'Egitto. Spos\u00f2 quindi Tolomeo nel 275 a.C. e i due fratelli furono chiamati \u03a6\u03b9\u03bb\u03ac\u03b4\u03b5\u03bb\u03c6\u03bf\u03b9 (\"Phil\u00e1delphoi\", \u00abfratelli amanti\u00bb).\nCome \"regina dell'Alto e del Basso Egitto\", Arsinoe condivise tutti i titoli regali del fratello, col quale appare nei ritratti monetali dell'epoca. Ebbe anche un ruolo predominante nella politica estera, sia nelle fasi finali della prima guerra siriaca (274-271 a.C.) sia negli antefatti della guerra cremonidea. Un decreto ateniese del 268 a.C. contiene infatti la prima attestazione scritta del mondo classico che testimonia la partecipazione attiva di una donna alla politica internazionale.\nIl \"papiro di Milano\", scoperto nel 1992, testimonia che la regina vinse tre gare olimpiche di corsa dei carri, probabilmente nel 272 a.C.\nDopo la sua morte, avvenuta nel luglio del 268 a.C., Tolomeo II continu\u00f2 a menzionarla nei documenti ufficiali e a raffigurarla nella monetazione. Le dedic\u00f2 inoltre un tempio ad Alessandria e uno a Menfi e le intitol\u00f2 diverse citt\u00e0. In suo onore istitu\u00ec infine un culto ufficiale di Stato che perdur\u00f2 per due secoli.\nBiografia.\nOrigini.\nNascita e famiglia.\nArsinoe nacque probabilmente a Menfi, antica capitale della satrapia d'Egitto, oppure ad Alessandria, la nuova capitale fondata da Alessandro Magno. Il padre, Tolomeo, era infatti stato nominato satrapo d'Egitto dal reggente Perdicca al momento della spartizione dell'impero di Alessandro, conseguente alla morte del re macedone (323 a.C.). Tolomeo era, come Perdicca stesso, uno dei sette \"somatophylakes\", le guardie del corpo di Alessandro. Dopo aver preso possesso dei suoi territori, Tolomeo si insedi\u00f2 dapprima a Menfi e solo successivamente ad Alessandria, quando i lavori di costruzione della nuova citt\u00e0 furono completati. Dato che non \u00e8 nota n\u00e9 la data esatta del trasferimento della capitale (avvenuto tra il 320 e il 311 a.C.), n\u00e9 quella della nascita di Arsinoe (avvenuta attorno al 316 a.C.) non sappiamo con certezza in quale delle due citt\u00e0 sia nata la figlia di Tolomeo.\nIl padre era un macedone di Eordea, figlio di Lago, persona di secondo piano dell\"entourage\" di Filippo II di Macedonia. Secondo la storiografia propagandistica filo-tolemaica, invece, il futuro re era figlio illegittimo di Filippo II e dunque fratellastro di Alessandro Magno. La madre, Berenice, giunse a Menfi attorno al 320 a.C. al seguito di Euridice, nobile macedone inviata dal padre Antipatro in Egitto per sposare Tolomeo: si trattava di un matrimonio politico, volto a suggellare l'alleanza tra il satrapo d'Egitto e lo stratego d'Europa, subentrato al defunto Perdicca nella reggenza dell'impero di Alessandro.\nTolomeo aveva gi\u00e0 avuto due mogli, nel frattempo ripudiate: Taide e Artacama, rispettivamente un'etera ateniese, che aveva avuto anche una relazione con Alessandro, e una principessa persiana. Con Euridice, Tolomeo si univa invece a una principessa di alto lignaggio, dalla quale avrebbe avuto dei figli di pura stirpe macedone: Tolomeo Cerauno, Meleagro, Lisandra e Tolemaide.\nBerenice, forse anche lei originaria di Eordea come Tolomeo, era invece stata la moglie di un certo Filippo, ufficiale di Alessandro Magno; rimasta vedova, aveva accompagnato in Egitto Euridice, sua seconda cugina (era infatti figlia di Antigone, figlia di un fratello di Antipatro). Tolomeo, dopo qualche anno di matrimonio con Euridice, decise di sposare anche Berenice. Dato che non vi era nessun motivo politico o dinastico per avere un'altra moglie, visto che da Euridice aveva gi\u00e0 avuto diversi figli e che la nuova moglie era imparentata solo lontanamente con lo stratego d'Europa, alcuni storici ipotizzano che quello fra Tolomeo e Berenice sia stato un autentico matrimonio d'amore. Da Berenice Tolomeo ebbe tre figli: Arsinoe, Tolomeo e Filotera.\nEducazione.\nNon \u00e8 nota con certezza la citt\u00e0 di nascita di Arsinoe, ma sicuramente la figlia di Tolomeo trascorse la sua infanzia ad Alessandria, la nuova e vivace capitale d'Egitto fondata da Alessandro nel 331 a.C. In questa citt\u00e0 Tolomeo I progett\u00f2 la costruzione del Faro, della Biblioteca e del Museo, opere successivamente completate dal figlio Tolomeo II, fratello e futuro marito di Arsinoe. Nel 304 a.C. Tolomeo I, dopo la vittoria su Demetrio Poliorcete a Rodi, aveva preso il titolo di re d'Egitto (). Da quel momento Arsinoe, all'epoca dodicenne, divenne automaticamente una principessa di stirpe regale.\nAnche se sovrano d'Egitto, Tolomeo non dimentic\u00f2 mai la sua origine macedone, sempre evidenziata nelle composizioni dai poeti di corte, che volevano cos\u00ec sottolineare la sua presunta parentela con Alessandro. Arsinoe, dunque, parlava sicuramente macedone coi membri della sua famiglia. La figlia di Tolomeo I ricevette un'educazione di stampo greco. Diogene Laerzio tramanda che Stratone di Lampsaco ebbe una corrispondenza epistolare con lei: da questa notizia possiamo dedurre che il filosofo peripatetico, futuro direttore del Liceo, fu l'istitutore di Arsinoe oltre che, come gi\u00e0 noto, del fratello Tolomeo II. Perci\u00f2, la futura regina ricevette un'ottima istruzione sia dal punto di vista letterario sia filosofico.\nL'educazione che ebbe Arsinoe, pur spiegabile nel contesto della corte ellenistica di Alessandria, dove la cultura greca era promossa con molti mezzi, era in ogni caso del tutto eccezionale per una ragazza, visto che nell'antichit\u00e0 greca le donne, con la sola eccezione di Sparta, non ricevevano alcun tipo di insegnamento letterario e in genere non imparavano nemmeno a leggere e scrivere. Nelle polis, infatti, le donne non erano destinate in alcun modo a partecipare alla vita politica, ma rimanevano relegate alle sole faccende domestiche.\nRegina di Tracia, dell'Asia Minore e di Macedonia.\nMatrimonio con Lisimaco.\nDopo la battaglia di Ipso, nella quale Lisimaco, Seleuco e Cassandro avevano sconfitto Antigono e Demetrio Poliorcete, si assest\u00f2 un nuovo equilibrio nello scacchiere dei regni ellenistici. Tolomeo I, negli anni successivi, suggell\u00f2 diverse alleanze con gli altri sovrani attraverso matrimoni dinastici:\nPer sposare Arsinoe, Lisimaco aveva ripudiato la moglie Amastri, reggente di Eraclea Pontica fin dalla morte del tiranno Dionisio. Il re di Tracia rimand\u00f2 la ex moglie nella sua citt\u00e0 con tutti gli onori e rimase in ogni caso in buoni rapporti con lei tanto che, quando nel 284 a.C. fu messa a morte dai suoi figli Clearco II e Ossiarte, Lisimaco non tard\u00f2 a vendicarla, facendo uccidere gli assassini.\nArsinoe arriv\u00f2 a Lisimachia, la capitale del regno del marito, quando aveva circa sedici anni, mentre Lisimaco era ormai sulla sessantina. Nonostante la differenza d'et\u00e0, sappiamo che la figlia di Tolomeo rimase sempre fedele all'anziano marito fino alla fine, tanto che Demetrio la chiam\u00f2 \"la sua Penelope\" ().\nLisimaco, d'altra parte, era molto attaccato alla moglie se \u00e8 vero l'aneddoto, raccontato da Ateneo, secondo il quale il re di Tracia imprigion\u00f2 in una gabbia fino alla morte Telesforo, uno dei suoi ufficiali, solo per aver ridicolizzato Arsinoe durante un banchetto chiamandola \"quella che vomita\" (), riferendosi a fatti, noti ai presenti, avvenuti in precedenza.\nPolitica interna e mecenatismo religioso.\nLa presenza di Arsinoe a fianco del re di Tracia, divenuto anche re di Macedonia dal 288 a.C., fu tutt'altro che umile e silenziosa. Il decreto di Delo per Demarato, un'iscrizione del 295-285 a.C., parla del \"re Lisimaco\" e della \"regina Arsinoe\", testimoniando che il sovrano aveva associato la moglie nell'attivit\u00e0 politica e nella legittimazione della sua dinastia.\nInoltre, lo storico Memnone testimonia che Lisimaco don\u00f2 ad Arsinoe la citt\u00e0 di Eraclea Pontica, probabilmente dopo la morte di Amastri (284 a.C.). Secondo lo scrittore di Eraclea, la regina abol\u00ec i privilegi precedentemente ottenuti dai cittadini e nomin\u00f2 un governatore che si comport\u00f2 in modo tirannico e dispotico. Il geografo Strabone scrive nella sua opera che Arsinoe calunni\u00f2 Filetero, il tesoriere di Pergamo, portando la citt\u00e0 a rivoltarsi contro di lui. Da questa testimonianza possiamo dedurre che la regina esercitasse qualche forma di controllo anche su questo insediamento. Inoltre, Appiano racconta che la citt\u00e0 di Efeso aveva cambiato nome in Arsinoea, episodio confermato da alcune iscrizioni e ritrovamenti monetali che indicherebbero che la regina era al potere anche in questa citt\u00e0. Giustino parla infine di Cassandria come la \"sua\" citt\u00e0, testimoniando come la regina, che aveva scelto quel luogo come suo rifugio dopo la morte di Lisimaco, avesse anche in quella sede qualche forma di controllo diretto.\nIl potere e la ricchezza di Arsinoe sono pure testimoniate dalla \"Rotonda\" di Samotracia, il pi\u00f9 grande monumento circolare chiuso, coi suoi venti metri di diametro, edificato nell'antichit\u00e0 greca. Questa costruzione, della quale rimangono ancora oggi le fondamenta, era stata finanziata dalla regina come parte del santuario dei grandi dei di Samotracia, un complesso di edifici dedicato ai culti misterici. Arsinoe si rifugi\u00f2 proprio nell'isola di Samotracia dopo l'uccisione dei suoi figli da parte di Tolomeo Cerauno, probabilmente accolta dai funzionari del santuario proprio grazie al suo precedente mecenatismo nei confronti dell'istituzione religiosa.\nCongiura e morte di Agatocle.\nNel 284 a.C. il regno di Lisimaco fu scosso da una grave crisi familiare e dinastica: il figlio Agatocle fu imprigionato e ucciso per ordine del re con l'accusa di aver ordito, aiutato da Seleuco, una congiura per impadronirsi del trono. Secondo Giustino, fu proprio Arsinoe a rivelare al marito che il figlio stava tramando contro di lui, mentre Pausania testimonia che la regina aveva spinto Lisimaco a uccidere il figlio per eliminare l'erede al trono e spianare cos\u00ec ai suoi figli la strada per la successione. Il geografo addirittura insinua che Arsinoe era spinta da un risentimento personale nei confronti di Agatocle, che avrebbe precedentemente respinto un suo tentativo di seduzione.\nLa tragedia familiare port\u00f2 Lisandra, la vedova di Agatocle e Alessandro, l'altro figlio maggiorenne di Lisimaco, a passare dalla parte di Seleuco, accompagnati da numerosi \"amici\" () del re, a dimostrazione che effettivamente era in atto una trama volta a rovesciare, o almeno a insidiare, il regno dell'anziano sovrano. Inoltre, Agatocle, all'epoca gi\u00e0 trentenne e molto famoso per aver definitivamente sconfitto Demetrio Poliorcete, probabilmente era impaziente di essere almeno designato alla successione dal padre ormai quasi ottantenne. Gli altri diadochi avevano infatti ormai indicato gi\u00e0 da tempo i loro eredi: Antigono aveva associato al trono il figlio Demetrio gi\u00e0 dal 306 a.C., Seleuco aveva nominato co-reggente il figlio Antioco e infine Tolomeo I aveva fatto lo stesso col figlio Tolomeo II nel 285 a.C.\nPer primogenitura, et\u00e0 e meriti militari Agatocle poteva certamente aspirare all'associazione al trono, considerando anche il fatto che i tre figli di Arsinoe a quel tempo avevano rispettivamente solo quattordici, dodici e dieci anni, mentre l'unico altro figlio del re del quale abbiamo notizie, Alessandro, era molto probabilmente illegittimo, in quanto avuto da Macris, una principessa odrisia, concubina del re. In ogni caso, la condanna a morte di Agatocle port\u00f2 al passaggio dalla parte di Seleuco di diverse citt\u00e0 dell'Asia minore, tra le quali Pergamo, sbilanciando le forze politiche e militari a favore del re di Siria e Babilonia.\nMorte di Lisimaco e fuga rocambolesca da Efeso.\nDopo la morte di Agatocle, Seleuco mosse guerra contro Lisimaco e, una volta conquistata Sardi, affront\u00f2 l'avversario nella decisiva battaglia di Corupedio (febbraio 281 a.C.). Seleuco vinse lo scontro e il re di Tracia mor\u00ec, a circa 80 anni d'et\u00e0, con le armi in pugno. Quando la notizia della disfatta dell'anziano sovrano giunse a Efeso/Arsinoea, dove in quel momento si trovava la regina, la popolazione, schieratasi immediatamente dalla parte del vincitore, spalanc\u00f2 le porte della citt\u00e0 per accogliere Seleuco.\nPolieno racconta che Arsinoe comprese immediatamente di essere in pericolo ed escogit\u00f2 uno stratagemma che le salv\u00f2 la vita. La regina fece abbigliare un'ancella coi suoi vestiti e la fece uscire dal palazzo reale su una lettiga accompagnata da una scorta armata, mentre lei stessa si travest\u00ec con degli stracci sporchi e se ne and\u00f2 da un'uscita secondaria, dirigendosi a piedi e da sola verso il porto. L'ancella trov\u00f2 la morte poco dopo, scambiata per la regina e pugnalata da un fautore di Seleuco, mentre Arsinoe riusc\u00ec a imbarcarsi su una nave e a riparare in Macedonia. Dato che Polieno non menziona nella sua opera i tre figli di Arsinoe, all'epoca adolescenti, possiamo supporre che essi in quel momento non si trovassero a Efeso, ma al sicuro in Tracia o in Macedonia.\nMatrimonio con Tolomeo Cerauno e strage di Cassandria.\nFuggita da Efeso, Arsinoe si ricongiunse coi tre figli a Cassandria, l'importante citt\u00e0 macedone fondata da Cassandro nel 316 a.C. e inizialmente destinata a diventare la nuova capitale del regno. Morto Lisimaco, il regno di Tracia era invece caduto nelle mani di Tolomeo Cerauno, il fratellastro quasi coetaneo di Arsinoe che, dopo aver abbandonato l'anziano sovrano per passare dalla parte di Seleuco, uccise quest'ultimo con una mossa improvvisa e fulminea, da cui il soprannome \"Cerauno\" (, \"fulmine\"). Col probabile aiuto dell'esercito e della fazione favorevole ad Agatocle, si proclam\u00f2 re a sua volta.\nSuccessivamente, Tolomeo Cerauno, volendo da una parte impadronirsi di Cassandria e dall'altra legittimare la sua corona con un matrimonio regale e soprattutto neutralizzare eventuali altri pretendenti al trono che volessero sposare Arsinoe, convinse la sorellastra a diventare sua moglie. Nonostante Tolomeo, il figlio maggiore di Arsinoe, avesse sospettato fin dall'inizio l'inganno e avesse cercato di persuadere la madre a rifiutarsi, la regina accett\u00f2 (280 a.C.), convinta dai giuramenti solenni del fratellastro secondo i quali avrebbe lasciato il trono in eredit\u00e0 ai suoi figli. Per legittimare il matrimonio, che probabilmente avvenne a Pella o a Verghina, Cerauno pose il diadema sulla fronte di Arsinoe di fronte all'esercito schierato e la proclam\u00f2 \"regina\", fatto unico nella storia del regno di Macedonia.\nProbabilmente solo poche settimane dopo il matrimonio Cerauno, che gi\u00e0 qualche mese prima aveva ucciso a tradimento Seleuco, mise in atto un altro attentato a sorpresa. Una volta entrato a Cassandria, attese che Lisimaco e Filippo, i figli minori di Arsinoe, di sedici e quattordici anni rispettivamente, gli venissero incontro ornati di ghirlande di fiori per dargli il benvenuto e improvvisamente ordin\u00f2 di ucciderli. I figli corsero fra le braccia della madre e l\u00ec furono massacrati, mentre Arsinoe chiedeva urlando di assassinare lei al loro posto. Tolomeo, il figlio maggiore, molto probabilmente non si trovava a Cassandria, visto che scamp\u00f2 al massacro e tent\u00f2 successivamente, senza riuscirci, di riconquistare il regno di Macedonia. Giustino testimonia che negli anni successivi il figlio di Arsinoe si rec\u00f2 prima in Egitto e poi nella citt\u00e0 licia di Telmesso, della quale, per intercessione di Tolomeo II, divenne governatore (258 a.C.) e poi, per ordine di Tolomeo III, sovrano.\nArsinoe fu invece risparmiata dal fratellastro e cacciata dalla citt\u00e0, spogliata delle insegne regali e accompagnata da due sole ancelle. Cerauno non consent\u00ec alla sorellastra nemmeno di seppellire i due figli, il che denota un atteggiamento particolarmente vendicativo nei suoi confronti, forse perch\u00e9 la regina, quattro anni prima, aveva appoggiato l'esecuzione di Agatocle, oppure per il risentimento nei confronti del fratello di Arsinoe, Tolomeo II, che aveva ottenuto il regno d'Egitto nonostante fosse Cerauno il figlio primogenito del re. La donna trov\u00f2 rifugio nell'isola di Samotracia, dove aveva fatto edificare la Rotonda alcuni anni prima, mentre Giustino non manca di sottolineare che il fratellastro avrebbe presto saldato il debito per il suo gesto atroce. Fu infatti ucciso dai Celti in battaglia solo pochi mesi dopo, lasciando il regno di Macedonia nell'anarchia fino all'avvento di Antigono II Gonata.\nRegina d'Egitto.\nMatrimonio con Tolomeo II.\nNon sappiamo con certezza l'anno in cui Arsinoe torn\u00f2 da Samotracia ad Alessandria d'Egitto, ma sicuramente il viaggio avvenne fra il 279 a.C. e il 276 a.C. Tolomeo I, il padre di Arsinoe II, era morto gi\u00e0 dal 283 a.C. e il figlio Tolomeo II era salito sul trono assieme alla moglie Arsinoe I, figlia di Lisimaco e di Nicea e dunque sorella di Agatocle.\nPoco tempo dopo l'ascesa al trono, Tolomeo aveva per\u00f2 esiliato la regina a Coo, per una sua responsabilit\u00e0 nella congiura ordita nei suoi confronti da Aminta e Crisippo, amici della moglie, che furono per questo condannati a morte. Dato che l'unica fonte che abbiamo su questo evento, gli \"Scholia in Theocritum\", non parla di un coinvolgimento di Arsinoe II nel ripudio della prima moglie di Tolomeo II, possiamo supporre che la sorella del sovrano arriv\u00f2 in Egitto successivamente all'esilio di Arsinoe I e in ogni caso spos\u00f2 il fratello dopo la scoperta della congiura.\nIl matrimonio fra Arsinoe II e il fratello Tolomeo II, avvenuto nel 275 a.C. circa, fu di sicuro sconvolgente per il mondo greco, ma fu in genere accettato in Egitto, anche grazie all'intuizione dei sovrani di associarlo, nella propaganda tolemaica, al culto religioso-mitologico di Iside e Osiride. In questo periodo, Arsinoe veniva infatti rappresentata nell'arte figurativa come Iside e Tolomeo come Osiride. Prova del successo di questo matrimonio familiare \u00e8 che questa tradizione fu in seguito imitata da quasi tutti i sovrani della dinastia tolemaica.\nAll'epoca del matrimonio col fratello, Arsinoe aveva da poco sorpassato i quarant'anni, mentre Tolomeo era pi\u00f9 giovane di circa sette anni. Pausania testimonia che Tolomeo II era innamorato di sua sorella. \u00c8 probabile che lo fosse veramente perch\u00e9, oltre ad averla spesso associata nei ritratti monetali e nelle statue, le dedic\u00f2 diverse citt\u00e0 e soprattutto non si spos\u00f2 pi\u00f9, dopo la sua morte, anche se le sopravvisse per circa 25 anni.\n\u00c8 per\u00f2 altrettanto possibile che il matrimonio avvenisse per motivi politici: sposando sua sorella, Tolomeo rafforzava infatti la dinastia tenendo al di fuori dai giochi di potere le altre famiglie macedoni che potevano aspirare al trono. Inoltre, in contrasto con la poligamia del padre e di altri diadochi, che aveva portato a diverse crisi intestine e lotte per la successione, la moglie-sorella non dava adito ad alcun turbamento familiare e dinastico. In questo senso, la storica Elisabeth Donnelly Carney chiama il matrimonio tra Toloemeo e Arsinoe \"endogamia estrema\" (\"extreme endogamy\"), in contrasto con la poligamia di altri sovrani ellenistici.\nInfine, nel corso della dinastia, il ripetersi incessante del nome Tolomeo per tutti i sovrani del regno ellenistico d'Egitto, associato al fatto che la regina sarebbe stata quasi sempre la sorella, dava l'idea ai sudditi egiziani di una monarchia solida e immutabile nel tempo.\nL'epiteto di \"Filadelfo\" (, letteralmente \"fratello-amante\"), attribuito sia a Tolomeo II sia ad Arsinoe, idealizzava il loro matrimonio fraterno. In questo modo, la propaganda tolemaica assegnava una connotazione di amore familiare ai due sovrani, contribuendo alla giustificazione di questo tipo di matrimonio e successivamente a divinizzarlo. Tolomeo e Arsinoe non ebbero figli, ma Arsinoe adott\u00f2 i bambini della precedente (e omonima) moglie del re: il futuro sovrano Tolomeo III, il secondogenito Lisimaco e infine Berenice, futura moglie del sovrano seleucide Antioco II.\nPolitica estera e militare.\nCome all'epoca in cui fu regina di Tracia e Macedonia, Arsinoe, da sovrana d'Egitto, non si limit\u00f2 alla vita di corte, ma partecip\u00f2 attivamente alla vita politica del giovane Stato ellenistico. Sappiamo dalla stele di Pithom che Arsinoe accompagn\u00f2 il marito a Heroonpolis/Pithom, nei pressi dell'istmo di Suez, che si trovava ai confini occidentali del regno, per ispezionare e rincuorare le truppe egiziane, precedentemente sconfitte in battaglia durante le fasi iniziali della prima guerra siriaca contro Antioco I. La guerra si risolse successivamente con la completa vittoria egiziana contro l'impero seleucide.\nNelle polis dell'antica Grecia le donne non partecipavano mai alle operazioni militari, nemmeno indirettamente, con la sola eccezione delle spartane che in qualche occasione, come nel caso dell'assedio di Sparta del 272 a.C., aiutarono gli uomini nelle operazioni logistiche. Le donne di stirpe macedone, invece, gi\u00e0 prima di Arsinoe si erano interessate di attivit\u00e0 belliche: Cynane, figlia di Filippo II e sorellastra di Alessandro Magno, partecip\u00f2 in modo effettivo ad alcune battaglie, mentre sua figlia Euridice II di Macedonia, moglie di Filippo III Arrideo, vestiva come un generale macedone e almeno in un'occasione aveva arringato personalmente le truppe schierate. Euridice si era confrontata con Olimpia, altrettanto vicina all'ambiente militare, nella lotta alla successione al trono di Alessandro. La prima aveva infatti un marito disabile e la seconda un nipote, Alessandro IV, ancora bambino. Duride di Samo chiama questa lotta alla successione una \"guerra fra donne\" (\"\u03b3\u03b5\u03bd\u03ad\u03c3\u03b8\u03b1\u03b9 \u03c0\u03cc\u03bb\u03b5\u03bc\u03cc\u03bd \u03b4\u03cd\u03bf \u03b3\u03c5\u03bd\u03b1\u03b9\u03ba\u1ff6\u03bd\"), raccontando che Olimpiade aveva schierato l'esercito come un corteo bacchico accompagnato dai tamburi, mentre Euridice aveva disposto le truppe secondo l'uso macedone. Giustino racconta che anche Arsinoe, nel breve periodo in cui fu regina al fianco di Tolomeo Cerauno, si mostr\u00f2 all'esercito mentre il marito le poneva il diadema sul capo attribuendole il titolo di \"regina\".\nInoltre, la filologa Gabriella Longega, nel suo studio su Arsinoe, evidenzia l'importanza internazionale della regina, sottolineando che le fu intitolata una citt\u00e0 sul fiume Acheloo in Etolia, regione alleata di Pirro e quindi non direttamente collegata ai territori tolemaici.\nLa testimonianza pi\u00f9 importante della partecipazione di Arsinoe alla politica estera e militare \u00e8 per\u00f2 il decreto ateniese di Cremonide del 268-267 a.C., emesso probabilmente poco tempo dopo la morte della regina. In questo documento \u00e8 riportato che Arsinoe aveva partecipato attivamente alla preparazione dell'alleanza delle polis greche contro Antigono Gonata, che esercitava su di esse un controllo militare. Nel decreto, che segna l'inizio della guerra cremonidea contro Antigono, si dice che \"il re Tolomeo, seguendo la politica di suo padre e di sua sorella, dimostra la sua preoccupazione per la libert\u00e0 dei Greci\". Da questa frase si evince che Arsinoe aveva attivamente preparato il terreno, sia dal punto di vista politico sia da quello diplomatico e finanziario, alla preparazione della ribellione greca contro l'occupazione macedone, forse con l'intento di riportare il figlio Tolomeo di Telmesso sul trono di Pella.\nIl decreto di Cremonide \u00e8 particolarmente importante perch\u00e9 si tratta della prima attestazione storica, nel mondo classico, della partecipazione di una donna a un'attivit\u00e0 di politica internazionale. L'importanza di questo decreto potrebbe per\u00f2 essere ridimensionata dall'interpretazione secondo la quale la citazione della regina potrebbe essere un mero omaggio alla coppia regale, nella speranza dello scrivente che la regina potesse influenzare positivamente le decisioni di Tolomeo II.\nVittorie alle Olimpiadi.\nIn assenza di altre fonti antiche al riguardo, \u00e8 solo grazie a un epigramma di Posidippo, incluso nel cosiddetto \"Papiro di Milano\" scoperto nel 1992, che sappiamo che la regina vinse ben tre gare alle Olimpiadi, probabilmente nel 272 a.C. Le donne non potevano partecipare alle Olimpiadi, n\u00e9 come spettatrici n\u00e9 a maggior ragione come atlete, ma la corsa dei carri costituiva un'eccezione, in quanto l'auriga, che era un professionista ingaggiato allo scopo, era un mero esecutore della corsa, mentre il merito della vittoria andava esclusivamente all'organizzatore e al finanziatore della squadra, che poteva anche essere di sesso femminile.\nLe corse dei carri erano tra le gare pi\u00f9 prestigiose delle intere Olimpiadi e, proprio per il fatto che il vincitore risultava essere il finanziatore del carro, costituivano un importante mezzo di propaganda per i potenti. Questi infatti, attraverso la dedica di statue, iscrizioni e poesie commissionate allo scopo, utilizzavano la vittoria come mezzo per aumentare il prestigio di loro stessi e di tutta la loro famiglia, sia in patria sia all'estero, visto che le competizioni olimpiche costituivano una vetrina internazionale di visibilit\u00e0 senza pari.\nSono note altre donne che, prima di Arsinoe, vinsero delle gare di corsa dei carri alle Olimpiadi: innanzitutto la spartana Cinisca, figlia di Archidamo II e sorella di Agesilao II e di Agide II, fu la prima donna a vincere la corsa dei carri con quattro cavalli per ben due volte, nel 396 a.C. e nel 392 a.C.. Successivamente, nel 368 a.C., la sua concittadina Eurileonide si aggiudic\u00f2 la gara di corsa col carro a due cavalli.\nNel periodo ellenistico, fu Berenice a vincere una gara nel 284 a.C., poi imitata dalla figlia nell'edizione delle Olimpiadi (probabilmente) del 272 a.C., in cui la regina d'Egitto vinse ben tre gare, sia con quattro sia con due cavalli. Arsinoe si guadagn\u00f2 cos\u00ec un grandissimo prestigio internazionale e dimostr\u00f2 di poter dedicare grandi investimenti alle gare sportive. La preparazione e l'allenamento dei cavalli, l'ingaggio dell'auriga e del resto dei componenti della squadra necessitavano infatti di un notevole impegno finanziario e organizzativo.\nMorte e culto.\nLa data della morte di Arsinoe non \u00e8 nota con precisione. Secondo la stele di Mendes, che attribuisce ad Arsinoe il rarissimo titolo di \"regina dell'Alto e del Basso Egitto\", Arsinoe mor\u00ec nel quindicesimo anno del regno di Tolomeo II, ovvero nel 270 a.C., mentre secondo la \"stele di Pithom\" era ancora viva nel sedicesimo anno. McKechnie ipotizza che la prima stele si riferisca al quindicesimo anno di regno a partire dalla morte del padre Tolomeo I e quindi all'inizio del regno di Tolomeo II da solo (268 a.C.), mentre la seconda riguardi il sedicesimo anno a partire dall'associazione del marito di Arsinoe come co-regnante di Tolomeo I (269 a.C.). In tal caso, la data di morte di Arsinoe sarebbe stata nel luglio del 268 a.C., ovvero lo stesso anno del decreto di Cremonide.\nIl giambo XVI di Callimaco (, \"Apoteosi di Arsinoe\"), \u00e8 l'unica testimonianza che abbiamo sui funerali di Arsinoe. I versi, purtroppo frammentari, di questa poesia, testimoniano che la regina non fu imbalsamata e inumata come prescritto dalla religione egizia, ma fu bruciata secondo l'uso macedone su una pira funeraria, accesa dallo stesso marito. Nella sua poesia, Callimaco immagina che Filotera, la sorella gi\u00e0 scomparsa della regina, scorga dal cielo il fuoco della pira e tema che la citt\u00e0 di Alessandria stia andando a fuoco.\nTolomeo stabil\u00ec il culto individuale della sorella e moglie, che fu chiamata \"dea dell'amore fraterno\" (), dedicandole un tempio ad Alessandria e un altro a Menfi e istituendo delle sacerdotesse preposte alle relative pratiche religiose. A Menfi, in particolare, il suo culto fu associato a quello del dio Ptah. Quando mor\u00ec, Arsinoe aveva circa 48 anni, mentre il marito, che non si sarebbe pi\u00f9 sposato con altre donne, rafforzando cos\u00ec ulteriormente il culto della regina defunta, all'epoca ne aveva circa 40. Il culto della sovrana fu mantenuto in vita anche attraverso la diffusione di preziosi oggetti. In uno studio sulla toreutica ellenistica dell'archeologa Giovanna Bonivento Pupino \u00e8 stata riconosciuta la scena dell'apoteosi di Arsinoe II raffigurata come la dea Afrodite Urania su un rilievo in argento (rinvenuto a Taranto e conservato al British Museum), sbalzato e cesellato e che decorava un oggetto relativo al mondo della cosmesi.&gt;\nTolomeo fond\u00f2 o cambi\u00f2 il nome di diverse citt\u00e0 col nome della moglie, come Arsinoe sul golfo di Suez, Arsinoe in Cilicia e Crocodilopoli, l'odierna al-Fayyum, dove il suo culto fu associato a quello del coccodrillo. Arsinoe divenne anche una dea del \"pantheon\" greco, in quanto associata al culto dei Dioscuri e fu anche associata al culto di Afrodite nel tempio della dea, chiamata \"Zefiritide\", presso Canopo. La diffusione del suo culto in tutto il mar Mediterraneo \u00e8 testimoniata dal fatto che le furono intitolate diverse citt\u00e0 portuali, come Famagosta a Cipro e Patara in Licia, che presero da lei il nome Arsinoe e solo successivamente cambiarono denominazione.\nTitolatura.\nSecondo la titolatura reale egizia, i sovrani dovevano avere diversi nomi, ma, poich\u00e9 era una donna, non le erano concessi tutti:\nStoriografia.\nFonti primarie.\nLa perdita quasi completa del XXI libro della Bibliotheca historica di Diodoro e la scarsit\u00e0 di altre fonti antiche sul primo Ellenismo costituiscono un problema per la ricostruzione della biografia di Arsinoe, rendendo necessario l'utilizzo di altre fonti primarie come Pausania e Strabone che per\u00f2, interessati prevalentemente a resoconti di carattere geografico, descrivono solo incidentalmente il contesto storico.\nLa \"Storia di Eraclea\" di Memnone menziona alcuni aspetti della vita di Arsinoe al tempo della sua permanenza in Asia Minore. Nella sua opera, lo storico di Eraclea non manca di sottolineare la sua avversione politica alla regina e al marito Lisimaco. L'opera di Memnone non ci \u00e8 giunta nella sua formulazione originale, ma fortunatamente la sezione relativa al periodo storico in cui \u00e8 vissuta Arsinoe \u00e8 stata riassunta in modo esaustivo da Fozio di Costantinopoli nella sua \"Biblioteca\".\nL'unica fonte che racconta la fuga di Arsinoe da Efeso dopo la battaglia di Corupedio \u00e8 Polieno, che non nasconde la sua ammirazione per l'astuzia della regina, mentre Marco Giuniano Giustino descrive dettagliatamente, pur con qualche esagerazione sensazionalistica, il matrimonio della regina con Tolomeo Cerauno e la successiva strage di Cassandria.\nAppiano nomina Arsinoe nel contesto della narrazione della prima guerra siriaca, mentre Ateneo e Plutarco riportano alcuni particolari relativi alla tradizione aneddotica sulla regina. Diogene Laerzio menziona infine la corrispondenza epistolare tra Arsinoe e il filosofo Stratone di Lampsaco, mentre le fonti numismatiche come la monetazione di Efeso ed epigrafiche come il decreto di Demarato e un'iscrizione del santuario dei grandi dei di Samotracia, che indica il nome di Arsinoe come finanziatrice della Rotonda, completano le notizie sul periodo passato da Arsinoe al fianco di Lisimaco.\nRiguardo al periodo in cui fu regina d'Egitto, le fonti storiografiche sono ancora pi\u00f9 rare e frammentarie: gli storici devono pertanto fare affidamento sulle fonti epigrafiche, \"in primis\" la stele di Mendes e la stele di Pithom, che riportano peraltro date fra loro in disaccordo riguardo alla morte di Arsinoe. La stele di Pithom testimonia inoltre il viaggio a Heroonpolis compiuto dalla regina assieme al marito.\nAlcune informazioni sulla vita di Arsinoe possono infine essere desunte dal decreto di Cremonide e dai frammenti papiracei dei poeti alessandrini, in particolare l\"Apoteosi di Arsinoe\" di Callimaco e il \"Papiro di Milano\". Questo rotolo, scoperto nel 1992 dall'Universit\u00e0 degli Studi di Milano, contiene diversi epigrammi di Posidippo, quasi tutti sconosciuti fino all'epoca del ritrovamento. Grazie a questo papiro, sono noti agli storici alcuni particolari relativi al culto di Arsinoe e le tre vittorie ottenute dalla regina nelle gare olimpiche di corsa dei carri.\nStoriografia moderna.\nA partire dal 1913, con l'opera di William W. Tarn, gli studiosi di storia ellenistica iniziano a dipingere Arsinoe come un personaggio aggressivo, violento e dominatore, contrapposto ai mariti Lisimaco e Tolomeo II, descritti come burattini nelle sue mani. Su questa scia prosegue il saggio di Bevan del 1927, che definisce la regina una \"tigre\" (\"tigress\"), termine utilizzato anche da Eleanor Huzar nel 1966.\nNel suo saggio del 2008, la filologa Silvia Barbantani evidenzia che questi stereotipi negativi descritti dagli storici della prima parte del ventesimo secolo hanno portato diversi studi a deformare le fonti primarie, fino ad attribuire alla regina di Macedonia e d'Egitto fatti che non possono in alcun modo essere a lei collegati secondo le testimonianze rimaste, come la supposizione, formulata dallo stesso Tarn, che Callimaco avrebbe scritto l\"Inno a Delo\" su sua specifica richiesta come celebrazione del marito Tolomeo II per la sua vittoria sui Galati, o che i principali eventi accaduti in quel periodo, come l'alleanza offerta dall'Egitto a Pirro contro Antigono Gonata e la guerra siriaca, fossero originati da un machiavellico progetto della regina volto a rafforzare la talassocrazia egiziana e a portare quindi sul trono di Macedonia il figlio Tolomeo di Telmesso. Nella sua opera, Tarn insiste sull'importanza di Arsinoe tanto da attribuire i successivi insuccessi militari di Tolomeo alla morte della regina. La Barbatani sottolinea che questo tipo di storiografia \"fantapolitica\" considera impropriamente la regina ellenistica come la \"dea ex machina\" dell'intero scacchiere del Mediterraneo.\nLa distorsione delle fonti per amplificare il personaggio di Arsinoe prosegue nel saggio della Marcudy del 1932, nel quale si attribuisce alla regina la pianificazione del matrimonio con Tolomeo II, l'espansione marittima egiziana e l'organizzazione della guerra cremonidea, mentre la Longega, nel suo libro del 1968, ascrive alla regina la completa responsabilit\u00e0 dell'alleanza del regno tolemaico con Roma, con la spiegazione che Arsinoe vedeva in Pirro, nemico dei Romani, un ostacolo all'eventuale ascesa al trono di Macedonia del figlio Tolomeo.\nCome reazione a questa sopravvalutazione di Arsinoe, alcuni storici successivi cadono nell'eccesso opposto, riducendo il ruolo di Arsinoe a un mero strumento della propaganda tolemaica, che avrebbe voluto evidenziare la figura della regina oltre il suo reale ed effettivo potere.\nLa Barbantani sottolinea in ogni caso che il silenzio e la frammentariet\u00e0 delle fonti riguardo all'effettiva partecipazione di Arsinoe alla vita politica internazionale non sono di per s\u00e9 una prova di un eventuale ruolo modesto o addirittura assente della regina in questi eventi, dato che gli storici antichi erano sicuramente portati a sottovalutare l'importanza politica delle donne e preferivano evidenziare un ideale di regina come Apollonide, moglie di Attalo I, modello femminile di tranquillit\u00e0 e di virtuosit\u00e0 esclusivamente domestica.\nNonostante le diverse interpretazioni sull'importanza effettiva della sua personalit\u00e0 nel contesto storico dell'epoca, \u00e8 un dato di fatto che Arsinoe sia stata tra i protagonisti un mondo in rapido cambiamento, ricco di guerre, congiure e assassinii politici che accompagnarono il disgregarsi dell'impero di Alessandro Magno e il formarsi dei regni ellenistici.\nNella cultura popolare, letteraria e scientifica.\nLa figura di Arsinoe rimase popolare in Egitto almeno fino al 75 a.C., quando ancora se ne professava il culto. Fino a quel periodo, a molte bambine egiziane fu dato il suo nome, incluse due regine della dinastia tolemaica, Arsinoe III e Arsinoe IV. Nonostante la grande fama che ebbe nell'antichit\u00e0, in et\u00e0 moderna e contemporanea sono rarissime le testimonianze artistiche, culturali e scientifiche che la riguardano.\nL'unica opera letteraria moderna a lei dedicata \u00e8 una tragedia del 1752, forse mai rappresentata, di Andrew Henderson, intitolata \"Arsino\u00eb or the incestuous marriage\", nella quale si racconta il dramma del matrimonio della figlia di Tolomeo I con Tolomeo Cerauno e il successivo assassinio dei figli. Per quanto riguarda la cultura scientifica, il suo nome \u00e8 stato dato nel 1895 a 404 Arsino\u00eb, un asteroide della fascia principale individuato nel 1895 da Auguste Honor\u00e9 Charlois, ma lo scopritore probabilmente si riferiva all'omonima dea della mitologia greca.\nInfine, una specie di mammifero estinto nell'Oligocene, simile al rinoceronte ma dotato di due enormi corna parallele, costituite d'osso, fu chiamato in suo onore Arsinoitherium, letteralmente \"la belva () di Arsinoe\". Il motivo di questa scelta risiede nel fatto che gli scheletri fossili di questo animale furono ritrovati nella depressione di al-Fayyum, nei pressi della citt\u00e0 a lei dedicata da Tolomeo II."}
{"id": "122874", "revid": "93556", "url": "https://it.wikipedia.org/wiki?curid=122874", "title": "Arsinoe I", "text": "Fu regina d'Egitto (284/1 - 274 a.C. ca) e prima moglie di Tolomeo II.\nArsinoe I era la figlia di Lisimaco, re di Tracia. Tra il 284 ed il 281 a.C. spos\u00f2 Tolomeo II, con il quale ebbe tre figli, il futuro re Tolomeo III, Lisimaco d'Egitto e Berenice.\nVerso il 274 fu accusata da Arsinoe II di aver complottato contro il marito e fu esiliata a Copto. La data di morte \u00e8 sconosciuta."}
{"id": "122875", "revid": "767487", "url": "https://it.wikipedia.org/wiki?curid=122875", "title": "Agente 007 - L'uomo dalla pistola d'oro", "text": "Agente 007 - L'uomo dalla pistola d'oro (\"The Man with the Golden Gun\") \u00e8 un film del 1974 diretto da Guy Hamilton.\n\u00c8 il secondo episodio in cui Roger Moore veste i panni di James Bond. Il soggetto \u00e8 liberamente tratto dal romanzo \"L'uomo dalla pistola d'oro\" di Ian Fleming.\nTrama.\nJames Bond scopre di essere il prossimo obbiettivo di Francisco Scaramanga, uno dei migliori sicari al mondo che \u00e8 solito uccidere le proprie vittime con pallottole d'oro esplose con una pistola componibile anch'essa dorata. M esonera quindi Bond dalla sua missione, relativa ad un nuovo macchinario per sfruttare l'energia solare con cui lo scienziato Gibson vorrebbe risolvere la crisi energetica, ma gli fa capire che deve cercare il killer sotto banco.\n007 scopre quindi che il fornitore di Scaramanga \u00e8 un certo Lazar, un artigiano che costruisce armi su misura a Macao, e in questa occasione conosce ad Hong Kong l'affascinante amante di Scaramanga Andrea Anders. Gibson viene tuttavia derubato di un componente essenziale da Nick Nack, il maggiordomo nano del killer, e lo stesso scienziato viene ucciso.\nBond continua quindi le sue indagini grazie al supporto del tenente di polizia Hip, che lo porta da M e Q, i quali lo incaricano di recuperare il componente e uccidere Scaramanga, e della stessa Andrea, che riesce a sedurre.\nDopo varie peripezie Bond riesce a giungere sull'isola dove Scaramanga vive in una bellissima villa alimentata dalla tecnologia a energia solare che il killer ha intenzione di vendere al miglior offerente: Dopo un abbondante e buon pranzo, i due si sfidano all'interno della galleria di specchi della tenuta e Bond riesce infine ad uccidere Scaramanga e a distruggere la sua tenuta. Sventato infine l'ultimo colpo di coda di Nick Nack, James riesce a tornare in Inghilterra con la sua collaboratrice Mary Goodnight, da sempre innamorata di lui.\nColonna sonora.\nIl motivo conduttore del film \"The man with the golden gun\", composto da John Barry con parole di Don Black, \u00e8 cantato dalla cantante britannica Lulu."}
{"id": "122888", "revid": "1104133", "url": "https://it.wikipedia.org/wiki?curid=122888", "title": "The Kick Inside", "text": "The Kick Inside (EMC 3223, data di pubblicazione: 17 febbraio 1978) \u00e8 il primo album di Kate Bush.\nDescrizione.\nVenne pubblicato su scala mondiale con diverse copertine: vi furono diverse versioni per Stati Uniti, Canada, Giappone, Jugoslavia e Uruguay (ciascun paese mise una foto diversa), producendo in due anni 7 singoli in tutto il mondo quali Wuthering Heights che raggiunse immediatamente la prima posizione in classifica in quasi tutto il mondo, Them heavy people raggiunse la posizione numero 3, Moving commercializzato per il mercato giapponese e subito al numero 1, Strange phenomena, The man with the child in his eyes che si aggiudic\u00f2 la terza posizione massima e Room for life per l'America Latina. Oltre ai video dei singoli citati furono realizzati anche quelli dei brani James and the cold gun, The kick inside. Londra fu tappezzata dall'ormai leggendario primo poster promozionale con la foto scattata da Gered Mankovitz che ritrae Kate con il body rosa: sugli autobus, sui quotidiani, dappertutto c'erano quegli occhi scuri e sgranati, quel viso di giovane donna dolce e malizioso insieme: una ballerina che si riposa durante un esercizio alla sbarra.\nL'album arriv\u00f2 al terzo posto in Inghilterra e al primo nei Paesi Bassi e in molti altri paesi. Solo in Inghilterra si aggiudic\u00f2 tre dischi di platino e la EMI festeggi\u00f2 con una lussuosa festa a Parigi. \"The Kick Inside\" costituisce un disco d'esordio a dir poco inusuale, intriso di filosofia, sesso e amore. Resta ancora esemplare, rispetto alle pi\u00f9 clamorose \"case histories\" odierne.\nLa \"Bront\u00eb Society\" per la canzone \"Wuthering Heights\", ha riconosciuto il merito di Kate Bush nel promuovere l'immagine di Emily Bront\u00eb, per quello che la stessa societ\u00e0 definisce un capolavoro indiscusso del genio artistico e musicale."}
{"id": "122889", "revid": "1718925", "url": "https://it.wikipedia.org/wiki?curid=122889", "title": "Filtro (elettronica)", "text": "In elettronica, un filtro \u00e8 un sistema o dispositivo che realizza delle funzioni di trasformazione o elaborazione (\"signal processing\") di segnali posti al suo ingresso. Ad esempio una sua funzione pu\u00f2 essere quella di eliminare determinate bande di frequenza lasciando passare tutte le altre, cosa che si ottiene attenuando le frequenze pi\u00f9 alte o pi\u00f9 basse di un valore determinato (filtri passa-basso e passa-alto), o quelle comprese in un intervallo prestabilito (filtri passa-banda ed elimina banda).\nDescrizione.\nLa funzione di trasferimento di un filtro, ovvero il comportamento nel dominio della frequenza, pu\u00f2 essere rappresentata graficamente con un diagramma di Bode. Ogni dispositivo reale funge, per sua natura, da filtro in quanto la banda passante della sua funzione di trasferimento non \u00e8 mai infinitamente estesa.\nUn filtro \"ideale\" \u00e8 quello che presenta transizioni o discontinuit\u00e0 nette (ovvero verticali) nella sua funzione di trasferimento; di fatto, ovvero nella realt\u00e0 implementativa, i filtri \"reali\" non presentano mai queste caratteristiche, ma hanno una banda di transizione pi\u00f9 o meno netta, ma mai verticale, e generano dunque effetti indesiderati: tanto pi\u00f9 la banda di transizione \u00e8 piccola tanto pi\u00f9 il filtro ha un coefficiente di merito maggiore, ma maggiori sono i costi realizzativi e viceversa.\nI filtri elettronici possono essere:\nI tipi pi\u00f9 comuni di filtri elettronici sono lineari, indipendentemente da altri aspetti del loro progetto. Molti filtri sono anche dei sistemi risonanti.\nStoria.\nSono esistiti per molti anni anche filtri multipolari LC, pi\u00f9 complessi, e la loro descrizione \u00e8 ben nota nella letteratura tecnica.\nSono stati realizzati anche filtri basati su circuiti ibridi, solitamente utilizzando combinazioni di amplificatori analogici, risonatori meccanici (quarzi piezoelettrici oppure MEMS) e linee di ritardo (\"delay lines\"). Vi sono anche altri dispositivi, quali linee di ritardo a CCD (\"Charge Coupled Device\"), che sono stati utilizzati quali filtri a tempo discreto.\nCon la nascita del trattamento numerico dei segnali, sono diventati comuni i filtri attivi digitali.\nClassificazione per tecnologia.\nFiltro passivo.\nA polo singolo.\nLa realizzazione pi\u00f9 semplice di un filtro lineare \u00e8 basata sulla combinazione di resistori, condensatore e induttori. Questi filtri sono i cosiddetti circuiti RC, RL, LC e RLC. Nel loro complesso sono chiamati \"filtri passivi\", perch\u00e9 il loro funzionamento \u00e8 dipendente dalla presenza di un segnale variabile in Ingresso (Vi), e non introducono alcuna amplificazione del livello del segnale di ingresso.\nGli induttori presentano un'alta impedenza ai segnali in tensione ad alta frequenza, e una bassa impedenza a quelli a bassa frequenza, mentre i condensatori si comportano al contrario: alta impedenza alle basse frequenze (impedenza infinita a frequenza zero, ovvero alla Corrente Continua) e bassa alle alte come risulta dalle rispettive formule: indicando con formula_1 la frequenza del segnale espressa in Hz, il valore di impedenza per il condensatore risulta:\nmentre per l'induttore si ha:\nUn filtro in cui al segnale sono posti uno o pi\u00f9 induttori in serie oppure uno o pi\u00f9 condensatori in parallelo \u00e8 detto \"filtro passa basso\", mentre un filtro in cui al segnale sono posti uno o pi\u00f9 condensatori in serie oppure uno o pi\u00f9 induttori in parallelo \u00e8 detto \"filtro passa alto\"\nI resistori da parte loro non hanno la propriet\u00e0 di selezionare le frequenze, ma sono aggiunti a condensatore e induttori per determinare le costanti di tempo del circuito, e quindi le frequenze a cui essi rispondono.\nA frequenze molto alte (maggiori di circa 100 MHz), gli induttori possono essere costituiti da un singolo anello o striscia di metallo, e i condensatori da lamine metalliche adiacenti. Tali strutture, utilizzate anche per adattare l'impedenza, sono chiamati adattatori a \"stub\".\nMultipolari.\nI filtri di secondo ordine sono classificati in base al loro \"fattore di merito\" (o \"fattore Q\").\nSi dice che un filtro ha un \"Q\" alto, se seleziona o inibisce un intervallo di frequenze stretto, relativamente alla sua frequenza centrale.\nFiltri attivi.\nI filtri attivi sono realizzati utilizzando una rete elettrica variamente complessa realizzata mediante una combinazione di componenti attivi, solitamente amplificatori operazionali e componenti passivi (resistori, condensatori, induttori). Possono avere \"Q\" elevati e raggiungere la risonanza senza utilizzo di induttori. La loro frequenza superiore \u00e8 per\u00f2 limitata dalla larghezza di banda degli amplificatori utilizzati.\nFiltri digitali.\nIl trattamento digitale dei segnali permette la realizzazione economica di una grande variet\u00e0 di filtri. In pi\u00f9, il trattamento numerico dei segnali non ha le stesse limitazioni dei filtri analogici nel posizionamento dei poli e degli zeri del filtro sul piano complesso: i filtri digitali possono perci\u00f2 fornire prestazioni impossibili da ottenere per i normali filtri analogici.\nIl segnale in ingresso viene campionato e un convertitore analogico-digitale lo converte in un flusso numerico: un programma residente su un processore (generalmente un DSP) esegue su esso i calcoli del filtraggio e genera un flusso numerico in uscita. Quest'ultimo viene poi ritrasformato in un segnale analogico da un convertitore digitale-analogico. Una limitazione importante \u00e8 che un filtro digitale pu\u00f2 elaborare frequenze pari al massimo alla met\u00e0 della frequenza di campionamento, pena l'insorgere di aliasing e conseguenti disturbi in uscita.\nFiltri al quarzo e piezoelettrici.\nNei tardi anni trenta alcuni ingegneri capirono che si poteva sfruttare la risonanza meccanica dei materiali piezoelettrici per ottenere dei filtri molto efficaci: i primi risuonatori erano in acciaio, ma fu presto chiaro che il quarzo era un materiale pi\u00f9 adatto allo scopo. I risuonatori di quarzo convertono il segnale elettrico che li attraversa in oscillazioni meccaniche con una grande efficienza: il fattore Q di un risuonatore al quarzo \u00e8 in genere superiore a 5000, valori irraggiungibili dai normali risuonatori LC. Il quarzo ha inoltre un coefficiente di espansione termica molto basso, e mantiene quindi una buona precisione in frequenza al variare della temperatura.\nApplicazioni.\nQuasi tutte le apparecchiature elettroniche utilizzano dei filtri per scopi diversi. Nelle radiocomunicazioni i filtri passa banda nei ricevitori migliorano la ricezione limitando l'amplificazione ai soli segnali desiderati.\nLa larghezza di banda dei filtri adoperati nei sistemi di comunicazione varia, secondo le applicazioni, da meno di 1 Hertz a molti megahertz. Un filtro passa basso, applicato all'uscita dei raddrizzatori nei sottosistemi di alimentazione dei circuiti elettronici, elimina le componenti alternate dal segnale pulsante fornito in uscita dal raddrizzatore, restituendo la sola componente continua.\nL'azione selettiva dei filtri viene anche ampiamente utilizzata per suddividere l'uscita degli amplificatori audio in pi\u00f9 bande rivolte a sistemi di altoparlanti multivia: tali filtri sono solitamente inclusi nel cabinet della cassa nei sistemi domestici e ad alta fedelt\u00e0, mentre invece si usano filtri attivi posizionati prima dell'amplificazione di potenza in sistemi di amplificazione per concerti poich\u00e9, viste le rilevanti potenze in gioco (molto spesso superiori ai 2000W per ogni cassa acustica), sarebbe difficile e molto dispendioso reperire componenti passivi adatti agli alti valori di corrente e tensione che arrivano dall'amplificatore. Non secondario \u00e8 anche il vantaggio nella suddivisione della dissipazione termica, che \u00e8 indubbiamente pi\u00f9 efficiente per potenze cos\u00ec alte.\nL'unico svantaggio dei filtri attivi \u00e8 che, includendo al loro interno degli amplificatori di segnale, introducono pur sempre un certo rumore ed una certa distorsione, che vanno minimizzate attraverso un'accuratissima progettazione; tale rumore \u00e8 fortemente sgradito in contesti in cui la purezza del suono \u00e8 fondamentale, come gli impianti High-End ad alta fedelt\u00e0 per usi domestici. \u00c8 invece trascurabile in contesti, come la musica dal vivo, in cui un certo tasso di rumore \u00e8 ampiamente tollerato, tenendo anche conto che il segnale \u00e8 disturbato sia da altri apparecchi, come processori vari di segnale, che da interferenze elettromagnetiche."}
{"id": "122890", "revid": "120793168", "url": "https://it.wikipedia.org/wiki?curid=122890", "title": "Barcobestia", "text": "Il barcobestia \u00e8 un veliero molto diffuso a Viareggio; la sua produzione \u00e8 andata dai primi anni del Novecento fino circa al 1950.\nIl barcobestia misurava dai 30 ai 40 metri e prevedeva tre alberi, di cui il primo armato con vele quadre, e gli altri due con vele auriche, con una stazza compresa fra le 800 e le 1500 tonnellate. Il nome corretto secondo la terminologia nautica ufficiale \u00e8 \"nave goletta\"\nIl nome \u00e8 una storpiatura del termine inglese \"the best barque (o bark)\" (la \"barca\" migliore - con \"barque/bark\" che in inglese significa veliero a palo), termine usato nel gergo marittimo inglese per indicare la nave goletta (\"barquetine\" in inglese).\nI maestri d'ascia viareggini hanno fatto una traslitterazione del modo di dire, battezzando la loro imbarcazione \"barcabest\", trasformato poi in barcobestia."}
{"id": "122894", "revid": "767487", "url": "https://it.wikipedia.org/wiki?curid=122894", "title": "The Butterfly Effect (film)", "text": "The Butterfly Effect \u00e8 un film di fantascienza del 2004 diretto da Eric Bress e J. Mackye Gruber.\nNarra delle vicende di Evan alle prese con un potere particolare che gli permette di modificare eventi chiave accadutigli nel tempo, modificando quindi il presente del momento in cui decide di cambiare un episodio del suo passato. Cinque diverse ipotesi di quell'episodio regaleranno allo spettatore altrettante trame di una vita.\nIl tema principale si riferisce direttamente al racconto fantascientifico \"A Sound of Thunder\" di Ray Bradbury, tradotto in italiano con il titolo \"Rumore di tuono\". Il titolo del film fa invece riferimento al famoso effetto farfalla, che suggerisce come piccole variazioni nelle condizioni iniziali possano produrre grandi variazioni nel comportamento a lungo termine di un sistema.\nTrama.\nA sette anni Evan comincia a manifestare le sue prime amnesie. La madre decide di sottoporlo a terapia e il dottore le consiglia di spingere il piccolo a scrivere dei diari su cui annotare tutto ci\u00f2 che fa. Il terapeuta, in seguito, ipotizza che i problemi del bambino derivino dalla mancanza del padre, rinchiuso in un manicomio. Quando il bambino finalmente ottiene il permesso di andare a trovarlo, ha un'altra amnesia e si ritrova a terra mentre il padre tenta di strangolarlo; nel tentativo di calmarlo, gli infermieri lo uccidono.\nSei anni dopo Evan e i suoi amici Kayleigh, Tommy (fratello di Kayleigh) e Lenny stanno passando del tempo assieme; Tommy trova un esplosivo del padre e propone di far saltare in aria qualcosa. Cos\u00ec, manda Lenny a mettere l'esplosivo nella cassetta delle lettere di una casa. Evan tappa le orecchie all'amica quando ha una nuova amnesia: si ritrova cos\u00ec nel bosco, mentre lui e gli altri scappano, trasportando Lenny in stato di shock post traumatico. In seguito va al cinema con Kayleigh e Tommy; qui bacia la ragazza. Quando Tommy li vede va su tutte le furie e pesta a sangue un ragazzo al cinema, per poi essere portato via dalle autorit\u00e0. Evan decide poi, con Kayleigh, di andare a trovare Lenny, appena dimesso dopo esser stato curato dallo shock. I tre amici escono a fare un giro e per caso si imbattono in Tommy, che in un deposito tenta di ardere vivo il cane di Evan. Dopo che Tommy ha colpito la sorella e Lenny prova invano a liberare il cane, Evan ha un ennesimo flash: al suo risveglio \u00e8 ormai troppo tardi, il cane \u00e8 stato ucciso dalle fiamme. In seguito si trasferisce, promettendo a Kayleigh di tornare.\nSette anni dopo, ormai ventenne, Evan frequenta la facolt\u00e0 di psicologia e non ha pi\u00f9 avuto amnesie. Durante una serata con una ragazza trova i suoi diari e, leggendo di quando Tommy ha dato fuoco al suo cane, rivive il lasso di tempo di cui in precedenza non aveva alcun ricordo. Il giovane, non capendo se si tratti di una fantasia o se effettivamente abbia avuto la possibilit\u00e0 di tornare a quel momento, decide di andare da Lenny, per fargli alcune domande. Capisce quindi di aver viaggiato nel tempo. Rivive poi, sempre attraverso i diari, il momento dell'esplosione: poco dopo che i ragazzi avevano piazzato l'esplosivo, la padrona e sua figlia neonata erano tornate, rimanendo uccise. Durante questa rivisitazione del passato, Evan si brucia con la sigaretta; al suo risveglio \u00e8 effettivamente comparsa una cicatrice che prima non c'era. Parlando con la madre capisce di avere gli stessi poteri del padre: pu\u00f2 tornare indietro nel tempo, interagendo con esso e modificandolo. In seguito si reca da Kayleigh, che non vede da anni e che ora fa la cameriera. Evan pone alla ragazza alcune domande su un episodio di quando erano bambini: il padre di lei li aveva portati nella cantina della casa per girare un film e Evan aveva avuto un'amnesia, ritrovandosi nudo e completamente all'oscuro di quanto era accaduto. Kayleigh reagisce male alle sue domande, sentendosi turbata al ricordo del padre pedofilo e, inoltre, offesa mortalmente per il fatto che Evan, nonostante la promessa fatta, non si sia fatto vivo durante tutti quegli anni. La ragazza scappa via piangendo e Evan, in seguito ad una telefonata di Tommy, viene a sapere che si \u00e8 suicidata.\nIl giovane decide quindi di tornare indietro nel tempo e impedire al padre dei suoi amici di fare quel film. Al risveglio la sua vita \u00e8 cambiata: ora sta con Kayleigh e fa parte di una confraternita. Ma scopre che Tommy, che da piccolo ha dovuto sopportare tutti gli abusi del padre, \u00e8 diventato uno psicopatico. Vedendolo assieme alla sorella, Tommy comincia a picchiare Evan che si arrabbia e reagisce uccidendolo; finisce cos\u00ec in galera, alla merc\u00e9 dei carcerati.\nDopo alcune umiliazioni e grazie all'aiuto del compagno di cella, riesce a leggere i suoi diari e a tornare indietro nel tempo, al momento in cui Tommy aveva incenerito il suo cane. Questa volta d\u00e0 a Lenny un ferro appuntito, dicendogli di usarlo per tagliare le corde che bloccavano il cucciolo. Ma, dopo avergli impedito di uccidere il cane, Lenny uccide Tommy. Il presente viene nuovamente cambiato: Lenny \u00e8 rinchiuso in manicomio e Kayleigh, senza pi\u00f9 un fratello, diventa una prostituta sfigurata e cinica, che schernisce e respinge Evan.\nPer tentare di rimediare a quanto ha fatto, Evan torna indietro all'incontro col padre. L'uomo capisce il problema del figlio e cerca di ucciderlo per evitare ripercussioni sulla vita di Evan e dei suoi amici, ma ci\u00f2 gli viene impedito.\nEvan viaggia ancora nel tempo e cerca di salvare la donna e la figlia, che vennero uccise dall'esplosione causata dai bambini all'et\u00e0 di sei anni, prima che avvenga l'incidente. Al suo risveglio, Lenny, che ora \u00e8 sano ed \u00e8 il suo compagno di stanza, sta con Kayleigh, e Tommy \u00e8 diventato un ragazzo responsabile e altruista. Tutto sembra perfetto, ma Evan nell'esplosione ha perso le braccia ed \u00e8 paralizzato alle gambe; inoltre la madre ha un cancro ai polmoni, avendo cominciato a fumare dopo l'incidente del figlio.\nEvan tenta ancora di mutare il passato, ma le cose vanno ancora pi\u00f9 storte e Kayleigh muore da bambina per colpa di Evan: il ragazzo si risveglia in un manicomio, nella stessa situazione del padre, e tutti credono che ci\u00f2 ch'era successo fino ad allora fosse una fantasia con cui Evan spiegava la morte dell'amica. Inoltre non ci sono pi\u00f9 i diari (poich\u00e9 in quel passato egli non ha mai cominciato a scriverli) e non pu\u00f2 tornare indietro. Il medico per\u00f2 rivela ad Evan che, come lui per i diari, anche il padre aveva una fissazione quanto alle foto di famiglia. Capendo che ci sono altri metodi per poter cambiare il passato, rivedendo dei suoi filmini di compleanno Evan ritorna di nuovo indietro, nel momento in cui incontra per la prima volta Kayleigh: le dice che la odia e di non farsi vedere mai pi\u00f9. In seguito a questo cambiamento del passato, Tommy e Kayleigh crescono serenamente, essendo andati a vivere con la madre, e Lenny non ha pi\u00f9 sensi di colpa ed \u00e8 compagno di stanza di Evan. Quest'ultimo decide, assieme all'amico, di bruciare i diari affinch\u00e9 non possa pi\u00f9 tornare indietro.\nOtto anni dopo Evan e Kayleigh si incontrano per strada e, passando l'uno di fianco all'altra, hanno una strana sensazione: Evan naturalmente la riconosce, lei invece rimane perplessa. I due per\u00f2 si voltano in momenti diversi, quindi non riescono a guardarsi, e ognuno poi procede per la sua strada.\nI salti temporali.\nIn tutto Evan rivive 54 anni in 5 vite diverse.\nProduzione.\nCast.\nNel film Melora Walters interpreta la madre del personaggio di Ashton Kutcher, ma nella realt\u00e0 lei \u00e8 pi\u00f9 grande dell'attore di soli diciannove anni, mentre l'attore Logan Lerman, nato nel 1992, ha in realt\u00e0 11 anni all'epoca delle riprese, ma interpreta Evan a 7 anni.\nFinali alternativi.\nNella versione director's cut del film Evan cambia definitivamente il proprio destino, tornando nel passato fino al giorno della propria nascita e strangolandosi con il cordone ombelicale. Il \"non di nuovo\" della madre, riferito ai precedenti due figli nati morti, suggerisce che Evan abbia seguito la stessa loro strada.\nEsistono inoltre altri due finali alternativi, forse meno conosciuti, entrambi collegati col finale originale. Nel primo, quando la ragazza si volta e riprende a camminare, Evan la segue. Nel secondo, considerato come il lieto fine, entrambi si voltano nello stesso momento e cos\u00ec iniziano una discussione che andr\u00e0 a finire con l'invito da parte di Evan a bere un caff\u00e8 assieme.\nSequel.\nIl film ha avuto due seguiti, \"The Butterfly Effect 2\" (2006) e \"\" (2009)."}
{"id": "122896", "revid": "1318658", "url": "https://it.wikipedia.org/wiki?curid=122896", "title": "Attivit\u00e0 (chimica)", "text": "L'attivit\u00e0 a di una sostanza (aeriforme, liquida o solida) viene definita come il rapporto tra la fugacit\u00e0 f che la sostanza presenta nelle condizioni in oggetto (o attuali) e la fugacit\u00e0 della stessa sostanza allo \"stato standard\": f\u00b0 (o pi\u00f9 recentemente f\u03b8 per evitare ambiguit\u00e0 IUPAC):\nSe si tratta di fase aeriforme (gas o vapore), l'attivit\u00e0 viene spesso approssimata col rapporto tra la pressione parziale e la pressione allo stato standard (1 bar o ).\nL'introduzione del concetto di attivit\u00e0 risale al 1907, quando G. Lewis lo introdusse per descrivere quelle concentrazioni attive, o efficaci, che compaiono nelle relazioni di equilibrio al posto delle concentrazioni vere e proprie.\nData la definizione, risulta che l'attivit\u00e0 \u00e8 una grandezza adimensionale. Questa grandezza adimensionale rappresenta il modo rigorosamente esatto, su base termodinamica, per approssimare la concentrazione molare di una specie chimica; implicitamente tale concentrazione molare viene divisa per una concentrazione di riferimento unitaria C\u00b0 o C\u03b8 in modo da rendere adimensionale il rapporto stesso e permetterne ad esempio il calcolo del logaritmo.\nDeterminazione dei coefficienti di attivit\u00e0.\nLa trattazione teorica per la determinazione del \"coefficiente di attivit\u00e0\" fa riferimento alla definizione di energia libera di Gibbs in eccesso formula_2.\nIn particolare, il logaritmo naturale del coefficiente di attivit\u00e0 \u00e8 la grandezza parziale molare di formula_3, ovvero:\no in termini di energia libera di Gibbs molare formula_5:\nda cui, applicando la regola di derivazione del prodotto:\nchiamando formula_8 e formula_9 i componenti della miscela, si pu\u00f2 scrivere:\nla quantit\u00e0 formula_11 \u00e8 esprimibile come una serie di potenze, nella forma:\nl'espressione precedente viene chiamata \"espansione di Redlich-Kister\".\nEquazioni di Margules.\nParticolarizzando l'espansione di Redlich-Kister per D=0 otteniamo:\nin cui i coefficienti formula_14 e formula_15 corrispondono alla condizione di diluizione infinita, e sono caratteristici per ogni coppia di sostanze:\nda cui si ricava la formulazione delle \"equazioni di Margules\":\nEquazioni di Van Laar.\nLa formulazione delle \"equazioni di Van Laar\" \u00e8 analoga a quella delle equazioni di Margules, con la differenza della serie di potenze considerata, che \u00e8 del tipo:\nin cui i coefficienti formula_14 e formula_15 corrispondono alla condizione di diluizione infinita:\nL'espressione dei \"coefficienti di attivit\u00e0\" \u00e8 dunque:\nApplicabilit\u00e0 delle equazioni di Margules e Van Laar.\nLe \"equazioni di Margules\" e le \"equazioni di Van Laar\" descrivono bene deviazioni sia positive (cio\u00e8 per formula_23) che negative (per formula_24) dalla legge di Raoult\ne possono predire il comportamento azeotropico.\nNon si adattano bene ai casi in cui i \"coefficienti di attivit\u00e0\" presentano punti di massimo o minimo rispetto alla composizione.\nNon sono valide per miscele di liquidi polari (ad esempio l'acqua) con liquidi apolari.\nModello NRTL.\nIl modello NRTL (dall'inglese \"Non-Random Two Liquid\") \u00e8 un altro modello utilizzato per la stima dei coefficienti di attivit\u00e0, che fa uso delle seguenti equazioni nel caso di una miscela liquida binaria:\nin cui:\nformula_27, formula_28, formula_29 sono costanti di interazione ricavate per via sperimentale. Oppure si possono sfruttare le seguenti equazioni, in modo che non sono pi\u00f9 formula_28 e formula_29 ad essere ricavati sperimentalmente, bens\u00ec formula_32 e formula_33:\nModello UNIQUAC.\nIl modello UNIQUAC (\"UNiversal QUAsiChemical\") si basa sulla scomposizione del coefficiente di attivit\u00e0 in due contributi: un \"contributo combinatoriale\" e un \"contributo residuo\". In formule:\nIl contributo combinatoriale \u03b3C viene calcolato studiando il comportamento delle sostanze pure, a partire dai volumi di Van der Waals relativi ri e dalle aree superficiali qi delle sostanze pure. Si ha:\nin cui Vi \u00e8 la frazione volumetrica per una mole di miscela relativa al componente i-esimo, data da:\nmentre Fi \u00e8 la frazione di area superficiale per mole di miscela relativa al componente i-esimo, data da:\nIl contributo residuo viene calcolato come:\ndove\n\u0394uij [J/mol] \u00e8 un parametro di interazione binaria, ricavato sperimentalmente.\nDal modello UNIQUAC sono derivati altri modelli, tra i quali il modello UNIFAC (\"UNIversal Functional Activity Coefficient\").\nTabelle di esempio.\nNella tabella seguente vengono riportati alcuni valori del coefficiente di attivit\u00e0 relativi al sistema cloruro di sodio-acqua. Si vede che gli scostamenti dall'unit\u00e0 sono pi\u00f9 marcate mano a mano che ci si allontana dalle condizioni di soluzione ideale, ovvero all'aumentare della temperatura e della concentrazione.\nNella presente tabella sono riportati i valori del coefficiente di attivit\u00e0 per varie specie in soluzione acquosa: si noti come per elettroliti a carica elevata i valori continuino ad essere pesantemente diversi da 1 anche a diluizioni assai spinte. I valori son stati misurati con celle a membrane permeoselettive.\nz+z- = prodotto cariche; en = etilendiammina\nAttivit\u00e0 ionica.\nL'attivit\u00e0 ionica definisce, in termini pratici, la concentrazione effettiva di una specie che pu\u00f2 prendere parte a una reazione in fase liquida (solitamente acquosa, ma anche di sali fusi). Essendo gli ioni specie chimiche elettricamente cariche, in soluzione si verificano interazioni elettrostatiche di Coulomb o di Van der Waals e accade quindi che una certa quantit\u00e0 di ioni resta schermata elettricamente dal solvente e non pu\u00f2 prendere parte al processo chimico (ad esempio una reazione) o chimico-fisico (ad esempio conduzione di corrente) in oggetto.\nQuando una soluzione \u00e8 diluita (concentrazione &lt;10\u22123 M) gli ioni si trovano in pratica tutti allo stato completamente solvatato e a una distanza r tale che le interazioni elettrostatiche risultano trascurabili, in maniera tanto maggiore quanto maggiore \u00e8 la permittivit\u00e0 elettrica del solvente. Aumentando la concentrazione aumenta sia il numero di ioni che di cariche elettrostatiche: di conseguenza il cammino libero medio \u00e8 minore (r \u00e8 piccolo) e le interazioni sono pi\u00f9 forti.\nLegge di Debye-H\u00fcckel.\nLa legge di Debye-H\u00fcckel permette di determinare il coefficiente \u03b3 precedentemente definito:\ndove:\nLa forza ionica \u00e8 una grandezza chimico-fisica che esprime l'intensit\u00e0 del campo elettrico generato dalle cariche ioniche. \u00c8 cos\u00ec definita in termini di molalit\u00e0:\ndove mi \u00e8 la concentrazione molale (approssimata con la molarit\u00e0, per soluzioni diluite) e zi il valore assoluto della carica dello ione i-esimo.\nPer soluzione acquosa abbastanza diluita, con buona approssimazione quando la forza ionica \u00e8 &lt;10\u22122 mol/kg3, viene applicata la \"legge limite di Debye-H\u00fcckel\":\nPer soluzioni estremamente diluite, aventi molalit\u00e0 dell'ordine di grandezza di 10\u22124 o inferiori, le leggi di Debye-H\u00fcckel risultano valide esclusivamente per gli elettroliti 1:1, mentre per elettroliti a carica superiore presentano delle lacune. La forma completa dell'equazione, infatti, prevede deviazioni positive dalla pendenza limite: per elettroliti ad alta carica in soluzioni 10\u22124m sono state invece osservate deviazioni negative. (Le misure sono state eseguite con celle a membrane permeoselettive, speciali pile estremamente sensibili grazie allo sfruttamento della solubilit\u00e0 / insolubilit\u00e0 di elettroliti in solventi acquosi/ organici)\nSoluzioni di elettroliti.\nL'aggiunta in soluzione di elettroliti che non interagiscono chimicamente con gli ioni di un precipitato causa un aumento della solubilit\u00e0 di quest'ultimo, con un effetto definito \"effetto sale\".\nInfatti, se la forza ionica di una soluzione satura viene aumentata per mezzo di un'aggiunta di elettroliti forti, i coefficienti di attivit\u00e0 degli ioni prodotti per dissociazione dell'analita diminuiscono, e quindi affinch\u00e9 il prodotto di solubilit\u00e0 resti costante \u00e8 necessario che aumentino le concentrazioni degli ioni. La soluzione non \u00e8 pi\u00f9 satura e quindi si osserva un'ulteriore dissoluzione del soluto, con conseguente aumento della solubilit\u00e0 (si veda anche il Principio di Le Ch\u00e2telier).\nIl coefficiente di attivit\u00e0 di una specie ionica \u00e8 una misura dell'efficienza con cui la stessa specie influenza gli equilibri cui essa partecipa. In soluzioni molto diluite, in cui la forza ionica \u00e8 minima, questa efficienza diviene costante, ed il coefficiente di attivit\u00e0 \u00e8 uguale a 1: l'attivit\u00e0 e la concentrazione molare sono identiche. \nQuando la forza ionica aumenta, lo ione perde un po' della sua efficienza, ed il suo coefficiente di attivit\u00e0 diminuisce. \nIn soluzioni non troppo concentrate, il coefficiente di attivit\u00e0 di una data specie \u00e8 indipendente dalla natura dell'elettrolita e dipende solo dalla forza ionica.\nPer una data forza ionica, il coefficiente di attivit\u00e0 di uno ione \u00e8 tanto minore quanto maggiore \u00e8 la carica portata dalla specie. Il coefficiente di attivit\u00e0 di una molecola non carica \u00e8 circa 1, a prescindere dalla forza ionica.\nA una qualsiasi forza ionica data, i coefficienti di attivit\u00e0 di ioni con la stessa carica sono approssimativamente uguali. Le piccole variazioni che si osservano sono correlate al diametro effettivo degli ioni solvatati dalle molecole d'acqua.\nIl coefficiente di attivit\u00e0 di un dato ione descrive il suo effettivo comportamento in tutti gli equilibri a cui partecipa. Per esempio, a una data forza ionica, un singolo coefficiente di attivit\u00e0 per lo ione cianuro descrive l'influenza di quella specie su uno qualunque degli equilibri cui lo ione partecipa.\nUn'applicazione dei coefficienti di attivit\u00e0 - equilibri di sistemi reali.\nL'attivit\u00e0 \u00e8 in relazione con la concentrazione molare Ci o [Ci] (per gli aeriformi la pressione parziale pi) tramite l'equazione ai = \u03b3i \u00b7 Ci/C\u03b8i (ai = \u03b3\u00b7pi/p\u03b8i, per gli aeriformi), dove \u03b3i \u00e8 il coefficiente di attivit\u00e0, con valori compresi tra 0 e 1, C\u03b8 = 1\u00a0mol/L e p\u03b8 = .\nAllora, dato ad es. un qualsiasi equilibrio chimico in fase liquida a A + b B formula_44 c C + d D, si avr\u00e0 la relazione\ndove K \u00e8 la costante di equilibrio termodinamica, adimensionale e variabile solamente in funzione della temperatura T, K\u03b3 \u00e8 una costante unitaria per diluizioni tendenti a infinito e Kc (o Kp per gli aeriformi) \u00e8 la comune costante di equilibrio stechiometrica con dimensionalit\u00e0 variabile in relazione al sistema di misura utilizzato, ma resa adimensionale ai fini della presente trattazione in base alle considerazioni precedenti.\nEspressione termodinamica della costante d'equilibrio.\nDall'equazione di Van't Hoff, essendo l'energia libera \u2206G=0 all'equilibrio, si ottiene la relazione termodinamica che esprime la K\u03b8 d'equilibrio:\ndove"}
{"id": "122897", "revid": "125798341", "url": "https://it.wikipedia.org/wiki?curid=122897", "title": "Giuseppe Benedetto Dusmet", "text": "\u00c8 stato proclamato beato da papa Giovanni Paolo II nel 1988.\nBiografia.\nLa giovinezza.\nApparteneva ad un ramo della famiglia Dusmet (dal francese \"du Smet\", che ricalca l\u2019originale fiammingo \"de Smedt\") che, di lontane origini bavaresi, godeva nel titolo di \"Heer van Smoers\" nella Contea delle Fiandre, riconosciuto poi nei Regni di Napoli e Sicilia come \u201cBarone de Smours\u201d, quando Enrico du Smet, maresciallo di campo, segu\u00ec Carlo VII alla riconquista del Sud Italia.\nDusmet fu battezzato col nome di Melchiorre, egli era il primo di sei figli del capitano di vascello Marchese Luigi du Smet e di Maria dei marchesi Dragonetti Gorgone.\nGi\u00e0 all'et\u00e0 di 4 anni Melchiorre, che fin da bambino aveva dimostrato particolare dilezione per i poveri, entr\u00f2 come oblato nella Badia benedettina cassinese di San Martino delle Scale in Monreale, dove si trovavano gi\u00e0 due zii materni, D. Vincenzo e D. Leopoldo Dragonetti Gorgone. Compiuti gli studi il padre lo richiam\u00f2 a Napoli, dove la famiglia si era nel frattempo trasferita, per sposarlo a qualche nobile fanciulla. Gli sforzi del padre furono vani ed il ragazzo torn\u00f2 nel 1833 presso San Martino dove prese i voti monastici il 15 agosto del 1840 assumendo i nomi di Giuseppe Benedetto e nel 1841 fu ordinato sacerdote.\nFu subito notato da tutti per la brillante intelligenza e per la grande capacit\u00e0, tanto che l'abate D. Carlo Antonio Buglio lo scelse come suo segretario personale.\nNel 1847, Buglio fu eletto Abate di Santa Flavia a Caltanissetta e port\u00f2 con s\u00e9 come segretario il giovane Dusmet, che anche qui fu subito notato sia dalla gente che dalle autorit\u00e0 ecclesiastiche per la spiccata intelligenza e la profonda spiritualit\u00e0. Il vescovo Mons. Antonino Maria Stromillo infatti lo prese come confessore e consigliere nella gestione difficoltosa della nascente diocesi.\nGli inizi della carriera ecclesiastica.\nNel 1850, essendovi dei problemi nell'Abbazia dei Santi Severino e Sossio a Napoli, dove i monaci non seguivano pi\u00f9 la Regola, il Dusmet fu nominato Priore di quell'Abbazia e anche qui riusc\u00ec a compiere egregiamente la sua missione.\nNel 1852, dietro le insistenze di Mons. Stromillo, fu eletto Priore Amministratore dell'Abbazia di Santa Flavia in Caltanissetta, assumendo nel frattempo \"de facto\" la carica di vicario episcopale. Nei sei anni del suo governo il Monastero fu rinnovato sia nella struttura che nella vita spirituale e si riusc\u00ec a mantenere in tutto la \"Regula\" benedettina, nonostante vi fossero solo tre monaci (il Dusmet e i padri D. Visconte Proto e D. Placido Saugner) e un frate converso, e anche se l'ala sud del Monastero era occupata dai soldati borbonici.\nNel 1854/55 ci fu un'epidemia di colera, in cui il Dusmet si distinse per la grande carit\u00e0 dimostrata e per la pazienza che aveva nel curare i malati di ogni condizione sociale \"tanto nell'umile tugurio quanto nei palazzi dei nobili\". Tra la gente comune s'insinuava gi\u00e0 una consapevolezza, che portava ciascuno a dire, qualora vi fossero stati problemi da risolvere, di \"rivolgersi al Priore Dusmet che \u00e8 un santo\".\nNel 1858 moriva Mons. Stromillo confortato dal Priore Dusmet, e alcuni mesi dopo lo stesso Dusmet fu nominato abate del Monastero benedettino di San Nicol\u00f2 l'Arena di Catania dove riport\u00f2 tra i suoi confratelli la disciplina della regola benedettina, che nel tempo cominciava a essere trascurata al punto da giustificare la rappresentazione grottesca che ne avrebbe dato successivamente Federico De Roberto ne I Vicer\u00e9, descrivendolo come il dorato ricettacolo di un'aristocrazia amorale, \"un luogo di eterna delizia, dove la vita passava, senza cure dell'oggi e senza paure del domani, tra lauti conviti, sontuose cerimonie, gaie conversazioni e scampagnate gioconde\".\nCi\u00f2 per\u00f2 che mise a dura prova le sue qualit\u00e0 furono le trasformazioni politiche che la Sicilia visse nella fase dell'annessione al Regno d'Italia: nel 1860 come nel 1862 il Dusmet ebbe a che fare con Garibaldi, e la seconda volta dovette addirittura ospitarlo a S. Nicol\u00f2 con tutto il suo stato maggiore. Lasci\u00f2 per ultimo nel 1866 il convento di San Nicol\u00f2 che veniva espropriato dal neonato Regno d'Italia in seguito alle leggi di Soppressione degli Ordini Monastici.\nL'episcopato.\nIl 22 febbraio 1867 papa Pio IX lo nomin\u00f2 arcivescovo di Catania (la sede era vacante sin dal 1861) e fu ordinato vescovo il 10 marzo dello stesso anno. Continu\u00f2 per\u00f2 a vivere la Regola pur nella dignit\u00e0 episcopale.\nAppena ordinato nella Basilica di San Paolo fuori le mura in Roma il 10 marzo 1867, invi\u00f2 una lettera ai catanesi, in cui tracciava il programma del suo episcopato, fra la riforma del presbiterio, l'incremento della fede, la fedelt\u00e0 al Romano Pontefice, l'umilt\u00e0 e la preghiera, non manc\u00f2 di dare un posto rilevante a quella virt\u00f9 che da sempre albergava sovrana nel suo cuore: la Carit\u00e0. Cos\u00ec, rivolgendosi ai suoi scriveva: Queste parole sono un sunto del suo lungo e fruttuoso episcopato.\nNei ventisette anni in cui resse la diocesi di Catania, il Dusmet oper\u00f2 con instancabile fervore prima di tutto in direzione di una riforma dei costumi del clero. Dopo averlo avviato a soluzione, si diede a coprire il territorio con una fitta rete di interventi non solo nel campo del culto (nella sola Catania furono aperte ventiquattro chiese, di cui sette di nuova costruzione), ma anche in quello dell'assistenza e dell'istruzione, tanto da imporre la Chiesa come elemento dinamico dello sviluppo locale particolarmente in riferimento alle condizioni dei poveri.\nNegli anni del suo episcopato dovette anche affrontare numerose calamit\u00e0 (eruzioni dell'Etna, terremoti, alluvioni ed epidemie) che flagellarono Catania e la Sicilia, e si distinse sempre per il coraggio e l'immensa carit\u00e0. Alla sua fede venne attribuita nel 1886 la salvezza dalla colata lavica del comune di Nicolosi: tutti riconobbero che, sebbene le previsioni fossero ben diverse, la lava si ferm\u00f2 grazie all'intercessione di Sant'Agata e alla preghiera del \"santo cardinale\", come comunemente ancora oggi molti lo appellano.\nIl cardinalato.\nIl papa Leone XIII nel concistoro dell'11 febbraio 1889 lo cre\u00f2 cardinale, primo benedettino dopo il Pitra, e il 14 febbraio dello stesso anno ricevette il titolo di Santa Pudenziana, segnatamente per i meriti di carit\u00e0.\nLo stesso Leone XIII gli diede il compito di ricostituire il Collegio di Sant'Anselmo all'Aventino e di fondare la Confederazione Benedettina.\nIl rientro a Catania fu un vero trionfo, bench\u00e9 il Card. Dusmet disdegnasse le solenni manifestazioni, non si pot\u00e9 stavolta trattenere il popolo che riconosceva in quella berretta rossa concessa dal Papa il pi\u00f9 bel ringraziamento per quel Pastore benedetto.\nIl Card. Dusmet venne onorato del cavalierato di gran croce dell'Ordine equestre del Santo Sepolcro di Gerusalemme.\nLa morte e il processo di beatificazione.\nTornato a Catania il cardinale Dusmet fu colpito da una malattia e dopo pochi mesi, il 4 aprile 1894, spir\u00f2 alle ore 22:30, \"cos\u00ec povero che non si trov\u00f2 nemmeno un lenzuolo per coprire il suo corpo provato dai frequenti digiuni\".\nEgli fu inizialmente sepolto presso Cappella della Confraternita dei Bianchi al Cimitero monumentale di Catania, ma subito la voce del popolo si fece sentire, affinch\u00e9 il Cardinale avesse degna sepoltura nella Chiesa Cattedrale. La citt\u00e0 gli tribut\u00f2 i pi\u00f9 grandi onori, gli dedic\u00f2 la via Marina, una delle principali della citt\u00e0 e avvi\u00f2 le pratiche per il trasferimento. Solenni funerali si celebrarono anche in Caltanissetta, debitrice verso il santo Cardinale e in Palermo, sua citt\u00e0 natale.\nIl 7 gennaio 1931 l'arcivescovo di Catania Carmelo Patan\u00e8 inizi\u00f2 la causa per la sua beatificazione.\nIl 15 luglio 1965 papa Paolo VI proclam\u00f2 Dusmet venerabile, firmando il decreto sull'eroicit\u00e0 delle virt\u00f9 del Servo di Dio.\nIl 25 settembre 1988 papa Giovanni Paolo II lo ha proclamato beato. In quell'occasione la salma, ancora intatta, fu ricomposta in un'urna e posta sotto l'Altare della Vergine nella cattedrale etnea.\nUn suo monumento, progettato da Raffaele Leone e scolpito da Silvestre Cuffaro, e a cui lavorarono anche Mim\u00ec Maria Lazzaro ed Elio Romano, \u00e8 sito a Catania, in piazza San Francesco d'Assisi. Ricorda alla cittadinanza la figura umile e nello stesso tempo grandiosa del Servo di Dio Giuseppe Benedetto Dusmet: sulla base del monumento \u00e8 inciso l'incipit della frase esplicativa della carit\u00e0 del Cardinale gi\u00e0 citata sopra:\nIl Martyrologium Romanum lo ricorda il 4 aprile, mentre la diocesi di Catania lo festeggia il 25 settembre.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "122899", "revid": "287204", "url": "https://it.wikipedia.org/wiki?curid=122899", "title": "Angiosperm Phylogeny Group", "text": "L'Angiosperm Phylogeny Group \u00e8 un gruppo di botanici sistematici che operano per stabilire una visione consensuale sulla tassonomia delle piante con fiori (angiosperme), avvalendosi dei recenti progressi della sistematica molecolare.\nDescrizione.\nLe piante con fiori, ora tecnicamente chiamate Magnoliophyta (Angiosperme), sono uno dei gruppi di organismi la cui classificazione \u00e8 stata pi\u00f9 radicalmente influenzata da quando \u00e8 stato possibile analizzare su base molecolare i rapporti tra le diverse specie. Il sistema Cronquist, influente schematizzazione pubblicata nel 1981 da Arthur Cronquist, stava gi\u00e0 per essere superata negli anni 1990 da schemi migliorati prodotti da W. S. Judd e altri. Anche questi ultimi si basavano su analisi della morfologia delle piante, su vari aspetti della struttura visibile delle piante. L'analisi diretta del contenuto molecolare del materiale genetico ha reso possibile un approccio molto pi\u00f9 vicino all'obiettivo cladistico di far riflettere la discendenza genetica nella classificazione. I dati molecolari che sono stati resi disponibili, a partire circa dal 1990, hanno chiarito la visione di alcuni rapporti e modificato radicalmente altri.\nQuesto balzo nella conoscenza ha indotto numerose proposte di cambiamento nelle classificazioni, e queste pongono problemi ai sistematisti ed agli utenti di queste classificazioni (ad esempio gli enciclopedisti). Riunendo ricercatori dalle maggiori istituzioni di tutto il mondo e pubblicando in concomitanza, l\"Angiosperm Phylogeny Group\" si \u00e8 posto come un punto di riferimento abbastanza affidabile, mettendo in chiaro dove la conoscenza \u00e8 limitata o ancora in fermento, da permettere una classificazione stabile.\nLa prima pubblicazione APG risale al 1998, mentre nel 2003 viene pubblicata una revisione conosciuta come APG II 2003 o pi\u00f9 semplicemente APG II. Le innovazioni principali sono:\nQuesti gruppi posti tra parentesi quadre sono stati introdotti per facilitare la transizione dalle classificazioni precedenti su base morfologica, ai nuovi sistemi basati sulle analisi molecolari, dato che il processo tende a produrre un numero di raggruppamenti tassonomici alquanto piccoli, ad esempio famiglie con un unico genere, che sono scomode per gli utenti finali. Come fanno notare gli autori di APG: \"In genere accettiamo le opinioni degli specialisti... ma ci rendiamo conto che gli specialisti favoriscono quasi sempre la suddivisione dei gruppi...\".\nRicercatori indipendenti, tra i quali alcuni membri stessi dell'APG, continuano a pubblicare le loro opinioni autonome sulla classificazione delle angiosperme e in nessun caso una classificazione pu\u00f2 dirsi definitiva; rappresenta un'opinione consensuale (spesso di compromesso) in un determinato punto nel tempo, basata sullo stato della ricerca contemporanea, e appaiono di continuo nuovi risultati. Ciononostante, le pubblicazioni APG sono considerate sempre pi\u00f9 come un autorevole punto di riferimento e molti botanici (inclusi alcuni contributori di Wikipedia) fanno affidamento su di esse, come una risorsa di documentazione tassonomica facilmente comprensibile e accessibile.\nNel 2009 l'Angiosperm Phylogeny Group ha pubblicato la Classificazione APG III (\"Angiosperm Phylogeny Group III\"), cio\u00e8 la terza versione di classificazione scientifica delle piante angiosperme, che comprende tutti i 45 ordini del precedente sistema APG II con l'aggiunta di 14 nuovi ordini.\nNell'ottobre 2009, la Linnean Society propose una classificazione filogenetica di tutte le piante terrestri compatibile con la classificazione APG III per il fatto che, frequentemente, botanici e algologi non concordavano con l'assegnazione dei singoli gruppi alle categorie tassonomiche."}
{"id": "122900", "revid": "2011865", "url": "https://it.wikipedia.org/wiki?curid=122900", "title": "Fontainebleau", "text": "Fontainebleau (in italiano arcaico \"Fontanable\u00f2\" e \"Fontebellacqua\") \u00e8 un comune francese di 14.839 abitanti situato nel dipartimento di Senna e Marna nella regione dell'\u00cele-de-France. La cittadina \u00e8 capoluogo di arrondissement e di cantone. I suoi abitanti si chiamano \"Bellifontains\" .\n\u00c8 nota per l'omonimo castello.\nGeografia fisica.\nFontainebleau si trova a sud-ovest del dipartimento della Senna e Marna, estendendosi per circa ettari, \u00e8 il comune pi\u00f9 vasto della regione \u00cele-de-France. Gran parte del suo territorio \u00e8 ricoperto da una grande foresta che conta complessivamente ettari. Questa foresta, fin dai secoli precedenti, fu un luogo di villeggiatura per i parigini, i quali venivano per piacevoli passeggiate e per rinfrescarsi all'ombra degli alberi.\nAl giorno d'oggi inoltre, grazie alle grandi pareti rocciose, \u00e8 rinomata anche per la pratica sportiva dell'arrampicata. Inoltre vi si possono trovare diversi minerali di quarzo allo stato grezzo. Negli ultimi anni il Dipartimento delle foreste vi ha piantato molte conifere (dell'ordine dei pinales) contro la deforestazione, ma questo provvedimento \u00e8 stato duramente criticato da alcuni, che lo accusavano di alterazione distruttiva dell'ecosistema originale.\nStoria.\nDal toponimo latino \"Fons Bellaquaeus\" deriva \"Fontaine Belle Eau\" o \"Fontaine Belleau\" (fontana dalla bell'acqua), contratta poi in Fontainebleau. All'inizio fu un ritrovo di caccia per il re Luigi VII, il quale vi fece costruire anche una piccola cappella, e successivamente fu apprezzata da Luigi IX che vi fece edificare una villetta personale e un ospedale. Nel XVII secolo venne notevolmente apprezzata da Elisabetta Carlotta del Palatinato, sposa di Filippo I.\nPer pi\u00f9 di sette secoli, da Luigi VI (1081-1137) a Napoleone III (1808-1873), numerosi sovrani vi hanno soggiornato per la bellezza della foresta circostante e la tranquillit\u00e0 che vi si poteva trovare cos\u00ec vicino a Parigi. Inoltre tra XVI e XVIII secolo, tutti i re effettuarono cambiamenti di ordine strutturale alla cittadina, e proprio da ci\u00f2 deriva il carattere molto eterogeneo (ma al contempo armonioso) del Castello di Fontainebleau, dapprima residenza di caccia poi ingrandita sotto Francesco I.\nIl 18 ottobre 1685 Luigi XIV vi firm\u00f2 il famoso Editto di Fontainebleau, che costituiva la revoca dell'Editto di Nantes, costringendo cos\u00ec all'esilio molti protestanti. Nel 1725 vi si tenne il matrimonio di Luigi XV. Il 29 ottobre 1807 Manuel Godoy, allora primo ministro del re spagnolo Carlo IV e Napoleone I vi firmarono il trattato che autorizzava il passaggio delle truppe francesi in terra di Spagna dirette in Portogallo. Lo stesso imperatore vi firm\u00f2 l'atto di abdicazione nel 1814 (Trattato di Fontainebleau).\nNel 1848, sotto pressione popolare, la foresta di Fontainebleau fu dichiarata \"riserva artistica\" per difenderla dalla minaccia di un dissennato disboscamento. Lo scopo era quello di permettere agli artisti della scuola di Barbizon di poter continuare a ritrarre gli incantati paesaggi naturali che essa offriva. Fu questo il primo provvedimento pubblico di tutela della natura della storia, anche se promosso e realizzato con finalit\u00e0 estetiche e non naturalistiche.Proprio per questo primato, cento anni dopo (1948), fu deciso di fondare l'Unione Internazionale per la Conservazione della Natura (IUCN) proprio nella citt\u00e0 di Fontainebleau.\nLa foresta \u00e8 rinomata per la sua biodiversit\u00e0 e per la sua dimensione ( ettari di foresta demaniale e dell'intero complesso).\nIstruzione.\nA Fontainebleau \u00e8 la sede primaria dell'INSEAD (\"Institut Europ\u00e9en d'Administration des affaires\"), fondato nel 1957 come scuola di direzione aziendale e istituto di ricerca di carattere internazionale.&lt;br&gt;\u00c8 considerata una delle migliori scuole del mondo, caratterizzata dall'attenzione alla diversit\u00e0 culturale e la prospettiva globale dei suoi corsi. Offre corsi a livello di dottorato di ricerca e di MBA nei suoi due campus in Europa (Fontainebleau) e Asia (Singapore). \u00c8 accreditata AACSB, EQUIS e AMBA.\nCuriosit\u00e0.\nLa celebre scrittrice Patricia Highsmith ambienta una buona parte del suo romanzo \"L'amico americano\" a Fontainebleau."}
{"id": "122901", "revid": "70647", "url": "https://it.wikipedia.org/wiki?curid=122901", "title": "Meaux", "text": "Meaux \u00e8 un comune francese di abitanti sottoprefettura nel dipartimento della Senna e Marna, nella regione dell'\u00cele-de-France.\nAntica capitale della Brie, i suoi abitanti si chiamano \"Meldois\".\nSport.\nCalcio.\nA Meaux sorge lo Stadio Alberto Corazza, che ospita le partite del CS Meaux. Lo stadio \u00e8 intitolato alla memoria di Alberto Corazza, calciatore che chiuse la propria carriera nel 1963 con la squadra locale."}
{"id": "122903", "revid": "158913", "url": "https://it.wikipedia.org/wiki?curid=122903", "title": "Queens", "text": "Il Queens \u00e8 il pi\u00f9 grande per superficie e il secondo per popolazione dei borghi (\"borough\", in inglese) della citt\u00e0 di New York. I suoi confini sono gli stessi dell'omonima contea di Queens dello Stato di New York negli Stati Uniti d'America, al cui territorio corrisponde.\nSituata nella porzione ovest di Long Island, nel Queens si trovano due dei tre principali aeroporti di New York, cio\u00e8 il John F. Kennedy e il LaGuardia; il borough \u00e8 sede della squadra di baseball dei New York Mets, del torneo di tennis US Open, di Flushing Meadows Park e dei Silvercup Studios.\nStando all'American Community Survey del 2005, gli immigrati ammontano al 47,6% dei residenti nel Queens rendendolo il distretto pi\u00f9 diversificato della citt\u00e0. Con una popolazione di 2,2 milioni \u00e8 il secondo distretto pi\u00f9 popoloso (dopo Brooklyn) e la decima contea con pi\u00f9 abitanti degli Stati Uniti. \u00c8 anche la quarta contea dello Stato pi\u00f9 densamente popolata (dopo le contee che comprendono Manhattan, Brooklyn e il Bronx). Se ogni distretto fosse una citt\u00e0 a s\u00e9, il Queens sarebbe la quarta citt\u00e0 pi\u00f9 grande degli Stati Uniti a pari merito con Houston.\nL'ipotetica classifica sarebbe: Los Angeles (3,8 milioni), Chicago (2,8 milioni), Brooklyn (2,5 milioni), Queens (2,2 milioni) e Houston (2,2 milioni).\nIl Queens \u00e8 stato fondato nel 1683 come una delle 12 originali contee di New York e probabilmente deve il suo nome alla Regina consorte Caterina di Braganza (1638-1705), la principessa portoghese che spos\u00f2 Carlo II d'Inghilterra nel 1662 (ci\u00f2 non \u00e8 confermato da alcun documento contemporaneo).\nIl distretto \u00e8 spesso considerato uno dei pi\u00f9 periferici tra i quartieri di New York. I quartieri nella parte centrale del Queens (eccetto quelli lungo Queens Boulevard e i quartieri di Flushing e Jamaica) e la parte a sud e ad est del Queens assomigliano alle confinanti periferie della Contea di Nassau. Nella zona a nord, comunque, sono situati molti quartieri urbani e alcuni centri finanziari. Nel quartiere di Long Island City, lungo la riva dell'East River di fronte a Manhattan, \u00e8 situato lo One Court Square, il pi\u00f9 alto grattacielo di New York al di fuori di Manhattan.\nGeografia fisica.\nQueens \u00e8 localizzato sull'isola di Long Island. Confina con Brooklyn e Nassau. Nel quartiere \u00e8 presente anche la St. John's University che gioca le partite interne di pallacanestro alla Lou Carnesecca Arena nel campus e le pi\u00f9 importanti al Madison Square Garden. Qui si trovano i due pi\u00f9 grandi aeroporti di New York, il John F. Kennedy e il LaGuardia.\nQueens copre un'area totale di . di terre e di acque.\nStoria.\nIl 12 novembre 2001, due mesi dopo gli attentati dell'11 settembre, un Airbus A300 operante il volo American Airlines 587 diretto a Santo Domingo, partito dal vicino John F. Kennedy, precipit\u00f2 proprio nel distretto del Queens a causa di un errore del pilota. \nL'incidente caus\u00f2 la morte di 265 persone: tutti i 251 passeggeri, nove membri dell'equipaggio e cinque persone a terra.\nPopolazione.\nDal censimento del 2000 risulta che la popolazione \u00e8 cos\u00ec suddivisa: 44% bianchi, 20% afroamericani, 17,5% asiatici, 0,5% nativi americani, 11,7% altre etnie. Gli ispanici rappresentano il 25% circa. Per quanto riguarda le principali ascendenze europee degli abitanti troviamo nell'ordine: italiani (8,4%), irlandesi (5,5%), albanesi (4,5%), polacchi (2,7%), russi (2,3%) e greci (2%).\nAl censimento del 2000 contava abitanti ( famiglie) e unit\u00e0 abitative ( per km\u00b2). L'8,99% \u00e8 di origine italiana, e l'italiano \u00e8 la quarta lingua pi\u00f9 parlata dopo inglese, spagnolo e cinese. Il 22,80% della popolazione era sotto i 18 anni, il 12,70% sopra i 65 anni. Il reddito pro capite si attesta sui dollari. Il 21,60% della popolazione \u00e8 sotto la soglia di povert\u00e0."}
{"id": "122905", "revid": "2964", "url": "https://it.wikipedia.org/wiki?curid=122905", "title": "EON Production", "text": ""}
{"id": "122907", "revid": "198277", "url": "https://it.wikipedia.org/wiki?curid=122907", "title": "EON Productions", "text": "La EON Productions \u00e8 una casa cinematografica inglese, fondata a Londra nel 1961 da Albert Broccoli e Harry Saltzman\nNacque per produrre film dai romanzi di Ian Fleming, con protagonista la spia britannica James Bond, romanzi dei quali i due soci avevano acquistato separatamente i diritti. Da allora la EON ha prodotto tutti i film ufficiali su Bond, prima sotto la supervisione di Broccoli e poi della figlia Barbara e del figliastro Michael G. Wilson."}
{"id": "122913", "revid": "916580", "url": "https://it.wikipedia.org/wiki?curid=122913", "title": "Windows Communication Foundation", "text": "Windows Communication Foundation (WCF), conosciuto in fase di sviluppo con il nome in codice Indigo, \u00e8 un \"sottosistema applicativo\" proprietario della Microsoft, che offre la struttura API per la creazione di applicazioni distribuite in ambienti Windows.\nSe da un lato ogni protocollo di rete (e.g. HTTP, FTP, SMTP, ecc.) ha un suo modello di programmazione, e necessita quindi di una conoscenza specifica da parte degli sviluppatori per poter essere utilizzata, WCF \u00e8 stato realizzato con l'intento di ricondurre ad un unico modello diverse tecnologie, rendendo pi\u00f9 semplice ed uniforme la programmazione in ambiente Windows.\n\u00c8 stato sviluppato per Windows Vista, ma \u00e8 disponibile anche per i sistemi Windows XP SP2, Windows Server 2003 e Windows 7.\nDefinizione del sottosistema.\nUn servizio WCF si basa sugli '\"EndPoint\", che sono le porte attraverso le quali le applicazioni comunicano con il mondo esterno; si pu\u00f2 quindi affermare che un servizio WCF sia una collezione di EndPoint. A sua volta, un Endpoint \u00e8 costituito da quelli che sono i pilastri di WCF: \"Address\", \"Binding\", \"Contract\".\nCos'\u00e8 l'Address.\nL'Address \u00e8 l'indirizzo al quale il servizio risponde. L'indirizzo \u00e8 composto da un URI, una \"Identity\" ed una lista di \"Header\". In fase di definizione di un Address, l'informazione principale \u00e8 l'URI, che corrisponde all'indirizzo fisico del servizio. Header e Identity sono informazioni che invece sono necessarie solo in casi particolari. Ad esempio quando ci sono pi\u00f9 EndPoint, pu\u00f2 essere utile avere diversi Header a seconda dell'Endpoint che il client utilizza. In parole semplici si pu\u00f2 definire l'address come il DOVE.\nCos'\u00e8 il Binding.\nGran parte della soluzione proposta da WCF sta nel concetto di Binding. Infatti se ci si pu\u00f2 occupare del codice senza preoccuparsi dell'infrastruttura di trasporto lo si deve soprattutto a questa \"feature\". I Binding si occupano di quello che avviene tra il momento in cui il servizio spedisce logicamente il messaggio ed il momento in cui viene fisicamente trasmesso in rete. In questo lasso di tempo vengono eseguiti numerosi passi che seguono una precisa \"pipeline\" di cui i binding sono responsabili.\nDurante l'esecuzione della pipeline il messaggio deve attraversare due livelli: il primo si occupa dei \"Behaviour\" (comportamenti), ovvero delle trasformazioni che deve subire un messaggio, il secondo si occupa dei Canali (detti \"Channel\"), ovvero dell'instradamento verso il canale fisico di trasporto. Nel primo livello ci si occupa della conversione dei dati dal formato 'codice' al formato messaggio; ad esempio, vengono trasformate le informazioni da una classe al formato XML di un messaggio SOAP. In aggiunta i Behaviour si occupano anche della sicurezza, della criptazione delle informazioni e di tutte le funzioni di gestione del dato. Durante la seconda fase il messaggio viene messo sul canale di trasporto secondo quanto specificato in fase di configurazione. Quindi \u00e8 in questa fase che si instanzia il canale del protocollo originale su cui viaggeranno le informazioni. Poich\u00e9 a livello di protocollo si possono controllare alcuni dettagli, in questo livello si possono aggiungere informazioni sulla modalit\u00e0 di trasmissione, protetta o meno, oppure sul Reliable Messaging. Come detto in precedenza; questo processo avviene per mezzo di una pipeline. \nSeguendo lo stesso concetto della pipeline di ASP.NET, possiamo vedere tutte le opzioni finora illustrate (protocollo, formattazione, ecc.) come moduli da inserire nel flusso di elaborazione del messaggio.\nPoich\u00e9 la gestione dei Binding pu\u00f2 essere interamente gestita in fase di configurazione, si pu\u00f2 intuire come semplicemente cambiando poche voci si pu\u00f2 passare dalla pubblicazione in modalit\u00e0 Web su HTTPS criptato con un certificato digitale, ad un trasporto diverso del messaggio come SMTPS (\"SMTP Secured\") senza dover modificare il codice. Se si volesse dare una parola chiave ai binding questa sarebbe COME.\nCosa sono i Contract.\nI \"Contract\" (o contratti) rappresentano l'interfaccia software vera e propria, ovvero le API, che il servizio pubblica. Poich\u00e9 ne esistono diverse tipologie l'argomento \u00e8 molto vasto, si rimanda alla sezione collegamenti esterni della voce chi volesse approfondire l'argomento. Si pu\u00f2 comunque dire che i Contract rappresentano il COSA.\nArchitettura.\nWCF \u00e8 stato pensato sin dall'inizio tenendo in mente le architetture orientate ai servizi. In una tecnologia come questa \u00e8 molto importante mettere a disposizione un'interfaccia software che l'utilizzatore del servizio ed il servizio stesso possano utilizzare per comunicare. In WCF quest'interfaccia di scambio \u00e8 il \"Contract\" (ovvero \"contratti\").\nI contratti non stabiliscono solo quali operazioni si possono invocare su un servizio, ma anche come e quali dati si debbano scambiare. Da questa considerazione si evince che esistono diverse tipologie di contratti racchiuse in tre tipologie: ServiceContract, DataContract e MessageContract.\nI ServiceContract.\nI ServiceContract definiscono il servizio e tutte le API che questi mette a disposizione. La definizione di un simile contratto vede la sua naturale implementazione in un'interfaccia .NET da sviluppare. Di per s\u00e9, un'interfaccia non ha alcun senso parlando in termini di \"Service-oriented architecture\" (SOA); infatti, pur definendo metodi e propriet\u00e0, non stabilisce se questi debbano essere resi pubblici o meno. Bisogna ricordare che con SOA la visibilit\u00e0 di un metodo o di una propriet\u00e0 all'interno di una classe non ha alcun collegamento con la visibilit\u00e0 che pu\u00f2 avere all'interno del servizio. A seconda dei casi, un metodo privato di una classe potrebbe diventare un'API del servizio, mentre un metodo pubblico della stessa classe potrebbe non essere pubblicato dal servizio. In WCF, per definire i metodi da pubblicare, bisogna arricchirli con opportuni attributi dichiarati nella definizione dell'interfaccia. Gli attributi da utilizzare sono ServiceContract con la quale marcare l'interfaccia e OperationContract, per ogni metodo da pubblicare..\nI DataContract.\nUna volta che \u00e8 stato stabilito quali operazioni mettere a disposizione dei client, arriva il momento di definire quali informazioni debbano essere pubblicate. Questo \u00e8 compito dei DataContract. Supponiamo che un servizio pubblichi un metodo che dato il codice fiscale ritorni i dati della persona associata. Nel DomainModel l'oggetto Persona contiene informazioni come Nome, Cognome, Data di Nascita e altro ancora, tuttavia pu\u00f2 nascere l'esigenza di non pubblicare tutti i dati della persona ma soltanto quelli che si ritengono opportuni. Per ottenere un risultato del genere bisogna corredare sia la classe che le sue propriet\u00e0 con attributi, pi\u00f9 precisamente alla classe va applicato l'attributo DataContract e alle propriet\u00e0 l'attributo DataMember.\nI MessageContract.\nPer \"default\", tutte le propriet\u00e0 di una classe vengono mappate all'interno del corpo di un messaggio. A seconda delle esigenze, pu\u00f2 capitare che si debbano piazzare delle informazioni nelle intestazioni invece che nel corpo; questa mappatura tra le classi ed il formato del messaggio viene impostato tramite i MessageContract. Anche in questo caso l'impostazione di queste opzioni avviene tramite attributi e, pi\u00f9 precisamente, MessageContract per la classe e MessageBody o MessageHeader per le propriet\u00e0."}
{"id": "122914", "revid": "1632387", "url": "https://it.wikipedia.org/wiki?curid=122914", "title": "Unabomber (Italia)", "text": "Unabomber \u00e8 l'appellativo usato dalla stampa italiana, per analogia con il caso dello statunitense Theodore Kaczynski, per riferirsi a un personaggio mai identificato, autore di numerosi atti di violenza commessi in Veneto e Friuli negli anni novanta e duemila. Si tratta di un bombarolo seriale la cui strategia, priva di un movente plausibile, consisteva nel collocare in luoghi pubblici o aperti al pubblico ordigni esplosivi improvvisati, che hanno procurato lesioni e menomazioni a chi vi si \u00e8 imbattuto.\nLe azioni attribuitegli sono, secondo le diverse ricostruzioni, 31 o 33, distribuite dal 1994 al 2006, con un periodo di quiescenza tra il 1996 e il 2000. L'autore delle azioni \u00e8 ignoto, non ha rivendicato i suoi atti e si \u00e8 dimostrato abile nel non lasciare tracce, ma ha seminato il panico in una vasta zona dell'Italia nordorientale incentrata sull'asse Pordenone-Portogruaro-Lignano Sabbiadoro. \nIl suo caso \u00e8 una delle vicende di cronaca nera che pi\u00f9 hanno impressionato l'opinione pubblica, per l'inestricabilit\u00e0, l'apparente irrazionalit\u00e0, e il terrore instillato nella popolazione dagli attentati, subdoli e capaci di ferire obiettivi casuali e indifesi. Inoltre, l'autore ha colpito spesso in occasioni festose e pi\u00f9 di una volta ha scelto come bersaglio i bambini.\nIl personaggio.\nOrigine del nome.\nIl nome \"Unabomber\" \u00e8 mutuato da quello di un terrorista statunitense, Theodore Kaczynski, a sua volta autore di vari attentati con esplosivi nel corso di diciotto anni. Prima della sua cattura era identificato dall'FBI con la sigla \"UNABOM\" (\"UNiversity and Airline BOMber\"), dicitura poi deformata dai media. Le analogie tra l'Unabomber italiano e quello statunitense sono tuttavia tenui.\nNel 2005 il direttore del \"Gazzettino\" di Venezia, Luigi Bacialli, decise di modificare la denominazione in quella assonante e dispregiativa di \"Monabomber\", che sfruttava l'espressione volgare veneta \"mona\", che indica l'organo genitale femminile e viene usata colloquialmente per indicare una persona stupida. La scelta marcava la distanza dall'Unabomber originale e intendeva gettare discredito sullo sconosciuto, o almeno evitarne la gratificazione: in questo senso fu condivisa da firme autorevoli, ma rigettata da altre che vi lessero una violazione delle regole del giornalismo, che impongono di separare i fatti dalle opinioni.\nIl nuovo appellativo incontr\u00f2 inoltre il malcontento dei giornalisti del \"Gazzettino\": ritenendolo umiliante per la testata e riduttivo della gravit\u00e0 degli attentati, essi rifiutarono di riprodurlo nel corpo degli articoli, sicch\u00e9 il nome \"Monabomber\" rest\u00f2 limitato alla titolazione. Anche il sindacato dei giornalisti del Veneto e la FNSI presero le distanze dall'iniziativa di Bacialli. Il cambio al vertice nella redazione del \"Gazzettino\" restitu\u00ec infine a Unabomber il nome originario.\nLe attivit\u00e0.\nUnabomber colpisce con regolarit\u00e0, ma non \u00e8 ritenuto un serial killer, poich\u00e9 le sue azioni sono dirette non a uccidere ma a ferire, anche se a volte hanno sfiorato l'esito mortale, n\u00e9 dovrebbe considerarsi un terrorista, perch\u00e9 agisce in obbedienza a un movente oscuro, senza rivendicare i gesti criminali e il loro significato. Gli inquirenti ritengono possibile contestargli l'aggravante della finalit\u00e0 di terrorismo. Essa per\u00f2 non \u00e8 mai stata incardinata in un'imputazione formale, n\u00e9 in una sentenza. Ad alcune vittime di Unabomber lo Stato ha riconosciuto un risarcimento, come in genere avviene per le vittime del terrorismo. La prima donna gravemente ferita, Anna Pignat, \u00e8 per\u00f2 deceduta nel 2008 senza averlo ricevuto. L'hanno ottenuto invece Anita Buosi (90.466 euro), Nadia Ros (38.418) e le due bambine di nove e sei anni ferite nel 2003 e nel 2005 (rispettivamente 190.455 e 53.786)\nUnabomber \u00e8 ricercato per una serie di fatti di lesione personale di varia gravit\u00e0 e per tentato omicidio.\nIl profilo criminologico.\nUn elemento che distingue Unabomber \u00e8 l\u2019impossibilit\u00e0 di delineare un preciso schema operativo dei suoi attacchi. Si possono solo notare alcune peculiarit\u00e0, come il fatto che le localit\u00e0 pi\u00f9 colpite siano Pordenone e Portogruaro. Si pu\u00f2 inoltre ipotizzare che miri ai piccoli centri pi\u00f9 che alle citt\u00e0 per terrorizzare pi\u00f9 efficacemente la popolazione. Tra i caratteri comuni degli attentati, spicca la tendenza ad attuarli nei giorni di festa o durante la stagione estiva, in luoghi affollati e pertinenti all'occasione (le chiese nelle festivit\u00e0 religiose, le spiagge durante l'estate, le piazze nel periodo di Carnevale). Il fatto che non abbia operato tra il 1997 e il 1999 ha indotto alcuni a ipotizzare un impedimento (detenzione, missione militare...). In aggiunta, pare conoscere bene il territorio, quindi potrebbe essere legato al Friuli occidentale, se non proprio a Pordenone.\nI tentativi di profilazione hanno restituito il ritratto di una persona di et\u00e0 tra i 35 e 50 anni, visto il prolungato tempo di attivit\u00e0 e le conoscenze dimostrate nel realizzare le sue trappole. Il modo in cui vengono preparati i suoi ordigni esplosivi rivela non solo eccellente manualit\u00e0 e perizia nella chimica, ma anche cura maniacale dei dettagli. Considerando il tempo necessario alla preparazione di dispositivi del genere, \u00e8 probabile che viva da solo o abbia a disposizione un luogo isolato. Non si esclude che abbia osservato da lontano alcune delle esplosioni, ma nel suo modus operandi non \u00e8 emersa alcuna tendenza all\u2019esibizionismo o l'intenzione di lasciare una firma. \nMolte le ipotesi sui moventi, basate sul fatto che gran parte delle vittime siano state colpite in occasione di festivit\u00e0 cattoliche o in luoghi di aggregazione collettiva. Le vittime preferite non appartengono a categorie sociali ricorrenti, contro le quali vi potrebbe essere un accanimento causato dal disprezzo, ma sono persone comuni o addirittura bambini. Secondo alcuni psicologi potrebbe soffrire di un trauma o di una menomazione, che lo spingerebbero a colpire senza mirare ad alcun obiettivo specifico.\nLa situazione attuale.\nL'ultimo attentato compiuto da Unabomber risale al 6 maggio 2006. Il lungo \"silenzio\", a oggi ancora in corso, si presta a svariate interpretazioni. Tra le possibili spiegazioni vi sono quelle secondo cui l'attentatore potrebbe essere morto, oppure potrebbe essere stato arrestato per un altro reato e non identificato, aver perso l'interesse a colpire o essere semplicemente in pausa. C'\u00e8 per\u00f2 chi formula ipotesi pi\u00f9 raffinate, sostenendo che possa trovarsi in psicoterapia o anche in terapia farmacologica. Alcuni inquirenti, come Domenico Labozzetta, dichiarano un sostanziale agnosticismo sul fatto che le indagini si siano mai realmente avvicinate al responsabile degli attentati. Gli investigatori ritengono comunque tutt'altro che chiuso il caso Unabomber, sostenendo la necessit\u00e0 di riprenderlo periodicamente in esame.\nLe indagini.\nAspetti problematici.\nFin dall'inizio le indagini sul caso Unabomber furono penalizzate sotto molti profili, il principale dei quali fu certamente l'impossibilit\u00e0 di riconoscere un movente. Questo dato, pur avendo pochissima importanza sotto il profilo processuale, \u00e8 per\u00f2 fondamentale in fase investigativa, dal momento che permette di limitare le ricerche a un numero circoscritto di persone sospettabili.\nAnche la sospensione degli attentati si rivel\u00f2 un problema poich\u00e9 da un lato essi erano l'unica fonte, sebbene avara, di indizi, dall'altro gli inquirenti stessi si persuasero che gli episodi fossero terminati e l'inchiesta entr\u00f2 in una fase di quiescenza. Peraltro, l'inchiesta fu ulteriormente danneggiata da una serie di errori degli stessi inquirenti e delle forze dell'ordine, oltre che da numerose fughe di notizie.\nLa buona volont\u00e0 di associazioni e cittadini comuni di venire incontro agli inquirenti, in particolare attraverso l'istituzione di taglie, non fu di molto aiuto, anzi quando Unabomber colp\u00ec a Fagar\u00e8, nel pi\u00f9 drammatico dei suoi attentati, alcuni supposero si fosse attivato per vendetta contro la taglia di 50.000 euro posta sul suo capo, attraverso il quotidiano \"Libero\", dall'imprenditore Giorgio Panto, la cui fabbrica si trovava nelle vicinanze. Si ritiene che le varie taglie siano state rese inutili dall'inesistenza di un fenomeno di omert\u00e0 intorno al caso.\nOltre a tutto ci\u00f2, la vicenda fu complicata dalla dispersione geografica degli episodi, che finirono per coinvolgere ben quattro procure. Il fatto di Sacile (21 agosto 1994) attiv\u00f2 Pordenone, quello di Aquileia (11 dicembre 1995) Udine, quello di Bibione (26 dicembre 1995) chiam\u00f2 in causa la procura di Venezia e infine quello di Motta di Livenza (2 novembre 2001) riguard\u00f2 la procura di Treviso. Altro problema fu rappresentato dal ricambio dei magistrati, troppo frequente rispetto alla lunga durata delle indagini sul caso. Per ovviare a questi inconvenienti, anche sulla spinta dell'indignazione generale seguita al caso di Fagar\u00e8 (25 aprile 2003), fu istituita una superprocura con il compito di coordinare le indagini. Lo speciale ufficio per\u00f2 fin\u00ec per naufragare, inaspettatamente travolto dall'esito imbarazzante del caso Zornitta.\nElementi indiziari.\nI principali indizi in mano alle autorit\u00e0 inquirenti sul caso Unabomber sono:\nMolti degli ordigni confezionati da Unabomber sono tubi bomba (\"pipe bomb\") dalla struttura molto semplice. Si tratta di segmenti di tubi da idraulico con due tappi alle estremit\u00e0, riempiti di miscele di composti azotati a partire da un materiale di facile reperibilit\u00e0: dai comuni fuochi artificiali, alle munizioni da caccia, ai diserbanti e ai fertilizzanti. Dall'ottobre 2000 i congegni esplosivi si fanno per\u00f2 molto pi\u00f9 elaborati, dimostrando la notevole perizia tecnica dell'attentatore, che si spinge fino all'uso di un composto molto difficile da maneggiare come la nitroglicerina. Questa svolta ha fatto prendere in considerazione anche la possibile esistenza di un emulatore.\nIndizi minori sono rappresentati da varie testimonianze oculari che portarono anche alla formazione di alcuni identikit. Alcune di esse vennero raccolte in occasione dell'attentato al tribunale di Pordenone (24 marzo 2003), occasione nella quale furono esaminati anche i video del sistema di sicurezza. Questi, per\u00f2, restituirono immagini confuse, nelle quali parve solo possibile intravedere un uomo che indossava un abbigliamento mimetico con un paio di baffi all'apparenza posticci.\nMovente a parte, \u00e8 facile riconoscere gli obiettivi di Unabomber dagli effetti delle esplosioni, dalle caratteristiche delle vittime, dai tempi e dai luoghi degli attentati. Gli ordigni esplodono tipicamente in direzione della persona, spesso provocando lesioni permanenti alle mani (tipicamente la perdita delle prime tre dita) e agli occhi. Le vittime sono individui comuni, selezionati dal caso, a volte bambini. Tempi e luoghi dimostrano una marcata preferenza per i periodi di festa o di vacanza, e non escludono bersagli religiosi.\nSu queste basi \u00e8 stato stilato il profilo dell'attentatore, sfruttando a tal fine anche l'esperienza degli esperti nella caccia agli assassini seriali. Nel corso del tempo si \u00e8 supposto trattarsi di un soggetto di sesso maschile, di et\u00e0 compresa fra i 30 e i 50 anni, appassionato di esplosivi, forse con manie di protagonismo. Si \u00e8 ritenuto che viva solo o con un genitore anziano, che collezioni gli articoli delle testate informative sui propri atti criminali e che possa aver commesso altri reati oltre a quelli per cui \u00e8 diventato noto. Ne furono tracciati anche profili psicopatologici. Non tutti hanno per\u00f2 escluso la possibilit\u00e0 che si tratti invece di una donna.\nPiste seguite.\nAll'inizio, in occasione dell'attentato di Sacile (21 agosto 1994), fu accreditata la pista dell'ecoterrorismo, ma l'assenza di rivendicazioni disorient\u00f2 gli inquirenti, che ipotizzarono, allora, il coinvolgimento di ambienti naziskin. Con il verificarsi di nuovi episodi prese corpo la tesi dell'attentatore isolato. Nondimeno, ancora all'epoca del primo attentato di Lignano (4 agosto 1996), l'insegnante Andrea Agostinis fu indagato nel contesto di un'ipotesi terroristica.\nL'interruzione degli attentati sugger\u00ec invece che Unabomber fosse un militare statunitense di stanza alla base aerea di Aviano, e avesse momentaneamente sospeso l'attivit\u00e0 criminosa perch\u00e9 impegnato nella guerra del Kosovo (che si svolse tra il 1996 ed il 1999, periodo che comprende gli anni in cui Unabomber non comp\u00ec attentati), oppure un militare italiano pratico di esplosivi. D'altro canto, la straordinaria abilit\u00e0 dimostrata dall'attentatore nel prevedere le mosse degli inquirenti fece sorgere anche un altro preciso sospetto, cio\u00e8 che si trattasse di un appartenente alle forze dell'ordine. Nessuna di queste piste incontr\u00f2 conferme.\nNon restava che la tesi dell'attentatore isolato, e ci si concentr\u00f2 allora su una lista di persone sospette, lista per\u00f2 estesa in tutte le direzioni dall'assenza di un movente.\nEmersero anche ipotesi diverse, come l'esistenza di complici oppure di pi\u00f9 di un Unabomber (cio\u00e8 di emulatori). Neanche queste ultime tesi trovarono riscontri concreti.\nPersone indagate.\nNumerosissimi sono stati i sospettati nel caso Unabomber. Nel 2000 era al vaglio degli inquirenti un migliaio di nomi, i quali furono selezionati per esclusione con l'ausilio di un \"software\" dell'FBI che permise di incrociare le tracce telematiche e gli altri dati a disposizione. La cerchia si restrinse sempre pi\u00f9 fino a limitarsi a una dozzina di individui. Di tanto in tanto emerse il nome di una specifica persona.\nAndrea Agostinis.\nIl 5 agosto 1996, all'indomani dell'episodio di Lignano, pervenne alla sede dell'ANSA a Roma una telefonata che attribuiva il gesto al \"Gruppo 17 novembre\", autore nello stesso periodo di due rivendicazioni per altrettanti attentati negli Stati Uniti. Di questa fantomatica organizzazione esisteva in Italia un unico esperto: Andrea Agostinis, insegnante di disegno tecnico di Tolmezzo. Il professore era anche giornalista, e proprio nei giorni precedenti ai fatti di Lignano aveva pubblicato sul \"Quotidiano del Friuli\" una dettagliata inchiesta sul \"Gruppo 17 novembre\". Inoltre Agostinis aveva dato notizia alla radio della rivendicazione all'ANSA prima di chiunque altro.\nGli inquirenti lo ritennero autore della telefonata e disposero la perquisizione della sua casa di Lignano, oltre che dell'ITI Arturo Malignani di Udine dove lavorava. Agostinis fu destinatario di un'informazione di garanzia ed entr\u00f2 cos\u00ec nell'inchiesta per i delitti di Unabomber, ma l'insufficienza del quadro indiziario fu presto evidente e il caso fu archiviato nel 1999. Anche le altre rivendicazioni del \"Gruppo 17 novembre\" furono riconosciute come false. Nel frattempo gli attentati di Unabomber si erano interrotti.\nElvo Zornitta.\nAlle ore 6:40 del 26 maggio 2004 venne ufficialmente indagato l'ingegnere Elvo Zornitta, con le forze dell'ordine che perquisirono la sua abitazione. Il suo nome era stato suggerito da un'altra delle persone indagate. Gli elementi contro Zornitta parvero di numero enorme (17) rispetto a quelli a carico degli altri sospetti. I principali indizi erano rappresentati dalle elevate competenze tecniche (che Zornitta pacificamente ammise), dall'area dei suoi spostamenti lavorativi corrispondente al raggio d'azione di Unabomber e dal rinvenimento di piccoli oggetti compatibili con quelli usati dall'attentatore, compresi alcuni petardi privi della polvere pirica. Inoltre, si sospett\u00f2 che Zornitta avesse una lieve menomazione, una caratteristica spesso presa in considerazione nel profilo ipotetico di Unabomber, sospetto per altro non verificato. Per lo stesso motivo, in un primo momento, fu sospettato anche il fratello minore Giuseppe.\nQuesto complesso indiziario non era per\u00f2 sufficiente. L'uomo fu strettamente sorvegliato, anche in casa propria, nel corso di due anni, durante i quali Unabomber colp\u00ec regolarmente. Gli alibi dell'ingegnere furono confermati dagli inquirenti tanto che Vittorio Borraccetti, all'epoca dei fatti Procuratore Capo della Procura di Venezia, ha confermato nel 2011 che per almeno due degli attentati compiuti da Unabomber ci fosse l'assoluta certezza del non coinvolgimento di Zornitta, ma nonostante tutto le indagini continuarono in quella direzione. Per questo motivo si ipotizz\u00f2 la presenza di un'altra persona dedita a collocare gli ordigni per suo conto. Sospetti caddero anche sulla moglie, oltre che sul fratello per il periodo anteriore al manifestarsi di una grave malattia. Per questi motivi furono sottoposti all'esame del DNA, oltre a Zornitta, anche i suoi parenti e amici, conoscenti e colleghi, al fine di incrociare i risultati con i dati a disposizione degli inquirenti. I test diedero esito negativo.\nIl 10 ottobre 2006 parve che gli inquirenti avessero trovato una prova schiacciante contro Zornitta: la compatibilit\u00e0 tra le lame di un paio di forbici sequestrate e i tagli sul lamierino dell'ordigno rinvenuto nella chiesa di Sant'Agnese a Portogruaro. Sulle forbici fu svolto un incidente probatorio che, tramite il metodo dei \"toolmarks\", sembr\u00f2 confermare in pieno la diagnosi. La scoperta convinse sul momento oltre ai magistrati anche i media locali e nazionali.\nIl 17 gennaio 2007 l'avvocato Maurizio Paniz, davanti al GIP Enzo Truncellitto, ribalt\u00f2 il risultato della perizia, ipotizzando che una piccola striscia del lamierino fosse stata tagliata con le stesse forbici dopo il sequestro. Quando nuove analisi confermarono questa supposizione, fin\u00ec sotto inchiesta il poliziotto Ezio Zernar, che risult\u00f2 aver \"truccato\" la prova allo scopo di incastrare Zornitta. Ci\u00f2 assest\u00f2 un duro colpo alle indagini nei confronti di Zornitta, il cui fascicolo fu archiviato il 2 marzo 2009 su richiesta della procura. Zernar fu condannato in primo grado e in appello a due anni di reclusione per falso ideologico e frode processuale. Nel marzo 2012 la Cassazione ha annullato la sentenza d'appello, ordinando la ripetizione del processo.\nNel 2010 alcuni giornali ventilarono una riapertura del caso Zornitta in seguito alla pubblicazione di un video. Vi si vedeva infatti l'ingegnere intento a strofinare un paio di forbici con un oggetto. Il gesto fu interpretato come una limatura, e le forbici, a detta degli inquirenti, sarebbero state identificate con un paio che sarebbe stato sottratto ai carabinieri nel corso di una perquisizione, successiva a tutti gli attentati: l'azione, compiuta dopo aver appreso la notizia della compatibilit\u00e0 tra le forbici e il lamierino, parve insomma un'ammissione di responsabilit\u00e0. Tuttavia secondo l'avvocato Paniz il video, girato durante la sorveglianza dell'ingegnere, era gi\u00e0 agli atti con il resto del materiale esaminato, l'atto era stato eseguito mesi dopo il sequestro delle ormai famose forbici e nessuna prova della sottrazione di queste forbici a tale sequestro era mai stata dimostrata: poteva quindi consistere in una semplice manutenzione dei pochi oggetti ancora in mano all'ingegnere.\nLa situazione determinata dall'archiviazione \u00e8 tale che Elvo Zornitta si trova processualmente nella stessa posizione di qualsiasi altro cittadino: nei suoi confronti un processo per i delitti di Unabomber non \u00e8 precluso, ma al contempo non c'\u00e8 alcuna ragione di eseguirlo (tecnicamente la sua innocenza non \u00e8 mai stata messa in dubbio dalla formalizzazione di un'accusa). Zornitta ha lamentato seri danni personali e patrimoniali, tra cui la perdita del lavoro, a causa delle indagini a suo carico e delle continue dichiarazioni fatte dagli organi inquirenti e dalla stampa a suo carico. In particolare si \u00e8 costituito parte civile nel processo contro Zernar, chiedendo un ingente risarcimento.\nNel novembre 2014 la Cassazione ha definitivamente condannato il poliziotto accusato di aver manomesso la prova del lamierino.\nAltri sospettati.\nTra le persone sospettate nel corso degli anni, hanno avuto l'attenzione della stampa:\nCasi simili.\nGiovanni Vantaggiato, un imprenditore pugliese, nel 2012 colloc\u00f2 una bomba nei pressi della scuola superiore Morvillo-Falcone di Brindisi uccidendo una studentessa e ferendone altre; precedentemente aveva commesso un attentato dinamitardo ai danni di un rivale sul lavoro. Per tali azioni, Vantaggiato \u00e8 stato soprannominato \"Unabomber del Salento\".\nNella cultura di massa.\nIl caso di Unabomber ha ispirato tre stagioni della fiction \"R.I.S. - Delitti imperfetti\", anche se gli attentati del bombarolo della serie, chiamato \"l'Uomo delle bombe\", avvengono a Parma."}
{"id": "122916", "revid": "1305772", "url": "https://it.wikipedia.org/wiki?curid=122916", "title": "FAT", "text": ""}
{"id": "122917", "revid": "1982", "url": "https://it.wikipedia.org/wiki?curid=122917", "title": "Quaoar", "text": ""}
{"id": "122918", "revid": "1305772", "url": "https://it.wikipedia.org/wiki?curid=122918", "title": "Apg", "text": ""}
{"id": "122919", "revid": "12760", "url": "https://it.wikipedia.org/wiki?curid=122919", "title": "Sedna (astronomia)", "text": ""}
{"id": "122923", "revid": "18397", "url": "https://it.wikipedia.org/wiki?curid=122923", "title": "Gothenburg sound", "text": ""}
{"id": "122924", "revid": "124573486", "url": "https://it.wikipedia.org/wiki?curid=122924", "title": "Velocit\u00e0 della pellicola", "text": "In fotografia, la velocit\u00e0 della pellicola, detta anche sensibilit\u00e0 o rapidit\u00e0, indica la sensibilit\u00e0 alla luce di una pellicola fotografica o del sensore in una fotocamera digitale.\nUno scatto con pellicola a bassa sensibilit\u00e0 richiede, a parit\u00e0 di condizioni, un tempo di esposizione maggiore; si parla perci\u00f2 di \u201cpellicola lenta\u201d. Viceversa, una pellicola ad alta sensibilit\u00e0, che richiede tempi di esposizione pi\u00f9 brevi, si dice \u201cpellicola veloce\u201d. A una pellicola lenta, con esposizione pi\u00f9 lunga, corrispondono anche maggiori rischi di mosso o micromosso.\nLa velocit\u00e0 di una pellicola \u00e8 in parte legata alla grana della pellicola stessa, ovvero la dimensione dei grani di alogenuro d'argento dell'emulsione: le pellicole lente tendono ad avere una grana pi\u00f9 fine. \nUnit\u00e0 di misura.\nLa velocit\u00e0 si misura in numeri ISO e/o ASA (o in Germania in DIN); quanto pi\u00f9 alto \u00e8 il numero, tanto pi\u00f9 sensibile alla luce \u00e8 la pellicola o il sensore e quindi, a pari condizioni, tanto pi\u00f9 breve \u00e8 l'esposizione.\nLe pellicole con rapidit\u00e0 ISO/ASA da 25 a 64 (15-20 DIN) sono lente; da 125 a 400 (22-27 DIN) di rapidit\u00e0 da moderata a media; quelle superiori a 500 (28 DIN) sono rapide.\nLo standard definisce due scale (una lineare e una logaritmica) per misurare la velocit\u00e0 delle pellicole. La scala lineare corrisponde alla scala ASA, mentre la seconda corrisponde alla scala DIN, anch'essa non pi\u00f9 usata.\nI numeri sono calcolati in modo che una pellicola con numero ISO/ASA doppio di un altro abbia sensibilit\u00e0 doppia e, a parit\u00e0 di condizioni, richieder\u00e0 la met\u00e0 del tempo di esposizione. \nNella scala DIN la rapidit\u00e0 della pellicola raddoppia ogni tre valori, per cui una pellicola da 18 DIN \u00e8 due volte pi\u00f9 rapida di una da 15 DIN.\nUtilizzo pratico.\nCome per i tempi di esposizione e le aperture del diaframma, anche per quanto riguarda gli ISO/ASA il passaggio da un numero all'altro si indica in gergo stop: aumentando/diminuendo di uno stop la velocit\u00e0 della pellicola si raddoppia/dimezza la quantit\u00e0 di luce.\nIl valore della rapidit\u00e0 deve essere impostato sulla scala di sensibilit\u00e0 della fotocamera affinch\u00e9 l'esposimetro interno possa indicare i dati di esposizione corretti.\nI valori di ISO pi\u00f9 comuni sono 25/15\u00ba, 50/18\u00ba, 100/21\u00ba, 200/24\u00ba, 400/27\u00ba, 800/30\u00ba, 1600/33\u00ba, e 3200/36\u00ba. \nI fotoamatori e i fotografi semiprofessionisti utilizzano principalmente pellicole fra i 100/21\u00ba e gli 800/30\u00ba.\nLa seguente tabella mostra le corrispondenze fra le diverse scale:\nLa conversione da un valore in scala logaritmica (\"S\"\u00b0) al corrispondente valore in scala lineare \"S\" \u00e8 data da\ncon arrotondamento al valore pi\u00f9 vicino fra quelli indicati nella prima colonna della tabella sopra.\nLa conversione inversa (cio\u00e8 da un valore di rapidit\u00e0 in scala lineare al corrispondente valore in scala logaritmica) \u00e8 data da\ncon arrotondamento all'intero pi\u00f9 vicino.\nSensibilit\u00e0 ISO nelle fotocamere digitali.\nNei sistemi fotografici digitali \u00e8 possibile variare il guadagno elettronico del sensore al fine di avere un diverso rapporto fra l'esposizione alla luce e la luminosit\u00e0 definitiva dell'immagine risultante. Questo guadagno non \u00e8 direttamente proporzionale alla sensibilit\u00e0 del sensore, ma il calcolo \u00e8 pi\u00f9 complicato. Su una fotocamera, comunque, impostare una sensibilit\u00e0 ISO e di conseguenza l'esposizione, sia automaticamente che manualmente con l'aiuto di un esposimetro, far\u00e0 risultare una foto correttamente bilanciata allo stesso modo che nelle fotocamere a pellicola.\nNel mondo della fotografia digitale \u00e8 stato definito lo standard ISO 12232:2006 che disciplina le sensibilit\u00e0 del sensore in relazione alla quantit\u00e0 di luce, il rumore aggiunto dal sensore e le specifiche di apparenza dell'immagine risultante. Le sensibilit\u00e0 ISO digitali sono correlate ai valori convenzionali delle sensibilit\u00e0 della pellicola. \nLa sensibilit\u00e0 ISO di una fotocamera digitale \u00e8 basata sulle propriet\u00e0 del sensore e sull'elaborazione realizzata dall'apparecchio ed \u00e8 espressa in termini di esposizione luminosa \"H\" (in lux/secondo) che raggiunge il sensore. In una tipica ottica fotografica con una lunghezza focale \"f\" molto inferiore alla distanza fra la fotocamera e la scena fotografata, \"H\" \u00e8 data da:\ndove \"L\" \u00e8 la luminanza della scena (in candele per m\u00b2, \"t\" \u00e8 il tempo di esposizione (in secondi), \"N\" \u00e8 il valore del diaframma e\n\u00e8 un fattore dipendente dalla trasmittanza \"T\" dell'ottica, il fattore vignettatura formula_5 e l'angolo \"\u03b8\" relativo all'asse della lente rispetto alla luce. Un valore tipico di \"q\"\u00a0=\u00a00.65, basato su \"\u03b8\"\u00a0=\u00a010\u00b0, \"T\"\u00a0=\u00a00.9, e \"v\"\u00a0=\u00a00.98.\nLa sensibilit\u00e0 di saturazione base (SAT) \u00e8 definita come\ndove formula_7 \u00e8 l'esposizione massima per non bruciare la fotografia. Solitamente, il limite inferiore della velocit\u00e0 di saturazione \u00e8 determinato dal sensore stesso, ma con il guadagno elettronico dell'amplificatore fra il sensore ed il convertitore analogico-digitale, la velocit\u00e0 di saturazione pu\u00f2 essere aumentata. La costante 78 \u00e8 stata scelta come impostazione di esposizione in modo tale che un esposimetro standard ed una superficie riflettente del 18 percento risultassero in un'immagine con un livello di saturazione di grigio del 18%/\u221a2 = 12.7%. \nLa sensibilit\u00e0 di rumore base \u00e8 definita come l'esposizione che porter\u00e0 ad un determinato rapporto segnale-rumore in un singolo pixel. Vengono utilizzati due rapporti, il 40:1 (\"qualit\u00e0 dell'immagine eccellente\") ed il 10:1 (\"qualit\u00e0 dell'immagine accettabile\"). Questi rapporti sono stati determinati basandosi su una risoluzione di 70 pixels per centimetro (180 DPI) osservati a 25\u00a0cm di distanza. Il rapporto segnale-rumore \u00e8 definito come la deviazione standard della media pesata della luminanza e del colore di un singolo pixel. La sensibilit\u00e0 al rumore \u00e8 determinata maggiormente dalla propriet\u00e0 del sensore ed influenzata dal rumore aggiunto dal guadagno e dal convertitore Analogico-Digitale.\nOltre alle sensibilit\u00e0 definite sopra, lo standard ISO definisce anche la sensibilit\u00e0 standard di risultato (SOS), per la quale l'esposizione \u00e8 collegata ai valori dei pixel digitali nell'immagine risultante. \u00c8 definita come\ndove formula_9 \u00e8 l'esposizione che risulter\u00e0 118 nei pixels di 8-bit, che \u00e8 il 18 percento del valore di saturazione di un'immagine registrata come sRGB o con la correzione gamma \u00a0=\u00a02.2.\nGli standard specificano anche come le sensibilit\u00e0 dei sensori dovrebbero essere riportati nelle specifiche tecniche della fotocamera. Se la sensibilit\u00e0 al rumore (40:1) \u00e8 superiore rispetto alla sensibilit\u00e0 di saturazione, si dovrebbe segnalare la sensibilit\u00e0 al rumore arrotondata per difetto ad un valore conosciuto (200, 250, 320 o 400). Se invece \u00e8 la sensibilit\u00e0 al rumore ad essere inferiore alla sensibilit\u00e0 alla saturazione, sar\u00e0 quest'ultima a venire utilizzata, arrotondata per eccesso ad un valore conosciuto.\nPer esempio, un sensore fotografico potrebbe avere queste propriet\u00e0: formula_10, formula_11, eformula_12. Secondo gli standard, la fotocamera dovrebbe comunicare la propria sensibilit\u00e0 come\nL'impostazione di SOS dovrebbe essere controllabile dal fotografo. Un'altra fotocamera con un sensore pi\u00f9 rumoroso, potrebbe avere formula_13, formula_14, e formula_15. In questo caso, la fotocamera dovrebbe mostrare \ned un'impostazione di SOS controllabile dal fotografo. In ogni caso, la fotocamera dovrebbe indicare per quali impostazioni di bilanciamento del bianco i valori di ISO valgono (se per l'incandescenza o la fluorescenza).\nNonostante esistano tutte queste definizioni standard per quanto riguarda gli ISO delle fotocamere digitali, \u00e8 utile sottolineare che la grande maggioranza degli apparecchi non indicano chiaramente a quale tipo di ISO si riferiscono quelli dichiarati dalla fotocamera: se quelli della sensibilit\u00e0 di saturazione, di rumore o alla sensibilit\u00e0 del risultato. \u00c8 corretto ritenere che questi valori vengano misurati partendo da queste definizioni ma anche prestando attenzione alle necessit\u00e0 del marketing. Lo stesso discorso vale per alcune pellicole come la Ilford Delta 3200 o la CineStill XPro 800T, il cui valore di sensibilit\u00e0 non \u00e8 riferito alla sensibilit\u00e0 nominale dell'emulsione, ma \u00e8 in realt\u00e0 un'indicazione di esposizione. In tal caso la sensibilit\u00e0 non \u00e8 espressa in ISO ma bens\u00ec in EI (Exposure Index).\nCome dovrebbe essere chiaro dalle definizioni sopra fornite, un'impostazione di ISO maggiore per un dato sensore risulter\u00e0 in una perdita di qualit\u00e0 dell'immagine risultante, come accadeva sulle pellicole analogiche. La differenza sar\u00e0 che nel digitale avremo un'immagine rumorosa invece che della grana della pellicola. Le migliori fotocamere digitali del 2018 mostrano un'assenza di rumore apprezzabile per sensibilit\u00e0 di ISO 1.600 mentre producono risultati utilizzabili fino a ISO 51.200. Nikon, sull'ammiraglia D5, ha montato un sensore in grado di arrivare ad una sensibilit\u00e0 massima di 3.280.000 ISO equivalenti."}
{"id": "122926", "revid": "128334", "url": "https://it.wikipedia.org/wiki?curid=122926", "title": "Windows Presentation Foundation", "text": "Windows Presentation Foundation (o WPF), nome in codice \"Avalon\", \u00e8 una libreria di classi del Framework .NET proprietarie Microsoft (introdotta con la versione 3.0) per lo sviluppo dell'interfaccia grafica delle applicazioni in ambienti Windows.\nL'innovazione principale di WPF \u00e8 la rimozione di ogni legame con il modello di sviluppo tradizionale di Windows, introdotto con la versione 1.0 del sistema operativo. Tutti i controlli sono stati riscritti (non si appoggiano pi\u00f9 a quelli della libreria \u201cuser\u201d) e il meccanismo basato su scambio di messaggi, cuore del modello di programmazione di Windows, viene incapsulato in code di eventi, semplificandolo e nascondendone la complessit\u00e0.\nWPF \u00e8 basato su un sistema di grafica vettoriale che si appoggia alle DirectX per sfruttare l'accelerazione hardware delle moderne schede grafiche. WPF pu\u00f2 essere impiegato per realizzare applicativi eseguibili anche all'interno del browser Microsoft Internet Explorer o di altri browser avanzati, purch\u00e9 sia presente il Framework. Il linguaggio usato per la creazione di una interfaccia utente in WPF \u00e8 lo XAML (eXtensible Application Markup Language), basato su XML.\nIl 4 dicembre 2018, durante la conferenza Microsoft Connect(); 2018, l'azienda ha reso open source Windows Presentation Foundation, Windows Forms e WinUI (Windows UI XAML Library), caricando su GitHub il codice sorgente.\nArchitettura.\nL'architettura di Windows Presentation Foundation si basa sia su codice gestito sia su codice nativo. Comunque, le API pubbliche esposte sono disponibili soltanto come codice gestito.\nMentre la maggior parte di WPF \u00e8 in codice gestito, il motore di composizione che renderizza le applicazioni WPF \u00e8 un componente nativo. Il suo nome \u00e8 Media Integration Layer (MIL) e risiede in \"milcore.dll\". Esso si interfaccia direttamente con DirectX e provvede il supporto di base per le superfici 2D e 3D, effettua la manipolazione controllata nel tempo dei contenuti di una superficie con una vista per esporre animazioni costruite ad alto livello, esegue la composizione degli elementi individuali di una applicazione WPF nella scena finale 3D che rappresenta la UI dell'applicazione e quindi si incarica di renderizzarla sullo schermo. I media codec sono anche implementati come codice non gestito, e sono forniti da \"windowscodecs.dll\". Nella parte di codice gestito abbiamo il PresentationCore (\"presentationcore.dll\") che fornisce un wrapper per MIL e implementa il cuore dei servizi per WPF e il PresentationFramework (\"presentationframework.dll\") che implementa le novit\u00e0 incluse layouts, time-dependent, story-board based animations e data binding.\nTutte le applicazioni WPF sono composte da 2 thread: il thread per gestire la UI e l'altro thread detto render thread che in maniera nascosta gestisce le funzioni di rendering e repainting. Perci\u00f2 rendering e repainting sono gestite da WPF stesso, senza intervento dello sviluppatore. Il thread per la UI ospita il Dispatcher (attraverso un'istanza dell'oggetto DispatcherObject), il quale mantiene una coda di operazioni che necessitano di essere eseguite sulla UI (come un albero fatto di oggetti Visual, detto albero visuale) ordinate per priorit\u00e0. Gli eventi della UI, compreso il cambiamento di una propriet\u00e0 che riguarda il layout, ed eventi causati dall'interazione dell'utente sono accodati nel dispatcher, il quale invoca i gestori degli eventi. Microsoft raccomanda che i gestori degli eventi aggiornino solo le propriet\u00e0 per riflettere il nuovo contenuto come risposta; il nuovo contenuto sar\u00e0 generato o recuperato dal render thread. Il render thread prende una copia dell'albero visuale e attraversa l'albero calcolando quali componenti saranno visibili e renderizzandoli come superfici Direct3D. Il render threads inoltre salva in una cache l'albero visuale, cos\u00ec devono essere comunicati solo i cambiamenti all'albero, e perci\u00f2 soltanto i pixel cambiati risulteranno aggiornati. WPF supporta un modello di layout estendibile. Il layout \u00e8 diviso in due fasi che svolgono le funzioni di misurare ed adattare. Nella fase di misura vengono ricorsivamente chiamati tutti gli elementi e viene determinato lo spazio che essi prendono. Nella fase di adattamento, gli elementi figli vengono ricorsivamente adattati nello spazio dei loro genitori, invocando l'algoritmo di layout del modulo in uso."}
{"id": "122942", "revid": "599013", "url": "https://it.wikipedia.org/wiki?curid=122942", "title": "Citofono", "text": "Il citofono \u00e8 un sistema elettronico che rende possibile la comunicazione tra un posto citofonico interno di una abitazione con un posto esterno chiamato anche targa a pulsantiera.\nStoria.\nLeonardo da Vinci studi\u00f2, come documentato nel Codice Atlantico, un sistema citofonico da utilizzare nelle fortezze e nei punti di avvistamento per comunicare e molto probabilmente realizz\u00f2 un prototipo funzionante.\nI primi citofoni, installati in alcuni palazzi signorili, risalgono alla prima met\u00e0 del XX secolo; alcuni di essi sono ancora presenti. Si tratta essenzialmente di condotti in pietra o metallo ricavati nelle pareti, in grado di trasportare il suono. In prossimit\u00e0 dell'ingresso era presente l'imboccatura del condotto (decorata in forma di orecchio nel caso della Casa Sola-Busca a Milano).\nDescrizione.\nI posti esterni ad oggi possono essere di due tipi: analogici o digitali. I posti esterni analogici, generalmente denominati come tradizionali, sono composti da pulsanti di chiamata, targhe porta nome, un microfono ed un altoparlante. La composizione dei posti esterni digitali \u00e8 la medesima, ad eccezione dei pulsanti che vengono sostituiti da un modulo di chiamata digitale con display LCD grafico con pulsanti retroilluminati e rubrica contatti integrata, cos\u00ec da potere soddisfare la connessione con elevati numeri di appartamenti o posti interni, senza bisogno di dovere ricorrere a composizioni modulari come nel caso di pulsantiere analogiche. Il posto esterno o targa \u00e8 connesso tramite dei cavi all'alimentatore e ai posti interni. Il sistema audio esterno si attiva solo nel momento in cui viene sollevata la cornetta (oppure viene azionato il comando di ascolto) in un'unit\u00e0 interna, per disattivarsi dopo un tempo prefissato o quando la cornetta viene posata.\nL'unit\u00e0 interna, oltre ad essere dotata di un microfono come quella esterna, permette, oltre che alla comunicazione, la gestione di funzioni accessorie e secondarie come l'apertura di porte e cancelli d'ingresso principali o secondari (es. garage o passo carrabile), accensioni di luci. \nCon l'evoluzione della tecnologia e dei sistemi, ad oggi anche gli impianti si suddividono in analogici e digitali; i primi usano un cablaggio con cavo multi filare usando una tensione genralmente di 12 Volt. Gli impianti digitali usano un cavo BUS, come quello che si usa in domotica, con il vantaggio di essere ampliabili senza limiti di utenze e senza dover apportare tante modifiche all'impianto esistente a patto che sia Bus. Questa tipologia d'impianto, per funzionare, necessita di un programmazione che varia di marca a marca del prodotto installato.\nFunzionamento.\nIl principio di funzionamento del citofono \u00e8 del tutto simile a quello del telefono, tranne per il fatto che non esiste un sistema di selezione. Nell'unit\u00e0 esterna \u00e8 presente un microfono che trasduce le onde sonore della voce di chi parla in una corrispondente variazione di tensione (forza elettromotrice). La tensione raggiunge un altoparlante nell'unit\u00e0 interna, dove la variazione di tensione \u00e8 riconvertita in suono. Un circuito identico permette la comunicazione in senso inverso. \nUn impianto citofonico \u00e8 costituito da cinque sezioni:\nPer impianti comprendenti molti interni \u00e8 conveniente l'impiego di sistemi citofonici digitali, nei quali, anzich\u00e9 installare un grande numero di pulsanti, che pu\u00f2 generare confusione nell'utente, si impiega una tastiera di selezione con display con cui selezionare l'interno digitando un opportuno numero o nome (solitamente in prossimit\u00e0 del citofono \u00e8 affisso un elenco degli interni con l'indicazione per ognuno di cosa digitare per contattarlo). Il sistema digitale inoltre riduce notevolmente il numero di cavi di collegamento: nel sistema analogico \u00e8 necessario almeno un filo per collegare la suoneria di ogni interno, mentre nel sistema digitale si trasmette su un doppino telefonico un segnale codificato, che identifica una specifica unit\u00e0 interna, la quale riconosce il codice e attiva la suoneria. Nei sistemi pi\u00f9 moderni la coppia di fili pu\u00f2 portare in forma digitale anche il segnale audio.\nFunzioni accessorie a volte presenti negli impianti sono:"}
{"id": "122946", "revid": "110157", "url": "https://it.wikipedia.org/wiki?curid=122946", "title": "WinFS", "text": "WinFS (\"Windows Future Storage\") era il nome in codice di un sistema di storage che Microsoft intendeva sviluppare per i suoi sistemi operativi Microsoft Windows, basato sul modello dei database relazionali. Venne anche chiamato \"Relational Filesystem\" dal team di sviluppo.\nTecnologia.\n\"WinFS\" non era un vero e proprio file system fisico, ma era costruito sulla base di NTFS. Esso era costituito da un database molto complesso basato sul motore di Microsoft SQL Server (nome in codice Yukon) che offre funzionalit\u00e0 tipiche dei database relazionali, fornisce una serie di schemi per la memorizzazione dei dati applicativi e favorisce la condivisione di questi dati fra diverse applicazioni. Avrebbe dovuto debuttare con il nuovo sistema operativo (chiamato in via definitiva Windows Vista). Grazie all'uso del linguaggio XML sarebbe stato in grado di recuperare le informazioni dal disco fisso e di mostrarle aggregate secondo determinati criteri. I problemi di prestazioni che si evidenziarono fin dalle prime battute spinsero Microsoft ad abbandonare il progetto nel 2007.\nOrigini.\nDal 1992, Microsoft sviluppa una nuova tecnologia di file system che dovrebbe essere integrata nel progetto Cairo operating system con il nome \"Object File System\" (OFS).\nDistribuzione.\nSono state distribuite agli sviluppatori una Beta 1, una Beta 1 Refresh ed una Beta 2 di \"WinFS\" come prodotto standalone.\nIl 23 giugno 2006 un messaggio lasciato su blog del team di sviluppo di \"WinFS\" ha annunciato che esso non verr\u00e0 pi\u00f9 sviluppato come prodotto separato, ma alcune sue tecnologie verranno utilizzate all'interno di future versioni di ADO.NET e Microsoft SQL Server, decretando di fatto la morte del progetto originario.\nSuccessivamente alcune fonti ufficiali della Microsoft hanno affermato che sarebbe stato implementato in Windows 7: la cosa, per\u00f2, non ha avuto alcun seguito."}
{"id": "122947", "revid": "2101189", "url": "https://it.wikipedia.org/wiki?curid=122947", "title": "Albert R. Broccoli", "text": "Conosciuto anche come \"Cubby\" Broccoli (un nomignolo che gli venne dato da un cugino), produsse pi\u00f9 di quaranta film, tra cui anche la serie dei film di James Bond.\nBiografia.\nBroccoli \u00e8 nato in una famiglia italoamericana di Long Island di origini calabresi (il padre Giovanni Broccoli era di Carolei, in provincia di Cosenza). La famiglia si trasfer\u00ec in Florida e, alla morte del padre, Albert and\u00f2 a vivere con la nonna ad Astoria, nel Queens, quartiere di New York City.\nNel 1940, all'et\u00e0 di 31 anni, Cubby spos\u00f2 l'attrice Gloria Blondell (la sorella minore di Joan Blondell); qualche anno pi\u00f9 tardi (nel 1945) divorziarono senza aver avuto figli. Avendo fatto molti lavori, incluso il produttore di bare, Broccoli fu coinvolto nell'industria cinematografica. Inizi\u00f2 dal basso lavorando come fattorino sul set del film \"Il mio corpo ti scalder\u00e0\" del 1941. Qui incontr\u00f2 Howard Hughes, che si occup\u00f2 della produzione quando il regista Howard Hawks venne cacciato.\nIn seguito all'attacco giapponese a Pearl Harbor alla fine del 1941, Broccoli entr\u00f2 nella marina militare statunitense, ritornando a Hollywood nel 1945 per lavorare come agente alla Famous Artists Agency.\nAll'inizio degli anni cinquanta Broccoli si trasfer\u00ec nuovamente, questa volta a Londra. Sagace uomo d'affari, era abile nel fare buon uso del sussidio dato dal governo britannico per finanziare film prodotti nel Regno Unito con \"cast\" e \"troupe\" britanniche. Nel 1951 Broccoli spos\u00f2 Nedra Clark, che mor\u00ec dopo aver dato alla luce la loro figlia, Tina.\nNegli anni sessanta, Broccoli incontr\u00f2 e spos\u00f2 l'attrice e romanziera Dana Wilson, che mor\u00ec di tumore nel 2004, all'et\u00e0 di 82 anni.\nNel 1962, Broccoli si mise in societ\u00e0 con Harry Saltzman fondando la EON Productions e la sua controllante Danjaq, LLC. Broccoli produsse il primo \"Bond movie\", \"Agente 007 - Licenza di uccidere\", quell'anno, e il suo coinvolgimento nella serie continu\u00f2 fino alla morte. La sua famiglia, in particolare la figlia Barbara Broccoli e il figliastro Michael G. Wilson, ha da allora prodotto i film di James Bond.\nAl di l\u00e0 dei film di Bond, Broccoli produsse il classico di Dick Van Dyke \"Chitty Chitty Bang Bang\", tratto dall'omonimo libro di Ian Fleming, e \"Call Me Bwana\" con Bob Hope, l'unico film prodotto da EON Productions all'infuori della serie di James Bond.\nNel 1981 fu insignito con il The Irving G. Thalberg Memorial Award per il suo lavoro e in ambito cinematografico e gli venne assegnata una stella sull'Hollywood Walk of Fame.\nBroccoli mor\u00ec nella sua casa a Beverly Hills nel 1996 all'et\u00e0 di 87 anni e fu sepolto nel Forest Lawn - Hollywood Hills Cemetery a Los Angeles; al funerale parteciparono alcuni membri dei \"cast\" dei vari film di James Bond, come Desmond Llewelyn, Maryam D'Abo e Timothy Dalton."}
{"id": "122953", "revid": "1305772", "url": "https://it.wikipedia.org/wiki?curid=122953", "title": "Ford Model A", "text": "Con il nome di Ford Model A si intendono due differenti veicoli, prodotti in tempi diversi, dalla Ford Motor Company"}
{"id": "122956", "revid": "2194416", "url": "https://it.wikipedia.org/wiki?curid=122956", "title": "Videocitofono", "text": "Il videocitofono \u00e8 un impianto citofonico in cui \u00e8 integrato un sistema di monitoraggio video.\nDescrizione e funzionamento.\nOgni unit\u00e0 interna \u00e8 dotata di un monitor B/N o colore su cui \u00e8 visibile l'immagine ripresa dalla telecamera. Nei modelli con monitor a tubo catodico, allo scopo di limitare lo spessore del dispositivo viene utilizzato uno schermo in cui la superficie fluorescente ha profilo semiparabolico ed il pennello elettronico giunge lateralmente, colpendo la superficie dallo stesso lato da cui l'immagine \u00e8 visualizzata. Nei modelli recenti, a questo tipo di monitor viene solitamente preferito un display LCD.\nL'unit\u00e0 esterna, oltre alla pulsantiera e alla sezione audio comprendente il microfono e l'altoparlante, include anche una telecamera in bianco e nero o a colori. Vicino alla telecamera sono presenti alcuni LED a raggi infrarossi (a cui la telecamera B/N \u00e8 sensibile) per illuminare la scena e consentire la visione della scena con qualunque condizione di luce ci sia all'esterno.\nIl sistema video si attiva solo nel momento in cui un utente preme un pulsante di chiamata, e si disattiva dopo un tempo prefissato. Per ovvi motivi di privacy, l'immagine \u00e8 visibile solamente nell'unit\u00e0 interna dell'interno chiamato."}
{"id": "122957", "revid": "1452073", "url": "https://it.wikipedia.org/wiki?curid=122957", "title": "Unreal Tournament 2004", "text": "Unreal Tournament 2004 \u00e8 un'evoluzione del precedente \"Unreal Tournament 2003\" (a sua volta figlio di \"Unreal Tournament\"), \u00e8 un videogioco appartenente alla categoria degli sparatutto in prima persona pensato appositamente per l'esperienza on-line, anche se prevede un'ampia sezione dedicata al giocatore singolo.\nCome il precedente capitolo, anche \"UT2004\" gira nativamente anche su Linux.\nModalit\u00e0 di gioco.\nA differenza del precedente capitolo, \"UT2004\" compie un notevole passo avanti rispetto a titoli simili al primo videogioco della serie (grazie anche all'Unreal Engine 2). La prima cosa che si nota \u00e8 l'impatto grafico, gli scenari sono molto realistici e spaziano tra foreste quasi surreali e stazioni spaziali fantascientifiche. I personaggi hanno fattezze molto realistiche, sebbene non ai livelli dei pi\u00f9 recenti \"Half-Life 2\" o \"Doom 3\". Ci\u00f2 \u00e8 dovuto alla necessit\u00e0 di \"snellire\" il sistema grafico in modo da non rallentare troppo l'esperienza on-line con molti altri giocatori. Il gameplay \u00e8 stato completamente rivoluzionato rispetto a capitoli come \"Quake 3 Arena\" o il precedente \"Unreal Tournament\". Infatti, in questi capitoli le modalit\u00e0 di gioco preponderanti erano soprattutto due: il Deathmatch e la modalit\u00e0 Cattura La Bandiera. In Unreal Tournament 2004 sono sempre presenti queste due modalit\u00e0, ma sono integrate con molti altri stili di gioco (ad esempio \"Energia\" (\"Onslaught\" in originale) che prevedono, tra l'altro, l'utilizzo di alcuni veicoli da guerra come:\ne molti altri.\nSebbene Unreal Tournament 2004 sia un gioco destinato al multiplaying (ovvero, progettato per far giocare pi\u00f9 giocatori connessi in rete), pu\u00f2 essere giocato anche in modalit\u00e0 giocatore singolo, affrontando una serie di sfide e di tornei specifici.\nDa notare l'acclamato ritorno del fucile da cecchino (\"sniper rifle\") escluso in Unreal Tournament 2003 in favore del Lighting Gun (un fucile di precisione a scariche elettriche). Chicche come il Flak Monkey (premio ottenuto quando si uccide quasi esclusivamente con il cannone contraereo, o Flak Cannon) sono rimaste invariate.\nLe armi.\nLa maggior parte delle armi presenti nel gioco \u00e8 la stessa delle versioni precedenti, ma fanno la loro entrata in scena anche altri tipi di armi.\nOgni arma possiede due modalit\u00e0 di fuoco attivabili con pulsanti configurabili dal giocatore (di base pulsante sinistro e destro del mouse). Di solito l'attacco primario (pulsante sinistro del mouse) \u00e8 pi\u00f9 veloce e preciso, quello secondario (pulsante destro del mouse) \u00e8 pi\u00f9 lento ma pi\u00f9 doloroso."}
{"id": "122958", "revid": "76963", "url": "https://it.wikipedia.org/wiki?curid=122958", "title": "George Lazenby", "text": "\u00c8 ricordato principalmente per essere stato il secondo interprete cinematografico, dopo Sean Connery, della spia inglese James Bond in \"Agente 007 - Al servizio segreto di Sua Maest\u00e0\", ritenuto uno dei migliori dell'intera saga.\nBiografia.\nLazenby \u00e8 di origini inglesi ed irlandesi; nato in Australia, negli anni del college lavora alla Morris Motors Company di Canberra e diviene un maestro di sci, gareggiando con una squadra di nome \"The Corvettes\".\nDopo un periodo di studi in ingegneria chimica, Lazenby ha prestato il servizio militare in patria specializzandosi in guerriglia nelle forze speciali dell'esercito e raggiungendo il grado di sergente e la qualifica di istruttore nel combattimento corpo a corpo. Nel 1964 si spost\u00f2 per amore a Londra dove lavor\u00f2 come venditore di automobili, come modello e come attore per la pubblicit\u00e0 sia per i giornali sia per la televisione. Nel 1968 \u00e8 risultato il modello pi\u00f9 pagato del mondo.\nDopo aver risposto a un avviso dei produttori Broccoli e Saltzman in cerca del \"nuovo Bond\" (Connery aveva infatti giurato che mai pi\u00f9 avrebbe lavorato a un ennesimo film della serie su 007), Lazenby venne scelto tra quattrocento candidati in seguito a due provini: uno di lotta libera, l'altro in cui doveva sottrarre alla \"partner\" una rivoltella per poi baciare l'attrice. Quello in \"Agente 007 - Al servizio segreto di Sua Maest\u00e0\" del 1969 \u00e8 stato il primo ruolo importante di Lazenby per il grande schermo: aveva un \"curriculum\" piuttosto esiguo all'epoca del film, realizzando come apice della sua carriera una celebre campagna pubblicitaria per un'azienda produttrice di cioccolato. Nonostante la sua scarsa esperienza, il suo provino fu considerato molto soddisfacente dai produttori e dal regista e gli fu offerto un contratto per 7 film. Lazenby tuttavia (convinto dal suo agente che riteneva il personaggio di Bond prossimo al tramonto) accett\u00f2 un contratto per un solo film. Questo non raggiunse incassi rilevanti alla sua uscita sugli schermi e le recensioni su Lazenby furono negative, sebbene in seguito il film fu rivalutato e viene considerato tuttora come uno dei migliori della serie, specialmente dai lettori di Ian Fleming. Si \u00e8 saputo in seguito delle difficolt\u00e0 incontrate da Lazenby durante la lavorazione del film, pare dovute a contrasti con il regista Peter Hunt, che si rifiutava addirittura di parlare direttamente con lui.\nDopo aver preso parte al film \"Chi l'ha vista morire?\", nel 1973 incontr\u00f2 a Hong Kong Bruce Lee, per discutere l'ingaggio del film \"L'ultimo combattimento di Chen\" (\"The Game of Death\"), prodotto da Raymond Chow per la Golden Harvest. La loro possibile collaborazione non port\u00f2 a nulla di concreto, a causa della morte improvvisa di Lee. Lazenby partecip\u00f2 comunque a tre delle quattro pellicole, che erano in programma con Lee: \"The Shrine of Ultimate Bliss\" (nel 1974), \"The Man From Hong Kong\" (nel 1975) e \"A Queen's Ransom\" (nel 1976). Nel 1978 venne girato \"L'ultimo combattimento di Chen\", nel quale Lazenby interpretava un ruolo secondario di breve durata. Questi film girati da Lazenby a Hong Kong richiesero un \"budget\" elevato e ancora oggi dalla critica sono considerati un classico del genere delle arti marziali. Tuttavia, la scomparsa di Lee imped\u00ec di raggiungere il successo commerciale desiderato.\nNonostante il ruolo di James Bond in \"Agente 007 - Al servizio segreto di Sua Maest\u00e0\" e il ruolo interpretato in \"Ridere per ridere\" (1977), altro film di discreto successo, la carriera di Lazenby non \u00e8 mai decollata veramente. Decise quindi di impegnarsi e investire in attivit\u00e0 commerciali e nel settore immobiliare, ristrutturando varie propriet\u00e0 alle Hawaii, Brentwood, a Valyermo (California) e in Australia, al porto di Hong Kong e una casa nel Maryland.\nVita privata.\nDal suo primo matrimonio con Christina Gannett, erede dell'impero editoriale \"Gannett Publisihng\", Lazenby ebbe due figli, Zaccaria e Melanie. Il primo di questi mor\u00ec di un tumore al cervello.\nNel 2002 ha sposato l'ex tennista americana Pam Shriver, dalla quale ha avuto tre figli: George (nato nel 2004), e i due gemelli Caitlin Elizabeth e Samuel Robert (ad ottobre del 2005). La coppia ha divorziato consensualmente nel 2011, dopo un ordine interdittivo e tre anni di battaglia legale."}
{"id": "122960", "revid": "228587", "url": "https://it.wikipedia.org/wiki?curid=122960", "title": "Classificazione APG II", "text": "La classificazione APG II, o sistema APG II, \u00e8 la classificazione scientifica delle angiosperme basata sugli aggiornamenti pi\u00f9 recenti (2003) dellAngiosperm Phylogeny G\"'roup\".\nLegenda dei simboli.\nI gruppi tra parentesi quadre sono alternative monofiletiche accettabili, ma alle quali viene preferita (dall'APG) una circoscrizione pi\u00f9 allargata (la voce non messa tra parentesi che le precede).\nGruppi radice.\nAmborellaceae \nChloranthaceae \nNymphaeaceae \n[ Cabombaceae ]\n+ Austrobaileyales \nAustrobaileyaceae \n\u00a7 Schisandraceae \n[ Illiciaceae ]\nTrimeniaceae \nCeratophyllales \nCeratophyllaceae \n\"Magnoliidae\".\n+ Canellales \nCanellaceae \nWinteraceae \nLaurales \nAtherospermataceae \nCalycanthaceae \nGomortegaceae \nHernandiaceae \nLauraceae \nMonimiaceae \nSiparunaceae \nMagnoliales \nAnnonaceae \nDegeneriaceae \nEupomatiaceae \nHimantandraceae \nMagnoliaceae \nMyristicaceae \nPiperales \nAristolochiaceae \nLactoridaceae \nPiperaceae \nSaururaceae \nMonocotiledoni.\n\u00a7 Petrosaviaceae \nAcorales \nAcoraceae \nAlismatales \nAlismataceae \nAponogetonaceae \nAraceae \nButomaceae \nCymodoceaceae \nHydrocharitaceae \nJuncaginaceae \nLimnocharitaceae \nPosidoniaceae \nPotamogetonaceae \nRuppiaceae \nScheuchzeriaceae \nTofieldiaceae \nZosteraceae \nAsparagales \n\u00a7 Alliaceae \n[ Agapanthaceae ]\n[ Amaryllidaceae ]\n\u00a7 Asparagaceae \n[ Agavaceae ]\n[ Aphyllanthaceae ]\n[ Hesperocallidaceae ]\n[ Hyacinthaceae ]\n[ Laxmanniaceae ]\n[ Ruscaceae ]\n[ Themidaceae ]\nAsteliaceae \nBlandfordiaceae \nBoryaceae \nDoryanthaceae \nHypoxidaceae \nIridaceae \nIxioliriaceae \nLanariaceae \nOrchidaceae \nTecophilaeaceae \n\u00a7 Xanthorrhoeaceae \n[ Asphodelaceae ]\n[ Hemerocallidaceae ]\nXeronemataceae \nDioscoreales \n\u00a7 Burmanniaceae \n\u00a7 Dioscoreaceae \nNartheciaceae \nLiliales \nAlstroemeriaceae \nCampynemataceae \nColchicaceae \nLiliaceae \nLuzuriagaceae \nMelanthiaceae \nPhilesiaceae \nRhipogonaceae \nSmilacaceae \nPandanales \nCyclanthaceae \nPandanaceae \nStemonaceae \nVelloziaceae \n\"Commelinidi\".\nDasypogonaceae \nArecales \nArecaceae \nCommelinales \nCommelinaceae \nHaemodoraceae \nPhilydraceae \nPontederiaceae \nPoales \nAnarthriaceae \nCentrolepidaceae \nCyperaceae \nEcdeiocoleaceae \nEriocaulaceae \nFlagellariaceae \nHydatellaceae \nJoinvilleaceae \nJuncaceae \nPoaceae \nRestionaceae \nSparganiaceae \n\u00a7 Thurniaceae \nTyphaceae \n\u00a7 Xyridaceae \nZingiberales \nCannaceae \nCostaceae \nHeliconiaceae \nLowiaceae \nMarantaceae \nMusaceae \nStrelitziaceae \nZingiberaceae \n\"Eudicotiledoni\".\n\u00a7 Buxaceae \n[ Didymelaceae ]\nSabiaceae \nTrochodendraceae \n[ Tetracentraceae ]\nProteales \nNelumbonaceae \n\u00a7 Proteaceae \n[ Platanaceae ]\nRanunculales \nBerberidaceae \nCircaeasteraceae \n[ Kingdoniaceae ]\nEupteleaceae \nLardizabalaceae \nMenispermaceae \nPapaveraceae \n[ Fumariaceae ]\n[ Pteridophyllaceae ]\nRanunculaceae \n\"Core eudicots\".\nAextoxicaceae \nBerberidopsidaceae \nDilleniaceae \n+ Gunnerales \n\u00a7 Gunneraceae \n[ Myrothamnaceae ]\nCaryophyllales \nAchatocarpaceae \nAizoaceae \nAmaranthaceae \nAncistrocladaceae \nAsteropeiaceae \nBasellaceae \nCactaceae \nCaryophyllaceae \nDidiereaceae \nDioncophyllaceae \nDroseraceae \nDrosophyllaceae \nFrankeniaceae \nHalophytaceae \nMolluginaceae \nNepenthaceae \nNyctaginaceae \nPhysenaceae \nPhytolaccaceae \nPlumbaginaceae \nPolygonaceae \nPortulacaceae \nRhabdodendraceae \nSarcobataceae \nSimmondsiaceae \nStegnospermataceae \nTamaricaceae \nSantalales \nOlacaceae \nOpiliaceae \nLoranthaceae \nMisodendraceae \nSantalaceae \nSaxifragales \nAltingiaceae \nAphanopetalaceae \nCercidiphyllaceae \nCrassulaceae \nDaphniphyllaceae \nGrossulariaceae \n\u00a7 Haloragaceae \n[ Penthoraceae ]\n[ Tetracarpaeaceae ]\nHamamelidaceae \n\u00a7 Iteaceae \n[ Pterostemonaceae ]\nPaeoniaceae \nSaxifragaceae \n\"Rosidi\".\nAphloiaceae \nIxerbaceae \nPicramniaceae \n+ Crossosomatales \nCrossosomataceae \nStachyuraceae \nStaphyleaceae \nGeraniales \nGeraniaceae \n[ Hypseocharitaceae ]\nLedocarpaceae \n\u00a7 Melianthaceae \n[ Francoaceae ]\nVivianiaceae \nMyrtales \nAlzateaceae \nCombretaceae \nCrypteroniaceae \nHeteropyxidaceae \nLythraceae \n\u00a7 Melastomataceae \n[ Memecylaceae ]\nMyrtaceae \nOliniaceae \nOnagraceae \nPenaeaceae \nPsiloxylaceae \nRhynchocalycaceae \nVochysiaceae \n\"Eurosidi I\".\n\u00a7 * Zygophyllaceae \n[ Krameriaceae ]\nHuaceae \n+ Celastrales \n\u00a7 Celastraceae \n+ Lepidobotryaceae \nParnassiaceae \n[ Lepuropetalaceae ]\nCucurbitales \nAnisophylleaceae \nBegoniaceae \nCoriariaceae \nCorynocarpaceae \nCucurbitaceae \nDatiscaceae \nTetramelaceae \nFabales \nFabaceae \nPolygalaceae \nQuillajaceae \nSurianaceae \nFagales \nBetulaceae \nCasuarinaceae \nFagaceae \n\u00a7 Juglandaceae \n[ Rhoipteleaceae ]\nMyricaceae \nNothofagaceae \nTicodendraceae \nMalpighiales \n\u00a7 Achariaceae \nBalanopaceae \nCaryocaraceae \n\u00a7 Chrysobalanaceae \n[ Dichapetalaceae ]\n[ Euphroniaceae ]\n[ Trigoniaceae ]\n\u00a7 Clusiaceae \n\u00a7 Euphorbiaceae \nGoupiaceae \nHumiriaceae \n\u00a7 Hypericaceae \nIrvingiaceae \nLacistemataceae \n\u00a7 Linaceae \nMalpighiaceae \n\u00a7 Ochnaceae \n[ Medusagynaceae ]\n[ Quiinaceae ]\nPandaceae \n\u00a7 Passifloraceae \n[ Malesherbiaceae ]\n[ Turneraceae ]\n\u00a7 Phyllanthaceae \n\u00a7 Picrodendraceae \nPutranjivaceae \n\u00a7 Rhizophoraceae \n[ Erythroxylaceae ]\n\u00a7 Salicaceae \nViolaceae \nOxalidales \n\u00a7 Brunelliaceae \nCephalotaceae \nConnaraceae \nCunoniaceae \n\u00a7 Elaeocarpaceae \nOxalidaceae \nRosales \nBarbeyaceae \n\u00a7 Cannabaceae \nDirachmaceae \nElaeagnaceae \nMoraceae \nRhamnaceae \nRosaceae \nUlmaceae \n\u00a7 Urticaceae \n\"Eurosidi II\".\nTapisciaceae \nBrassicales \nAkaniaceae \n[ Bretschneideraceae ]\nBataceae \nBrassicaceae \nCaricaceae \nEmblingiaceae \nGyrostemonaceae \nKoeberliniaceae \nLimnanthaceae \nMoringaceae \nPentadiplandraceae \nResedaceae \nSalvadoraceae \nSetchellanthaceae \nTovariaceae \nTropaeolaceae \nMalvales \n\u00a7 Bixaceae \n[ Diegodendraceae ]\n[ Cochlospermaceae ]\nCistaceae \nDipterocarpaceae \nMalvaceae \nMuntingiaceae \nNeuradaceae \nSarcolaenaceae \nSphaerosepalaceae \n\u00a7 Thymelaeaceae \nSapindales \nAnacardiaceae \nBiebersteiniaceae \nBurseraceae \nKirkiaceae \nMeliaceae \n\u00a7 Nitrariaceae \n[ Peganaceae ]\n[ Tetradiclidaceae ]\nRutaceae \nSapindaceae \nSimaroubaceae \n\"Asteridi\".\nCornales \nCornaceae \n[ Nyssaceae ]\nCurtisiaceae \nGrubbiaceae \nHydrangeaceae \nHydrostachyaceae \nLoasaceae \nEricales \nActinidiaceae \nBalsaminaceae \nClethraceae \nCyrillaceae \nDiapensiaceae \n\u00a7 Ebenaceae \nEricaceae \nFouquieriaceae \nLecythidaceae \nMaesaceae \nMarcgraviaceae \n\u00a7 Myrsinaceae \nPentaphylacaceae \n[ Ternstroemiaceae ]\n[ Sladeniaceae ]\nPolemoniaceae \n\u00a7 Primulaceae \nRoridulaceae \nSapotaceae \nSarraceniaceae \n\u00a7 Styracaceae \nSymplocaceae \n\u00a7 Tetrameristaceae \n[ Pellicieraceae ]\nTheaceae \n\u00a7 Theophrastaceae \n\"Euasteridi I\".\nBoraginaceae \n\u00a7* Icacinaceae \nVahliaceae \nGarryales \nEucommiaceae \n\u00a7 Garryaceae \n[ Aucubaceae ]\nGentianales \nApocynaceae \nGelsemiaceae \nGentianaceae \nLoganiaceae \nRubiaceae \nLamiales \n\u00a7 Acanthaceae \nBignoniaceae \nByblidaceae \nCalceolariaceae \nGesneriaceae \nLamiaceae \nLentibulariaceae \nOleaceae \nOrobanchaceae \nPaulowniaceae \nPedaliaceae \n\u00a7 Phrymaceae \n\u00a7 Plantaginaceae \nSchlegeliaceae \n\u00a7 Scrophulariaceae \nStilbaceae \nTetrachondraceae \nVerbenaceae \nSolanales \nConvolvulaceae \nHydroleaceae \n\u00a7 Montiniaceae \nSolanaceae \nSphenocleaceae \n\"Euasteridi II\".\nBruniaceae \nColumelliaceae \n[ Desfontainiaceae ]\nEremosynaceae \nEscalloniaceae \nParacryphiaceae \nPolyosmaceae \nSphenostemonaceae \nTribelaceae \nApiales \nApiaceae \nAraliaceae \nAralidiaceae \nGriseliniaceae \nMackinlayaceae \nMelanophyllaceae \nMyodocarpaceae \nPennantiaceae \nPittosporaceae \nTorricelliaceae \nAquifoliales \nAquifoliaceae \nAquifoliaceae \nHelwingiaceae \nPhyllonomaceae \n\u00a7 Stemonuraceae \nAsterales \nAlseuosmiaceae \nArgophyllaceae \nAsteraceae \nCalyceraceae \n\u00a7 Campanulaceae \n[ Lobeliaceae ]\nGoodeniaceae \nMenyanthaceae \nPentaphragmataceae \nPhellinaceae \n\u00a7 Rousseaceae \nStylidiaceae \n[ Donatiaceae ]\nDipsacales \n\u00a7 Caprifoliaceae \n[ Diervillaceae ]\n[ Dipsacaceae ]\n[ Linnaeaceae ]\n[ Morinaceae ]\n[ Valerianaceae ]\nGeneri e famiglie di collocazione incerta.\nAneulophus \nApodanthaceae \nBdallophyton \nBalanophoraceae \nCentroplacus \nCynomorium \nCytinus \nDipentodon \nGumillea \nHoplestigma \nLeptaulus \nMedusandra \nMetteniusa \nMitrastema \nPottingeria \nRafflesiaceae \nSoyauxia \nTrichostephanus "}
{"id": "122962", "revid": "78273", "url": "https://it.wikipedia.org/wiki?curid=122962", "title": ".NET 3.0 Framework", "text": ""}
{"id": "122966", "revid": "499531", "url": "https://it.wikipedia.org/wiki?curid=122966", "title": "Funzione d'onda", "text": "In meccanica quantistica la funzione d'onda rappresenta lo stato di un sistema fisico. \u00c8 una funzione complessa che ha come variabili reali le coordinate spaziali formula_1 e il tempo formula_2, il cui significato \u00e8 quello di un'ampiezza di probabilit\u00e0; ovvero, il suo modulo quadro rappresenta la densit\u00e0 di probabilit\u00e0 dello stato sulle posizioni in un certo intervallo di tempo.\nPi\u00f9 precisamente, essa \u00e8 la proiezione di uno stato quantistico sulla base degli autostati di un'osservabile, la cui dinamica \u00e8 descritta dall'equazione di Schr\u00f6dinger. In rappresentazione delle coordinate lo stato \u00e8 proiettato sugli autostati della posizione, mentre sotto l'aspetto vettoriale si pu\u00f2 pensare alla funzione d'onda come a un vettore al limite di infinite e continue componenti. La densit\u00e0 di probabilit\u00e0 che la particella abbia posizione formula_3 sar\u00e0 quindi il modulo quadro della componente formula_3-esima formula_5.\nSpazio di Hilbert e funzione d'onda.\nLa funzione d'onda \u00e8 in generale una funzione a valori complessi, definita come elemento appartenente ad uno spazio vettoriale lineare complesso, in modo che valga il principio di sovrapposizione. Infatti, se formula_6 e formula_7 sono due funzioni d'onda che rappresentano stati possibili del sistema, allora\ndeve rappresentare anche uno stato possibile del sistema. Quindi devono valere le due regole:\ncio\u00e8 la linearit\u00e0 rispetto all'addizione e alla moltiplicazione per una costante. In meccanica quantistica, si postula che lo stato\nrappresenti lo stesso stato di formula_12 se formula_13, cio\u00e8 le funzioni d'onda sono definite a meno di un fattore di fase che risulta ininfluente e viene spesso sottinteso. \u00c8 invece importante solo il suo modulo quadro, e questo implica che le funzioni d'onda debbano essere funzioni a quadrato sommabile, cio\u00e8 deve valere sempre:\nquesto ci porta ad imporre che le funzioni d'onda siano definite in uno spazio di Hilbert complesso.\nOgni vettore di questo spazio rappresenta uno stato del sistema. Una sua possibile base \u00e8 quella degli stati con posizione ben definita, nella notazione di Dirac formula_15.\nUn generico vettore V quindi pu\u00f2 essere rappresentato dalle sue componenti rispetto a questa base, ovvero dai prodotti scalari\nInterpretazione della funzione d'onda.\nMax Born mise in correlazione il concetto di funzione d'onda con la probabilit\u00e0 di rinvenire una particella in un punto qualsiasi dello spazio basandosi sull'analogia con la teoria ondulatoria della luce, per la quale il quadrato dell'ampiezza dell'onda elettromagnetica in una regione \u00e8 l'intensit\u00e0.\nSecondo Born, risulta possibile determinare la probabilit\u00e0 con la quale un elettrone possa essere rinvenuto all'interno di un volume elementare formula_17 in un determinato punto effettuando il prodotto formula_18. Nel caso di funzione d'onda complessa, la probabilit\u00e0 \u00e8 proporzionale al prodotto formula_19, dove formula_20 \u00e8 la funzione coniugata complessa. Affinch\u00e9 la funzione d'onda rappresenti una probabilit\u00e0 \u00e8 necessario che sia \"normalizzata\", cio\u00e8 deve essere verificata la condizione che afferma che l'elettrone \u00e8 presente da qualche parte nell'universo. In termini matematici deve verificarsi:\nche esprime anche che la probabilit\u00e0 di trovare un elettrone corrisponde al 100% solamente all'interno del volume che rappresenta il dominio su cui l'elettrone pu\u00f2 muoversi, che in principio pu\u00f2 anche non essere necessariamente infinito.\nA ogni stato \"puro\" (con matrice di densit\u00e0 formula_22) si associa la funzione formula_23, ossia la propria funzione d'onda, dove con formula_24 si indicano in generale tutte le variabili spaziali. Essa rappresenta un'ampiezza di probabilit\u00e0, nel senso che la probabilit\u00e0 che la particella si trovi nell'intervallo formula_25 \u00e8:\ne questo spiega perch\u00e9 le funzioni d'onda devono essere a quadrato sommabile.\nFunzione d'onda e pacchetto d'onda.\nDalla ipotesi di de Broglie abbiamo visto che ad una particella si pu\u00f2 associare un pacchetto d'onda. Il pi\u00f9 generale pacchetto d'onda del tipo:\nrappresenta una funzione d'onda, cio\u00e8 una soluzione dell'equazione di Schr\u00f6dinger con la sua propria evoluzione nel tempo, immediatamente generalizzabile al caso tridimensionale. Siccome formula_28 e formula_29, si pu\u00f2 scrivere anche:\ndove \"C\" \u00e8 una costante che serve per la normalizzazione.\nCerchiamo ora il significato della funzione formula_31 o formula_32 considerata entro la definizione della funzione d'onda. Prendiamo per esempio la funzione d'onda per semplicit\u00e0 unidimensionale, e al tempo formula_33 opportunamente normalizzata:\neseguendo una trasformata di Fourier otteniamo:\noppure:\nEbbene, se la funzione d'onda formula_37 \u00e8 normalizzata, anche:\ncome si pu\u00f2 calcolare facilmente. Quindi anche formula_39 o formula_40 \u00e8 una funzione d'onda nello spazio degli impulsi, il suo modulo quadro \nformula_41 rappresenta la probabilit\u00e0 che la particella abbia impulso compreso tra formula_42. Esiste cio\u00e8 una certa simmetria tra lo spazio delle posizioni e la funzione d'onda formula_43 e lo spazio degli impulsi con funzione d'onda formula_31.\nOperatori e autofunzioni.\nOgni grandezza fisica in meccanica quantistica che pu\u00f2 essere misurata o osservata si chiama osservabile ed \u00e8 rappresentata da un operatore. Un operatore agisce sulla funzione d'onda con il risultato di ottenere in generale un'altra funzione d'onda, cio\u00e8 l'applicazione di un operatore muta lo stato:\ndove formula_46 \u00e8 l'operatore. I valori che una grandezza fisica pu\u00f2 assumere in generale possono essere discreti o continui oppure sia discreti che continui. Si postula che i valori che un operatore pu\u00f2 assumere siano tutti e soli i suoi autovalori. Questo implica che una funzione d'onda deve contenere anche l'informazione degli autovalori di una osservabile. Cio\u00e8 deve essere esprimibile come sovrapposizione di (in generale) infiniti stati dedotti da un operatore e che contengono informazioni sui valori che l'operatore stesso pu\u00f2 assumere. Cio\u00e8 dato un operatore formula_46 dobbiamo essere in grado di trovare i suoi autovalori e di conseguenza anche gli stati che ogni autovalore rappresenta. Per fare ci\u00f2 si deve risolvere l'equazione agli autovalori:\ndove formula_49 \u00e8 l'autovalore e formula_50 sono gli autovettori che rappresentano gli autostati o autofunzioni del sistema. Nel caso di autovalori discreti formula_51 possiamo classificare le autofunzioni corrispondenti come formula_52. In generale in meccanica quantistica le funzioni sono definite in uno spazio vettoriale complesso a infinite dimensioni, che \u00e8 quindi un esempio di spazio di Hilbert, per cui tutte le grandezze sono soggette ad assumere un numero di autovalori e quindi di autofunzioni infinito. In ogni caso lo spazio di Hilbert \u00e8 completo e separabile che implica in meccanica quantistica che esiste sempre un insieme completo di autofunzioni. In tal caso ogni funzione d'onda che rappresenta il sistema pu\u00f2 essere sviluppata in termini di autofunzioni di un qualche operatore nel caso discreto:\ndove formula_54 sono dei coefficienti complessi. L'interpretazione della funzione d'onda implica che i moduli quadrati dei coefficienti formula_54 rappresentino una probabilit\u00e0 che la funzione di stato formula_56 si trovi nell'autostato formula_50 e queste probabilit\u00e0 devono essere normalizzate a formula_58:\nI coefficienti sono automaticamente determinati infatti dalla:\nmoltiplicando per la sua complessa coniugata:\nsi ottiene:\ndalla quale:\ninfatti\ndevono essere normalizzate.\nValore medio di un operatore.\nData una grandezza fisica rappresentata da un operatore formula_46, siamo in grado di risolvere l'equazione agli autovalori e determinare le autofunzioni corrispondenti. Inoltre grazie a questi possiamo sviluppare la funzione d'onda in termini di autofunzioni di questo operatore e normalizzarla in modo che rappresenti una probabilit\u00e0. In pratica se misuriamo \"A\" dobbiamo poter alla fine ottenere uno dei suoi autovalori in base alla probabilit\u00e0 che esso ha di presentarsi. Allora la funzione d'onda che rappresenta lo stato fisico a seguito di una misura dell'osservabile sotto la quale \u00e8 stata sviluppata, deve porsi istantaneamente nell'autostato di quella osservabile, questo fenomeno \u00e8 noto come collasso della funzione d'onda ed \u00e8 uno dei sorprendenti risultati della meccanica quantistica, tanto sorprendente quanto di difficile interpretazione. In ogni caso questo \u00e8 uno dei postulati fondamentali della meccanica quantistica: a seguito di una misura la funzione d'onda collassa in un autostato di una qualche osservabile con una certa probabilit\u00e0. L'unica eccezione avviene qualora la funzione d'onda si trovi gi\u00e0 in un autostato di una qualche osservabile per cui una nuova misura produce lo stesso risultato con probabilit\u00e0 formula_58.\nPossiamo calcolare anche il valore medio di un operatore inteso come il valore medio dell'operatore corrispondente. Infatti se formula_46 \u00e8 un operatore e formula_68 sono i suoi autovalori discreti allora:\nche come si vede non \u00e8 altro che la somma di tutti i suoi autovalori pesati ognuno con la rispettiva probabilit\u00e0 di presentarsi. Gli operatori in meccanica quantistica sono lineari per soddisfare il principio di sovrapposizione degli stati e inoltre noi richiediamo per ovvi motivi che anche tutti gli autovalori di un operatore siano reali questo impone che anche il valore medio di un operatore sia reale: questo impone che solo gli operatori hermitiani siano suscettibili di rappresentare quantit\u00e0 osservabili in meccanica quantistica.\nCaso continuo.\nTutte le considerazioni fatte fin qui nel caso di spettro discreto di autovalori di un operatore formula_70 valgono anche nel caso continuo. In tal caso ogni operatore che abbia spettro continuo pu\u00f2 dare uno sviluppo della funzione d'onda:\ndove formula_72 sono coefficienti che hanno lo stesso significato di formula_54 nel caso discreto e formula_74 sono le autofunzioni dell'operatore formula_70. Stavolta l'interpretazione dei coefficienti dello sviluppo \u00e8 quello che\nrappresenti la di probabilit\u00e0 che l'operatore abbia valore compreso tra formula_77 ed formula_78. I coefficienti sono automaticamente determinati:\nuna volta che le autofunzioni siano opportunamente normalizzate:\ndove interviene la funzione delta di Dirac, allora:\ninfatti formula_82. Il valore medio dell'operatore si calcola:\nOperatori posizione e impulso.\nAlcuni esempi di operatori in meccanica quantistica che hanno uno spettro di autovalori continuo sono gli operatori di posizione e impulso. Esiste una simmetria tra lo spazio delle posizioni e lo spazio degli impulsi, dove possiamo definire le nostre funzioni d'onda: essa si pu\u00f2 vedere attraverso il calcolo dei valori medi.\npoich\u00e9 l'operatore posizione nello spazio delle posizioni \u00e8 un operatore banale formula_85. Il calcolo del valore medio di formula_86 nello spazio delle posizioni \u00e8 invece:\ncio\u00e8 \u00e8 un operatore banale, mentre il valore medio di formula_85:\nFunzione d'onda per una particella libera.\nAd esempio consideriamo una particella che si muove liberamente nello spazio, con certe distribuzioni di probabilit\u00e0 per posizione e velocit\u00e0 e supponiamo di misurare la sua posizione, ottenendo un certo valore \"x\". Allora, si pu\u00f2 prevedere che una successiva misura di posizione (abbastanza vicina nel tempo) porter\u00e0 certamente allo stesso risultato appena ottenuto: la funzione d'onda \u00e8 collassata in un punto, fornendo a quel punto la probabilit\u00e0 certa.\nIl principio di indeterminazione di Heisenberg porta inoltre al concetto di osservabili incompatibili: si tratta di coppie di osservabili in cui la conoscenza completa di una delle due porta alla completa mancanza di conoscenza sull'altra.\nNel caso precedente, una misura di posizione porta alla completa ignoranza sulla velocit\u00e0. Allo stesso modo sono incompatibili l'energia e l'intervallo di tempo nel quale tale energia \u00e8 scambiata. Detto in altre parole, il collasso della funzione d'onda associata ad un'osservabile, porta ad una funzione di distribuzione uniforme, su tutto il dominio di definizione, per l'osservabile ad essa coniugata."}
{"id": "122969", "revid": "247222", "url": "https://it.wikipedia.org/wiki?curid=122969", "title": "Paul Virilio", "text": "Concetti chiave.\nL'incidente integrale.\nLa tecnologia non pu\u00f2 esistere senza la possibilit\u00e0 di incidenti.\nL'incidente \u00e8 ci\u00f2 che c'\u00e8 di inopinato, di non previsto e nasce con la nascita stessa della tecnologia: quando si \u00e8 inventato il battello si \u00e8 inventato anche il naufragio, quando si \u00e8 inventato il treno, tecnologia per spostarsi pi\u00f9 velocemente, si \u00e8 creata la catastrofe ferroviaria. \u00c8 qualcosa di insuperabile che per\u00f2 la tecnocrazia censura, essa accetta infatti solo di vedere la positivit\u00e0 del suo oggetto e dissimula senza posa l'incidente.\nDromologia.\nVirilio definisce la \"dromologia\" come \"la scienza (o la logica) della velocit\u00e0\". La dromologia \u00e8 importante quando si considera lo strutturarsi della societ\u00e0 in relazione alla guerra. \"\"Chi controlla il territorio lo possiede. Il possesso del territorio non riguarda principalmente le leggi ed i contratti, ma prima di tutto riguarda la gestione del movimento e della circolazione.\" Fonte\nGuerra di movimento.\nPer Virilio, la transizione dal feudalesimo al capitalismo non fu condotta principalmente dalla politica della ricchezza e dalle tecniche di produzione, ma dalla meccanica della guerra. Per Virilio, il concetto di guerra d'assedio va rivisto nel senso di \"guerra di movimento\". In Velocit\u00e0 e politica Virilio sostiene che \"la Storia progredisce alla velocit\u00e0 dei suoi sistemi di armamenti\"\".\nCritiche.\nPaul Virilio \u00e8 uno degli autori che vengono accusati di abuso di termini tecnici e tecnologici nel libro \"Imposture intellettuali\" di Alan Sokal e Jean Bricmont."}
{"id": "122975", "revid": "6923", "url": "https://it.wikipedia.org/wiki?curid=122975", "title": "Ramses I", "text": "Origini e carriera.\nOriginariamente chiamato Paramesse (anche Pramesse, Pramessu o Pramesisu), non era di sangue reale, essendo nato in una famiglia della aristocrazia guerriera oriunda del delta del Nilo, probabilmente della citt\u00e0 di Avaris, l'antica capitale degli invasori \"hyksos\" e centro del culto di Seth. L'egittologo scozzese Kenneth Kitchen ha stabilito che Ramses sarebbe nato, indicativamente, pochi anni prima di Tutankhamon (1341 a.C.). Era figlio di un comandante di nome Seti, capo degli arcieri. Suo zio, l'ufficiale Khaemuaset, era marito di Tamuadjesi, una parente del vicer\u00e9 di Kush e donna a capo dell'harem di Amon. Questi legami illustrano l'alto lignaggio della famiglia del futuro Ramses I, che incontr\u00f2 il favore di Horemheb, l'ultimo faraone della tumultuosa e gloriosa XVIII dinastia e anch'egli proveniente dalle fila dell'esercito, che lo elev\u00f2 al rango di visir. Ricopr\u00ec inoltre cariche prestigiose quali: \"Comandante delle truppe,\" \"Capo degli arcieri, Capo dei carri di Sua Maest\u00e0, Soprintendente della cavalleria, Capo delle fortezze di Sua Maest\u00e0, Soprintendente delle Bocche del Nilo, Scudiero di Sua Maest\u00e0, Scriba reale, Capo dei giudici, Luogotenente del Re dell'Alto e Basso Egitto, Messaggero del Re per tutti i Paesi stranieri\".\nLo stesso Horemheb era stato un nobile senza legami di parentela con la famiglia reale e, partendo dall'esercito, si era fatto strada nella corte come consigliere di Tutankhamon (1333 a.C. - 1323 a.C.) e del suo successore, il vecchio Ay (1323 a.C. - 1319 a.C.), fino a impadronirsi del trono. Senza figli e in et\u00e0 ormai avanzata, al termine del suo regno Horemheb design\u00f2 ufficialmente Ramses quale proprio erede e successore, presumibilmente per le sue doti di amministratore e la discendenza di cui gi\u00e0 godeva (i futuri Seti I e Ramses II).\nBreve regno e morte.\nAlla sua accessione al trono, Ramses assunse il nome regale \"mn-p\u1e25ty-r\u2018\", traslitterato Menpehtira, che significa \"Ra \u00e8 durevole di forza\". \u00c8 comunque conosciuto con il suo nome di nascita, Ramses (\"r\u2018-ms-sw\"), traducibile come \"Ra Lo ha generato\". Essendo conscio di fondare una nuova dinastia, il nuovo faraone avrebbe cercato di imitare la titolatura di Ahmose, fondatore della XVIII dinastia, il cui nome regale era Nebpehtira: \"Ra \u00e8 Signore della forza\".\nGi\u00e0 anziano quando divenne faraone, design\u00f2 proprio figlio Seti I, figlio della \"grande sposa reale\", la regina Sitra, come principe ereditario e successore designato allo scopo di garantirne la successione. In questo periodo, Seti fu coinvolto in numerose operazioni militari - in particolare, un tentativo di riconquistare i perduti possedimenti egizi in Siria. Non possediamo alcun documento relativo alla politica estera di Ramses I, che pare si sia dedicato ad attivit\u00e0 interne come il completamento del secondo pilone del tempio di Karnak, iniziato sotto Horemheb; Ramses I sovrappose il proprio nome a quello di Horemheb.\nRamses I godette di un regno assai breve, come suggerisce anche la scarsit\u00e0 di monumenti a lui ascrivibili: non ebbe tempo di erigere grandi opere e perfino la sua tomba appare particolarmente piccola e frettolosamente portata a termine. Nei suoi \"Aegyptiak\u00e0\", Manetone, frequentemente soggetto a errori cronologici, gli assegna 16 mesi di regno, mentre si hanno testimonianze archeologiche del suo 17\u00ba mese: una stele al Louvre (Louvre C57) datata all\"'anno 2, II peret, giorno 20\", ove il faraone ordina l'invio provviste a sacerdoti al tempio di Ptah a Buhen e l'edificazione di una cappella ad Abido.\nSeti I edific\u00f2 una piccola cappella decorata con raffinati bassorilievi alla memoria del suo defunto padre, ad Abido. John Pierpont Morgan don\u00f2 numerosi di questi rilievi al Metropolitan Museum of Art di New York nel 1911.\nMorte e sepoltura.\nL'egittologo J\u00fcrgen von Beckerath, specialista di cronologia egizia, ha determinato che con ogni probabilit\u00e0 Ramses I mor\u00ec nel giugno del 1290 a.C., dopo 22 mesi di regno.\nFu sepolto nella Valle dei Re, nella tomba classificata KV16, scoperta da Belzoni nel 1817. La sua sepoltura risulta piuttosto piccola e sicuramente incompleta, certamente a causa della brevit\u00e0 del suo regno, per cui dovette essere inumato prima che i lavori della tomba fossero conclusi: al momento della sua morte, infatti, consisteva di due ripide scalinate e di un corridoio che conduceva a un'anticamera incompleta. I 70 giorni necessari per la mummificazione consentirono di scavare frettolosamente dei vani laterali destinati al corredo funebre; mancando il tempo sufficiente per realizzare rilievi, le mura furono pi\u00f9 semplicemente lisciate, stuccate e decorate con pitture raffiguranti il faraone accolto dalle divinit\u00e0 e brani da testi funerari. Anche il suo grande sarcofago in granito rosso non fu del tutto terminato, oltre a essere ricoperto di testi sacri dipinti in colore giallo anzich\u00e9 incisi.\nLe peripezie della mummia reale.\nNel 10\u00ba anno di regno del faraone Siamon, intorno al 970 a.C., pi\u00f9 di tre secoli dopo la morte di Ramses I, la sua mummia fu segretamente traslata insieme a quelle dei pi\u00f9 grandi faraoni nella tomba, oggi conosciuta come il \"nascondiglio\" di Deir el-Bahri (DB320), per opera dei sacerdoti di Amon, che intendevano preservare i resti dei sovrani del passato dalle razzie ormai endemiche nella Valle dei Re. La mummia di Ramses I fu portata fuori dall'Egitto illegalmente nel 1871, sottratta dal \"nascondiglio\" DB320 dalla famiglia di tombaroli Abd el-Rassul e fu ceduta all'uomo d'affari James Douglas, che la acquist\u00f2 per 7 sterline al mercato di Luxor. Pass\u00f2 di mano in mano e fin\u00ec prima esposta in Canada e successivamente al Museo di Niagara Falls, senza che nessuno immaginasse l'identit\u00e0 e l'importanza storica del reperto.\nSolo nel 1999 si stabil\u00ec la regalit\u00e0 delle spoglie e la mummia fu venduta al Museo \"Michael C. Carlos\" di Atlanta per due milioni di dollari.\nNel 2003 il museo statunitense decise di restituire a titolo gratuito la salma all'Egitto con un atto di donazione firmato dal dottor Zahi Hawass, allora segretario generale del Supremo Consiglio delle Antichit\u00e0. Cos\u00ec, dopo circa 130 anni di \"esilio\", i resti del faraone furono trasferiti con onori militari al Museo di Luxor per riposare nella sua terra natia, dopo aver sostato temporaneamente al Museo del Cairo accanto alle mummie del figlio Seti I e del nipote Ramses II.\nRiferimenti biblici.\nRamses I \u00e8 talvolta identificato con il \"Faraone dell'oppressione\" che nel racconto del \"Libro dell'Esodo\" schiavizza il popolo d'Israele emigrato in Egitto 400 anni prima e che, temendo che gli Israeliti stessero diventando troppo numerosi e quindi pericolosi per il proprio regno, ne fa uccidere ogni primogenito. Tale identificazione \u00e8 ripresa nel film biblico \"I dieci comandamenti\" del 1956 di Cecil B. DeMille; interpretato da Ian Keith, nella prima scena del film lo si vede, circondato da sacerdoti e militari, ordinare l'eccidio: decisione che porter\u00e0 al salvataggio del neonato Mos\u00e8 dalle acque del Nilo da parte di Bithiah, che nel film \u00e8 detta essere figlia di Ramses I e sorella di Seti I.\nVa considerato che l'avvenimento biblico dell'Esodo non possiede, per gli studiosi di storia delle religioni, un autentico rilievo storico. Se alcuni autori antichi ritennero di datare gli episodi dell'Esodo con la cacciata degli hyksos, i Faraoni semiti allontanati dall'Egitto da Ahmose (circa 1550-1525 a.C.), attualmente gli studiosi ritengono invece che gli eventi dell'Esodo siano soltanto una finzione letteraria ispirata da alcuni sacerdoti all'epoca della deportazione per enfatizzare le proprie caratteristiche religiose."}
{"id": "122976", "revid": "1305772", "url": "https://it.wikipedia.org/wiki?curid=122976", "title": "American way", "text": "American way of life (o anche American way, traducibili con \"Stile di vita statunitense\" e \"All'americana\"), termine che fa riferimento all'ethos nazionalista proprio degli Stati Uniti d'America, che intende aderire ai principi di \"Vita, libert\u00e0 e ricerca della felicit\u00e0\". Il termine ha qualche nesso con il concetto di eccezionalismo americano e del sogno americano e si espressero nei maccartistici anni cinquanta.\nIn teoria non si potrebbe parlare di 'stile di vita statunitense' pi\u00f9 di quanto non si possa parlare di 'stile' di una qualunque altra nazione. \nProprio in quanto \u00e8 in qualche modo possibile far rientrare sotto la definizione di \"American way of life\" qualsiasi aspetto della cultura, degli usi e dei costumi del popolo statunitense, nonch\u00e9 le caratteristiche dell'organizzazione sociale e statale (sanit\u00e0, educazione, ecc.), il termine viene usato sia con connotazioni negative (soprattutto fuori dagli USA da parte dei critici), sia con connotazioni positive (dalla popolazione statunitense e dai sostenitori degli USA).\nPoich\u00e9, come ogni altra nazione o popolazione, quella statunitense ha nel suo complesso aspetti che possono essere valutati favorevolmente o sfavorevolmente, la connotazione positiva o negativa del termine si ottiene con un processo di stereotipizzazione, ponendo l'accento su alcune peculiarit\u00e0 dello \"stile di vita statunitense\" piuttosto che su altre.\nStoria.\nDurante il periodo della Guerra Fredda, l'espressione era comunemente usata dalla propaganda mediatica per evidenziare le differenze nei tenori di vita delle popolazioni degli Stati Uniti e dell'Unione Sovietica. A quel tempo, la cultura popolare americana aveva ampiamente abbracciato l'idea che chiunque, indipendentemente dalle circostanze della sua nascita, avrebbe potuto aumentare significativamente il suo tenore di vita attraverso la determinazione, il duro lavoro, e la capacit\u00e0 naturale. Nel settore dell'occupazione, questo concetto \u00e8 stato espresso nella convinzione che un mercato competitivo, dovrebbe promuovere il talento individuale ed un rinnovato interesse per l'imprenditorialit\u00e0. Politicamente, ha preso la forma di una fede nella superiorit\u00e0 di una libera democrazia, fondata su una espansione produttiva ed economica senza limiti.\nUn influente libro del 1955, \"Protestantesimo, cattolicesimo e giudaismo\" di Will Herberg, identificava politicamente l'American Way of Life, come un composto di democrazia e libera impresa\", come \"religione comune\" della societ\u00e0 americana:\nCome osserva un commentatore, \"la prima met\u00e0 della dichiarazione di Herberg \u00e8 ancora vera quasi mezzo secolo dopo la sua prima formulazione\"; nonostante \"le affermazioni di Herberg siano state gravemente se non del tutto compromesse ... il materialismo non ha pi\u00f9 bisogno di essere giustificato in modo cos\u00ec altisonante\".\nNella relazione annuale del 1999, l'archivista John W. Carlin della National Archives and Records Administration scrive:\nTratti fondamentali.\nIl capitalismo popolare, il piccolo risparmio investito in Borsa, \u00e8 stato per mezzo secolo un tratto fondamentale dell'American Way of life.\nNel libro \"\", Gore Vidal fa un affresco satirico dell'American way of life. I personaggi topici della vita sociale statunitense, il sindaco, il capitano di polizia, il giornalista, il riccone, la moglie insoddisfatta del riccone, gli emarginati di colore e i messicani creano una serie esilarante di intrighi assurdi, visti attraverso la lente devastante di una serie televisiva come Dallas. Vidal descrive alcuni tratti della nuova \"american way\" come la droga, il gioco d'azzardo, il terrorismo, l'alta moda, in una schiamazzante miscela di vacuit\u00e0 e di spiritosi sberleffi."}
{"id": "122978", "revid": "827882", "url": "https://it.wikipedia.org/wiki?curid=122978", "title": "Cucina malaysiana", "text": "La cucina malaysiana (makanan di Malaysia) riflette molto bene la societ\u00e0 multiculturale caratteristica della nazione.\nLa popolazione \u00e8 formata in prevalenza da malaysiani di fede musulmana, da cinesi buddisti o taoisti e da indiani di religione indu.\nA queste etnie si aggiungono numerose comunit\u00e0 di sikh, eurasiatici, peranakan e gruppi indigeni. Ogni gruppo etnico ha cos\u00ec sviluppato nei secoli una propria cucina legata alle antiche tradizioni culturali e religiose, ma rimodellata nel tempo dalle numerose influenze reciproche.\nIl panorama gastronomico malese \u00e8 quindi molto vario, ricco di sapori, spezie e profumi; per un quadro completo non si pu\u00f2 allora parlare della sola cucina malaysiana tradizionale senza affiancare la cucina cinese, la cucina indiana, la cucina nonya, la cucina eurasiatica, la cucina indigena del Sabah e Sarawak.\nMenzione particolare per la cosiddetta cucina hawker (ambulante) dove con pochi soldi \u00e8 possibile mangiare piatti presi dalle varie tradizioni culinarie e rielaborati sia per seguire i precetti della religione islamica sia per poterli mangiare tranquillamente per strada.\nLa cucina malaysiana tradizionale.\nLa cucina malaysiana tradizionale \u00e8 decisamente piccante, avvicinandosi alla cucina indonesiana.\nLa principale caratteristiche di questa cucina \u00e8 rappresentata dall'uso abbondante di erbe e spezie e in particolare dalla presenza quasi costante del peperoncino nei vari piatti come conferma, ad esempio, il \"rojak\", un'insalata a base di frutta, verdure e spezie. \nComune l'utilizzo della citronella, della centinodia, delle foglie di Pandan e del lime Cafra, mentre le spezie tradizionali come il cumino e coriandolo sono oramai associate a spezie indiane e cinesi quali pepe, cardamomo, anice stellato, e fieno greco.\nUna giornata tipo prevede almeno tre pasti principali: la colazione, il pranzo e la cena, pi\u00f9 innumerevoli snack consumati per lo pi\u00f9 in strada come, ad esempio, il \"cendol\": un dolce ghiacciato a base di latte di cocco e farina di riso.\nL'elemento comune di tutti i pasti \u00e8 la presenza del riso, a colazione accompagnato da t\u00e8 o caff\u00e8 zuccherati e a piacere macchiati con latte condensato, a pranzo o cena servito con 4 o 5 piatti principali fritti o in umido e da stuzzichini vari, sambal e peperoncino.\nLa cucina del Kelantan, a nord del paese, \u00e8 pi\u00f9 simile a quella thailandese, in particolare i sapori sono dolci legati all'ampio uso del latte di cocco e dello zucchero. La cucina del Kedah a est \u00e8 invece pi\u00f9 speziata per i contatti avuti in passato con l'India durante il periodo del commercio delle spezie."}
{"id": "122980", "revid": "729019", "url": "https://it.wikipedia.org/wiki?curid=122980", "title": "Aeroporto di Forl\u00ec", "text": "L'Aeroporto di Forl\u00ec (IATA: FRL - ICAO: LIPK), intitolato all'aviatore forlivese Luigi Ridolfi, \u00e8 ubicato nella prima periferia della citt\u00e0, tra i quartieri Ronco, Bussecchio e Carpena. Qui ha sede dal 1992 il 13\u00ba Nucleo elicotteri carabinieri.\nInsieme all'Istituto tecnico tecnologico aeronautico \"Francesco Baracca\", alla Facolt\u00e0 di Ingegneria aerospaziale dell'Universit\u00e0 di Bologna, all'ENAV Academy e alle diverse scuole di volo presenti, costituisce il \"Polo Tecnologico Aeronautico di Forl\u00ec\".\nLo scalo \u00e8 stato chiuso tra il marzo 2013 e l'ottobre 2020. Ha ripreso i voli commerciali, con svariate destinazioni nazionali ed europee, il 29 ottobre 2020.\nStoria.\nGli inizi.\nLe prime attivit\u00e0 di volo presso l'aeroporto risalgono al 1935, quando la Reale Unione Nazionale Aeronautica (RUNA) diede inizio ai propri corsi di pilotaggio.\nL'inaugurazione ufficiale dell'Aeroporto di Forl\u00ec avvenne il 19 settembre 1936, tre mesi dopo il trasferimento in citt\u00e0 del 30\u00ba Stormo B.T., equipaggiato di SM.81 prima e di SM.79 poi.\nVenne utilizzato come aeroporto di varo e valutazione di numerosi aerei militari costruiti nei vicini stabilimenti di Predappio dell'allora Aeroplani Caproni S.A., come il Ca.164 e il Ca.603. In quegli anni il Ridolfi era il pi\u00f9 grande aeroporto militare costruito in Italia, primato che pag\u00f2 a caro prezzo qualche anno pi\u00f9 tardi.\nIn seguito allo scoppio del secondo conflitto mondiale e all'entrata in guerra dell'Italia, l'aeroporto fu interessato da un'intensa attivit\u00e0 militare. Venne utilizzato come scalo dai reparti della Luftwaffe (Wehrmacht) diretti nel Mediterraneo e dai bombardieri BR.20 del 7\u00ba Stormo B.T. diretti in Jugoslavia. In seguito al riequipaggiamento del 30\u00ba Stormo B.T. e al suo trasferimento a Rodi, divenne sede del 105\u00ba Gruppo Aerosiluranti, sciolto poco dopo. Fu poi la volta del Nucleo Speciale d'Addestramento dell'Aeronautica Militare su Ju.88 e Cant Z.1007. Il 9 settembre 1943 le truppe tedesche presero il controllo dell'aviosuperficie e la resero base per gli StukaD3-5 del 2/NSGr.9. Dopo la liberazione di Forl\u00ec nel novembre 1944, all'aeroporto si insedi\u00f2 la Royal Air Force schierando gli Spitfire del 318th Squadron, i Boston IV e V del 232nd Wing e i Mosquito IX del 256th Squadron. Oltre a quella inglese, erano presenti anche le aviazioni sudafricana, australiana e polacca.\nTerminato il conflitto, nel giugno 1945 i reparti alleati abbandonarono il presidio aeroportuale che si trasform\u00f2 in deposito di mezzi militari in disuso.\nL'epoca dell'Aero Club.\nIl 22 luglio 1950 la scuola di volo dell'Aero Club \"Luigi Ridolfi\" di Forl\u00ec, nato sulle ceneri della RUNA, riprese le attivit\u00e0 di volo ma solo sette anni dopo lo scalo fu aperto al traffico commerciale.\nNel frattempo il Ridolfi ospit\u00f2 numerose manifestazioni aeree, come le dimostrazioni acrobatiche delle pattuglie del \"Cavallino Rampante\"(1957) e dei \"Diavoli Rossi\"(1958), e fu teatro di eventi aeronautici di rilievo come la partenza del raid Forl\u00ec-Kivo con i piloti Bellini e Torelli a bordo del loro Piper PA-20 I-EDEN (1962).\nIl 28 aprile 1961 viene costituita la Societ\u00e0 Esercizio Aeroporti di Forl\u00ec S.p.A. (SEAF).\nIl 5 maggio 1963 il primo dei due incidenti aerei della storia dell'aeroporto: due Frecce Tricolori della Pattuglia Acrobatica Nazionale si scontrarono in volo durante un'esibizione, uno dei due piloti non riusc\u00ec ad eiettarsi prima dello schianto a terra. A perdere la vita fu il Serg.Magg. Colucci.\nIl 10 dicembre 1979 la seconda tragedia: il LearJet dell'industriale Serafino Ferruzzi, in fase di atterraggio con scarsa visibilit\u00e0, urt\u00f2 a bassa quota un edificio e poi impatt\u00f2 contro una casa. Questa volta le vittime furono cinque.\nDal 1986 al 1990 si tennero cinque edizioni del Salone Internazionale dell'Aviazione; sempre nel 1990 su questa pista atterr\u00f2 il pi\u00f9 grande aereo mai visto al Ridolfi, il cargo Antonov An-124 Ruslan.\nNel 1996 l'Aero Club di Forl\u00ec, dopo la sesta ed ultima edizione del Salone dell'Aviazione, cess\u00f2 le sue attivit\u00e0.\nLa gestione SEAF S.p.A..\nIl \"decollo\" della SEAF.\nNel 2000 entra in funzione la rinnovata aerostazione dello scalo, supporto indispensabile all'incremento del traffico commerciale e passeggeri del primo decennio del ventunesimo secolo; nel maggio 2001 riceve il suo \"battesimo\" con il primo atterraggio a Forl\u00ec di un Boeing 747.\nI sostanziali cambiamenti effettuati (principalmente strutturali) contribuiscono ad un vertiginoso aumento del traffico passeggeri, da 72.100 del 2001 a 708.681 del 2007.\nNel 2008 il numero dei passeggeri continua a crescere, raggiungendo quota 770.856, con un aumento del 9,3% rispetto all'anno precedente. In crescita anche il traffico commerciale aereo, che registra un +5,5% dei movimenti, rispetto al 2007.\nComposizione azionaria della societ\u00e0 di Gestione dell'Aeroporto, al 31/01/09, era cos\u00ec composta:\nIl declino del traffico commerciale.\nNel 2008 la SEAF si trova a gestire una trattativa cruciale della sua decennale attivit\u00e0. La compagnia irlandese low cost Ryanair, che gi\u00e0 opera al Ridolfi con alcune rotte internazionali, progetta di fare dello scalo forlivese la propria base logistica nazionale: portare in porto il progetto significherebbe decuplicare il numero di passeggeri in transito e creare centinaia di nuovi posti di lavoro. La problematica situazione economica della societ\u00e0 di gestione e la concorrenza dell'Aeroporto di Bologna-Borgo Panigale, sostenuto politicamente dalla Regione Emilia-Romagna secondo alcuni, mettono in crisi la realizzazione del progetto. Infatti, nel mese di luglio, dopo una lunga serie di trattative, una conferenza stampa annuncia s\u00ec la creazione della base nel marzo 2009, ma limitata ai soli voli nazionali: tutti i collegamenti internazionali in partenza ed arrivo dal Ridolfi saranno spostati sull'aeroporto bolognese. L'annuncio delle nuove tratte crea ulteriori problematiche a SEAF: alcune delle rotte previste dalla compagnia irlandese coincidono con quelle gi\u00e0 effettuate dalla compagnia italiana Wind Jet, che minaccia di abbandonare lo scalo. La societ\u00e0 di gestione bolognese incalza e le trattative con Ryanair deteriorano progressivamente fino alla definitiva rottura: il progetto della base non sar\u00e0 realizzato e tutte le tratte verranno spostate su Bologna o Rimini. Dalla primavera 2009 il vuoto di voli viene colmato con una serie di nuovi collegamenti gestiti dalla stessa WindJet, presentati ufficialmente il 5 marzo a Riccione. La compagnia aerea stabilisce inoltre a Forl\u00ec la propria terza base, dove mantiene in aeroporto un Airbus in stazionamento. Tuttavia, la temporanea mancanza di voli sullo scalo dovuta all'avvicendamento fra Ryanair e WindJet, causa una forte discesa del numero di passeggeri trasportati nel relativo periodo.\nIn base al piano di sviluppo dell'aeroporto, nuove rotte vengono attivate sempre nella primavera 2009. La compagnia ungherese Wizz Air abbandona lo scalo bolognese per trasferirsi a Forl\u00ec, portando 3 nuove destinazioni: Varsavia e Katowice in Polonia e Cluj-Napoca in Romania. A queste si aggiungeranno, nella primavera del 2010, Breslavia (Polonia), Sofia (Bulgaria) e Budapest (Ungheria).\nSi sommano ai collegamenti nazionali con Roma, Cagliari, Catania e Palermo e a quelli internazionali con Amsterdam, Berlino, Parigi, Londra, Bucarest, Copenaghen, Mosca (Domodedovo) e Praga. La societ\u00e0 di gestione dell'aeroporto pensa inoltre di puntare sullo sviluppo del trasporto merci, con il progetto di costruire una \"Cargo City\".[14]\nIl 22 novembre 2010 la compagnia siciliana Wind Jet dichiara di voler spostare la base di Forl\u00ec a Rimini e, con essa, anche i voli per Amsterdam, Berlino, Bucarest, Copenaghen, Mosca-Domodedovo, Parigi, Praga, Catania e Palermo. Tale decisione diventa operativa nel mese di marzo 2011, inginocchiando definitivamente lo scalo forlivese.\nIl 29 marzo 2013, ormai costretto alla chiusura, dallo scalo romagnolo decolla l'ultimo aereo, in partenza per Cluj-Napoca. \nWizz Air si trasferisce nello scalo bolognese.\nLa liquidazione.\nIl 14 maggio 2012 la storica societ\u00e0 di gestione dell'aeroporto viene messa in liquidazione. L'Ente Nazionale per l'Aviazione Civile (ENAC) emette un bando per la gestione dell'aeroporto. Data la mancanza di offerte alla scadenza del bando, l'ENAC posticipa la scadenza per ben due volte, senza esito positivo. Da qui la decisione di chiudere l'aeroporto. Il giorno 29 marzo 2013 alle ore 14:30 parte l'ultimo volo commerciale dalla pista del \"Ridolfi\". Nei primi giorni di aprile 2013 il liquidatore della societ\u00e0 consegna in tribunale i libri per avviare la procedura fallimentare.\nLa gestione Air Romagna S.P.A..\nNel mese di marzo del 2015 l'ENAC fornisce la certificazione necessaria per l'operativit\u00e0 dei voli passeggeri, per poi revocarla a marzo 2017.\nLa nuova gestione F.A. s.r.l. e i primi voli.\nNel novembre del 2018 viene firmata la concessione con la nuova societ\u00e0 di gestione F.A. s.r.l. (presidente Giuseppe Silvestrini), a cui viene consegnata l\u2019infrastruttura a seguito di un bando europeo vinto. Il 6 luglio 2020 FA ottiene da ENAC il Certificato di Aeroporto, il 22 ottobre 2020 il regolamento di scalo ed il 28 ottobre 2020 l\u2019ENAC rilascia la certificazione di gestione per i servizi di handling.\nMarted\u00ec 30 marzo 2021 con l\u2019arrivo del volo Catania \u2013 Forl\u00ec e la partenza del Forl\u00ec \u2013 Catania, entrambi della Ego Airways (compagnia aerea italiana che ha gi\u00e0 ufficializzato altre destinazioni quali Bari, Brindisi, Cagliari, Olbia e Lamezia Terme in Italia e Ibiza e Mykonos) il Ridolfi ha ufficialmente ospitato i primi voli commerciali della gestione F.A..\nMercoled\u00ec 31 marzo 2021 invece \u00e8 stata la prima volta per Lumiwings, compagnia greca, che ha effettuato i voli Palermo \u2013 Forl\u00ec e Forl\u00ec \u2013 Palermo. Il vettore collegher\u00e0 anche Forl\u00ec a Trapani a molte citt\u00e0 dell\u2019Est Europa (Lodz, Praga, Katowice, Arad, Odessa, Craiova) e alle isole greche Corf\u00f9, Cefalonia, Santorini, Rodi e Creta.\nLe altre due compagnie che voleranno su Forl\u00ec sono Air Dolomiti e Air Horizont. Air Dolomiti \u00e8 una compagnia italo-tedesca del gruppo Lufthansa che collegher\u00e0 Forl\u00ec con Monaco di Baviera, hub strategico che consente di raggiungere circa 70 destinazioni intercontinentali. Air Horizont \u00e8 invece un vettore iberico-maltese che ha gi\u00e0 ufficializzato le rotte di Budapest, Bilbao e Amburgo.\nEgo Airways, Lumiwings e Air Horizont saranno inoltre basate al Ridolfi.\nDati tecnici.\nPista.\nLa pista \u00e8 unica, in conglomerato bituminoso, lunga 2.560 metri e larga 45 metri.\nLa classificazione ICAO \u00e8 di categoria 4D.\n\u00c8 orientata 116\u00b0-296\u00b0(12-30) e dotata dei sistemi ILS (Instrument landing system) cat. II e PAPI (Precision Approach Path Indicator).\nDotata di quattro raccordi principali che la collegano con il piazzale di sosta e di uno pi\u00f9 piccolo per un piazzale di servizio (Taxiway A-B-C-D-E).\nAeroporto di Categoria antincendio 7 ICAO.\nHa un'area di stazionamento di 63.000\u00a0m\u00b2, omologata con 7 parcheggi per velivoli commerciali (self manoeuvring).\nInfrastruttura.\nIl terminal partenze ha una zona accettazione con 7 sportelli check-in, 2 aree d'imbarco e 8 porte d\u2019imbarco, disposti su un'area di 6.000\u00a0m\u00b2.\nIl terminal arrivi di 430\u00a0m\u00b2 \u00e8 munito di 3 nastri trasportatori bagagli. All'uscita del terminal risiedono gli sportelli delle agenzie di noleggio auto.\nLa zona parcheggio per auto conta 720 posti su una superficie di 19.000\u00a0m\u00b2.\nCollegamenti da e per l'aeroporto.\nL'aeroporto \u00e8 servito da autolinee:\nL'aeroporto \u00e8 raggiungibile da:\nL'aeroporto dista:"}
{"id": "122981", "revid": "767487", "url": "https://it.wikipedia.org/wiki?curid=122981", "title": "Ignitron", "text": "L'ignitron \u00e8 un raddrizzatore controllato sviluppato negli anni trenta a partire dal tubo raddrizzatore al mercurio Cooper-Hewitt. Il nome ignitron \u00e8 un marchio registrato dalla General Electric, primo costruttore del dispositivo.\n\u00c8 costituito da un contenitore metallico contenente sul fondo una pozza di mercurio, in equilibrio con il proprio vapore, che costituisce il catodo. Un blocco di grafite sospeso sopra il mercurio da un supporto isolante costituisce l'anodo. Infine, \u00e8 presente sul fondo un elettrodo che pesca nella pozza di mercurio. Un impulso di corrente, applicato all'elettrodo, provoca il riscaldamento del mercurio con conseguente aumento della quantit\u00e0 di vapore e innesco di una scarica elettrica attraverso il vapore di mercurio tra anodo e catodo.\nL'ignitron \u00e8 usato nei raddrizzatori industriali da migliaia di ampere, come negli impianti di raffinazione elettrochimica dell'alluminio. \u00c8 impiegato anche in alcune locomotive elettriche laddove l'alimentazione sulla linea avviene in corrente alternata.\nIn alternativa all'ignitron era impiegato in passato il convertitore rotante e oggi il tiristore al silicio.\nL'ignitron per\u00f2 \u00e8 pi\u00f9 resistente alle sovracorrenti ed alle tensioni inverse, e per questo \u00e8 ancora usato in diverse applicazioni."}
{"id": "122982", "revid": "37401", "url": "https://it.wikipedia.org/wiki?curid=122982", "title": "Modi musicali", "text": ""}
{"id": "122984", "revid": "757246", "url": "https://it.wikipedia.org/wiki?curid=122984", "title": "IGBT", "text": ""}
{"id": "122996", "revid": "125101515", "url": "https://it.wikipedia.org/wiki?curid=122996", "title": "Frammento di Okazaki", "text": "Un frammento di Okazaki \u00e8 un breve frammento di DNA sintetizzato attraverso la catalizzazione dalle DNA polimerasi (DNA polimerasi III) durante la replicazione del DNA da parte del filamento lento, e da un Primer di RNA. Questo frammento \u00e8 composto da circa 1000\u00f72000 nucleotidi nelle cellule procariote e 100\u00f7200 nucleotidi nelle cellule eucariote.\nFormazione dei frammenti di Okazaki.\nDal momento che la sintesi del DNA pu\u00f2 avvenire solo in direzione 5'\u21923' e che l'origine di replicazione (rappresentato da una specifica sequenza di nucleotidi) non si trova mai all'estremit\u00e0 5' o 3' (motivo per cui si forma la cosiddetta \"bolla replicativa\"), solo uno dei due filamenti appartenenti alla stessa \"corsia\", detto \"filamento guida\" (o \"filamento leader\", \"filamento veloce\" o, in inglese, \"leading strand\"), pu\u00f2 essere sintetizzato in maniera continua, utilizzando un unico innesco.\nL'altro filamento, invece, chiamato \"filamento in ritardo\" (detto anche \"filamento lento\" o \"lagging strand\" in inglese), deve essere sintetizzato in direzione opposta al \"leading\" (in direzione 3'\u21925'), sotto forma di piccoli frammenti discontinui, definiti appunto frammenti di Okazaki. Per tale motivo, in realt\u00e0, il \"filamento tardivo\" \u00e8 dunque composto da diversi filamenti, la cui sintesi inizia vicino alla forca replicativa a partire da un innesco (in inglese primer) da parte di una Primasi. L'innesco verr\u00e0 poi rimosso dall'enzima RNAsi H e sostituito con DNA da parte della DNA polimerasi I. Il frammento viene poi legato al frammento successivo grazie al DNA ligasi tramite un legame fosfodiesterico per creare una catena di DNA continua.\nQuesto modello di replicazione discontinuo fu postulato da Reiji Okazaki, il quale dimostr\u00f2 l'esistenza dei frammenti di DNA, che da lui presero in seguito il nome.\nSi noti che la replicazione del DNA \u00e8 bidirezionale, a opera di forcelle di replicazione che operano in entrambe le direzioni lungo il doppio filamento di DNA; pertanto un singolo filamento di DNA \u00e8 contemporaneamente guida per la duplicazione in una direzione e in ritardo in direzione opposta; i frammenti di Okazaki si formano sulle \"met\u00e0\" percorse dalle forchette di replicazione in direzione 3'\u21925', quindi su entrambi i filamenti della doppia elica del DNA.\nEsperimenti di Okazaki.\nNel 1967 Reiji Okazaki, Kiwako Sakabe, Nakamoto Yuta e Osaki Shotaro, assieme ad altri colleghi, condussero alcuni esperimenti che dimostrarono l'esistenza di questi corti filamenti di DNA:\nL'esperimento fu ripetuto pi\u00f9 volte, allungando i periodi delle fasi \"pulse\" e/o \"chase\".\nSi osserv\u00f2 che, quando l'esposizione al nucleotide marcato era molto breve (5-10 secondi), la maggior parte della radioattivit\u00e0 era localizzata in corti frammenti di DNA, della lunghezza di 1000-2000 nucleotidi. Allungando il tempo d'esposizione (\"pulse\"), invece, aumentava la frazione di DNA marcato con pi\u00f9 elevato peso molecolare. Lo stesso risultato si otteneva quando si prolungava il periodo della \"cold chase\", prima dell'isolamento del DNA.\nDa queste osservazioni si dedusse che il DNA era sintetizzato sotto forma di piccoli frammenti nella prima fase, che poi erano saldati per formare filamenti pi\u00f9 lunghi.\nSi dimostr\u00f2 che era l'enzima ligasi a saldare i frammenti di Okazaki, infatti, lo stesso esperimento condotto con mutanti ligasi-negativi (batteri che non possedevano una forma funzionale dell'enzima) non produceva filamenti radioattivi con elevato peso molecolare.\nIn seguito, la sintesi dei frammenti di Okazaki \u00e8 stata evidenziata anche negli eucarioti.\nTelomeri.\nPoich\u00e9 le DNA-polimerasi dei \"filamenti lenti\" non riescono a completare la sintesi dell'ultimo frammento di Okazaki, ogni cromosoma dovrebbe perdere un frammento di s\u00e9 stesso. Ci\u00f2 provocherebbe gravi danni alla funzionalit\u00e0 del cromosoma, perci\u00f2 alle estremit\u00e0 3' e 5' vengono posizionate delle sequenze nucleotidiche (TTAGGG per la maggior parte degli esseri viventi) ripetute svariate volte (2500 nei cromosomi umani). Queste sequenze, inutili per la struttura del DNA, sono dette \"telomeri\" e, ad ogni duplicazione, vengono persi dai 50 ai 200 nucleotidi da questi, cosicch\u00e9 non venga alterato il cromosoma. Perdendo quella quantit\u00e0 di nucleotidi, il cromosoma si pu\u00f2 duplicare per 20/30, fino a 50 volte prima di arrivare al DNA, per cos\u00ec dire, vero e proprio, il limite di Hayflick. Tuttavia, alcune cellule sono in grado di risintetizzare i telomeri, potendosi quindi duplicare infinite volte, attraverso l'utilizzo dell'enzima specifico per questa funzione, detto telomerasi.\nCollegamenti esterni.\nMcGraw Hill Higher Education article discussing DNA synthesis"}
{"id": "122997", "revid": "466539", "url": "https://it.wikipedia.org/wiki?curid=122997", "title": "Physalis alkekengi", "text": "L'Alkekengi o alchechengi o alchechengio (\"Physalis alkekengi\" L.) \u00e8 una pianta perenne che produce bacche commestibili; appartiene, come il pomodoro e la patata, alla famiglia delle Solanaceae.\nGeneralit\u00e0.\nL'Alkekengi ha origini in Asia, a differenza delle altre specie dello stesso genere che sono originarie dell'America. Date le sue propriet\u00e0 medicinali \u00e8 coltivata fin dall'antichit\u00e0. \u00c8 un'erbacea perenne e si riconosce facilmente per i calici che avvolgono la bacca, simili a piccole lanterne arancioni. Al tatto il calice ha consistenza quasi cartacea e spesso \u00e8 poroso. Ci si aspetta un petalo ma se si cerca di spezzarlo \u00e8 molto pi\u00f9 tenace e resistente. Nonostante questo si apre facilmente a mani nude. Non \u00e8 da confondere con il \"Physalis peruvianus\" (chiamato anche Cape gooseberry) che \u00e8 della stessa forma e struttura ma beige e con la \"Physalis ixocarpa\" che produce una bacca molto pi\u00f9 grossa, verde (o porpora) e simile a un pomodoro sempre, per\u00f2, rivestita da un calice verde (o porpora) con forma simile all'alkekengi.\nCaratteristiche.\nSi coltiva facilmente, d\u00e0 origine ad un rizoma strisciante interrato molto profondamente: in questo modo \u00e8 permessa la propagazione e la rivegetazione conseguente alla stasi invernale.\nFiore.\nBianco, piccolo e a forma di campanella, spunta all'ascella delle foglie; tipici i calici arancioni di consistenza simile alla carta. Fioritura estiva (da luglio ad agosto).\nFoglia.\n\u00c8 verde chiara e ovale, di una lunghezza tra i 5 e gli 8\u00a0cm. Quando i frutti maturano lascia la sua sede. Le foglie e il rizoma sono velenosi perch\u00e9 contengono solanina che provoca mal di testa, vomito, nausea e diarrea che compaiono entro 2-24 ore. L'unico sintomo che dura pi\u00f9 di 24 ore \u00e8 la diarrea che pu\u00f2 manifestarsi per pi\u00f9 giorni.\nFusto.\nPu\u00f2 arrivare fino a 1m di altezza, \u00e8 eretto, ramificato, subglabro ed angoloso.\nTerreno.\nSecco. Non \u00e8 di grande importanza la sua composizione. L'habitat ideale \u00e8 in boschi umidi o in siepi fino a 1000 m s.l.m.\nEsposizione.\nLa crescita della pianta \u00e8 favorita dall'esposizione non diretta ai raggi solari.\nCostituenti chimici.\nCome molte altre specie del genere \"Physalis\", contiene una grande variet\u00e0 di fisaline. Se isolati dalla pianta, questi svolgono attivit\u00e0 antibatterica e leishmanicida \"in vitro\".\nContiene anche caffeato di etile, 25,27-deidro-fisalina L, fisalina D e cuneataside E.\nUsi.\nAnche secondo l'uso popolare, possiede molte propriet\u00e0 terapeutiche tra le quali spiccano azioni contro i calcoli renali e vescicali e come forte diuretico inoltre anche come integratore di vitamina C.\nI calici di colore arancione acceso tendente al rosso che avvolgono le bacche di questa specie rendono la pianta adatta a fini decorativi.\nBacche.\nUnica parte commestibile della pianta. In genere sono mature a settembre ed hanno la forma di una piccola ciliegia, mentre il gusto ricorda quello del lampone o quello del pomodoro. Dalle bacche si pu\u00f2 ricavare un'ottima marmellata. Si possono mangiare da sole o aggiunte alle insalate. Se seccate leggermente si possono mettere sott'aceto o in salamoia. Contiene una grandissima quantit\u00e0 di vitamina C, acido citrico, tannino e zucchero. In erboristeria si usava per le malattie in cui c'era bisogno di un'azione diuretica marcata. Vengono preparate candite o ricoperte di cioccolato fondente."}
{"id": "123004", "revid": "767487", "url": "https://it.wikipedia.org/wiki?curid=123004", "title": "Ausoni", "text": "Gli Ausoni () erano una delle pi\u00f9 antiche popolazioni che abitavano un'ampia area della penisola italica, in una regione compresa tra i territori meridionali del Lazio e lo stretto di Messina.\nCon Ausonia, parola coniata nel V secolo a.C., si riferivano al territorio in cui si stanziarono gli Ausoni, approssimativamente nel centro e nel sud della penisola. \"Ausonia\" divenne un termine poetico in greco e in latino, per indicare l'intera Italia.\nStoria.\nOrigini.\nLe prime colonie greche stanziatesi nel territorio italiano incontrarono tre diverse popolazioni: Ausoni, Enotri e Japigi, attestandone quindi l'antichit\u00e0 storica.\nIncerta invece \u00e8 l'origine: , mentre altri ne sostengono l'appartenenza al gruppo italico dei Latini, il latino-falisco, sulla base di considerazioni linguistiche. Francesco Ribezzo deline\u00f2 infatti un gruppo lazial-ausonico.\nSecondo alcuni scrittori antichi, come Antioco di Siracusa e Aristotele (che, probabilmente, deriva da Antioco), Ausoni e Osci sono sinonimi e pertanto rappresentano due designazioni differenti per uno stesso popolo: tuttavia, Polibio, che probabilmente deriva da Ellanico, crede che gli Ausoni e gli Osci vadano distinti.\nAnalizzando il passo di Aristotele summenzionato, gli Osci (sinonimo di Ausoni) avrebbero abitato le regioni prospicienti il mar Tirreno: in particolare, facendo riferimento ad Antioco, la zona tra Nola e Sorrento.\nTerritorio.\nDi origine indoeuropea, gli Ausoni esistevano gi\u00e0 intorno al 1600 a.C., cio\u00e8 all'inizio del Bronzo medio. L'Ausonia era il loro territorio, che si estendeva dal basso Lazio fino alla Stretto di Messina. Essi abitavano le terre della Campania fino al fiume Sele, mentre gli Enotri vivevano nel territorio a sud e gli Japigi nell'attuale Puglia (ad essi si affiancava un'altra popolazione enotria, quella dei Choni). Fra queste, quelle degli Ausoni e degli Enotri rappresentano, secondo le fonti, le pi\u00f9 antiche popolazioni italiche dominanti ed avevano nell'VIII secolo a.C. ormai raggiunto una loro stabilit\u00e0 territoriale.\nAusoni tra storia e mitologia.\nSecondo le fonti, verso il 1400 a.C. un gruppo di Ausoni guidato da Liparo avrebbe raggiunto l'isola eolia di Lipari e vi si sarebbe stabilito fondandovi una citt\u00e0 chiamata Lipara (forse nel pi\u00f9 volte riutilizzato sito del Castello di Lipari) e uno stato che si mantiene l\u00ec dal 1240 all'850 a.C., per poi essere distrutto violentemente e non pi\u00f9 ricostituito. Attorno al 1270 a.C. una parte del popolo ausonico sarebbe emigrata dalla Campania in Sicilia..\n della sopra citata Ausonia del VII secolo a.C. la vedono abitata dagli Osci, popolo italico differenziato in popolazioni con dialetti e territorialit\u00e0 proprie, tra cui gli Ausoni che occupavano i soli versanti meridionali dei Monti Ausoni e dei Monti Aurunci. Spesso vengono confusi con gli Aurunci, ma in realt\u00e0, quantomeno nelle origini, pur avendo stirpe comune, furono due popolazioni distinte. V'\u00e8 da aggiungere che Strabone racconta che il territorio della Pianura Pontina costitu\u00ec l'antico insediamento del popolo degli Ausoni, i quali occupavano la costa fino alla Campania, in seguito venne occupata dagli Osci (identificabili con i Volsci).\nIntorno al IV secolo a.C. gli Ausoni e gli Aurunci entrarono in contatto con i Romani schierandosi apertamente contro di essi e alleandosi con i Sanniti, anch'essi di lingua osca. Tale alleanza risult\u00f2 fatale: le citt\u00e0 della Pentapoli Aurunca (Ausona, Vescia-Sessa, Minturnae, Sinuessa e Veseris, ma su localizzazione ed appartenenza esistono varie controversie) e con esse Capua e Nola, vennero annientate con estrema ferocia, dopo anni di battaglie e sanguinose guerre.\nLe fonti storiche.\nDionigi di Alicarnasso (1 11,2-4; 12,1):\nDa questi pochi frammenti ricaviamo che gli Ausoni erano stanziati in Calabria gi\u00e0 intorno al XVI secolo a.C. (una generazione \u00e8 pari a 30 anni circa). Strabone (VI 255) ne d\u00e0 conferma allorquando indica gli Ausoni come i fondatori della citt\u00e0 di Temesa (citata anche da Omero nell'Odissea). Secondo Diodoro Siculo gli Ausoni erano stanziati nel territorio calabrese; Catone (Origini III) li pone anche a Tauriano. La trib\u00f9 dei Pelleni, sita nei pressi dell'odierna Crotone, \u00e8 di stirpe ausone (Licofrone, Alessandra, vv.910-929).\nEllanico di Lesbo (riportato da Dionigi di Alicarnasso, I 22,3), narra che tre generazioni prima della guerra di Troia (quindi attorno al 1270 a.C.), gli Ausoni furono scacciati dagli Iapigi e, sotto la guida di Siculo, loro re, approdano nella vicina Sicania. Secondo Antioco di Siracusa (anch'esso riportato da Dionigi di Alicarnasso (I 22,5)), invece, sono gli Enotri a spingere gli Ausoni in Sicania, i quali ivi giunti cacciano i barbari (Sicani) dall'isola.\nTito Livio nella sua opera \"storia di Roma\", narra che nel 337 a.C. gli Ausoni o Aurunci, sconfitti dai Sidicini, dovettero rifugiarsi nella vicina citt\u00e0 Suessa, da allora denominata Sessa Aurunca.\nAusoni e Aurunci.\nSecondo alcuni studiosi i due nomi, Ausoni e Aurunci sebbene usati in modo diverso, erano semplicemente forme diverse per indicare la stessa popolazione, con la lettera -R- che era una variante comune per la -S- in latino (Aurunci-Auronici-Auruni-Ausuni). Questo fenomeno, chiamato rotacismo, era stato notato dagli stessi Romani.\nPer altro, Tito Livio narra che i romani debellarono prima gli Aurunci e quindi gli Ausoni, attestando quindi l'esistenza di due differenti popoli. Stessa distinzione \u00e8 posta da Plinio il Vecchio nella sua Naturalis historia.\nArcheologia.\nParco di Roccamonfina.\nSulla sommit\u00e0 del Monte La Frascara (quota 928 metri) si trovano le mura megalitiche di una struttura militare, oggi immersa in un fitto castagneto: le mura sono costituite da grossi blocchi di pietra di dimensioni anche molto variabili da 53\u00a0cm a 2,10 m, con un perimetro poligonale di circa 180 metri, che racchiude un'area di circa 2.500 metri quadrati. Le mura potrebbero risalire alla civilt\u00e0 Ausona.\nMiti e Leggende.\nRe degli Ausoni era Ausone, figlio di Ulisse e della maga Circe (secondo altri figlio di Ulisse e della ninfa Calipso).\nFiglio di Ausone era Liparo (da cui il nome delle isole Lipari) (Diodoro Siculo).\nAltra leggenda vuole che Ausono fosse figlio di Italo, re degli Enotri."}
{"id": "123005", "revid": "3535", "url": "https://it.wikipedia.org/wiki?curid=123005", "title": "Commercio trans-sahariano", "text": ""}
{"id": "123006", "revid": "580", "url": "https://it.wikipedia.org/wiki?curid=123006", "title": "Convertitore rotante", "text": "Con la definizione di convertitore rotante si intende una variet\u00e0 di macchine elettriche utilizzate per convertire una forma di energia elettrica in un'altra.\nPi\u00f9 propriamente \u00e8 usato il nome di motore-generatore per indicare un sistema costituito dall'accoppiamento di un motore ed un generatore, qualora le due parti siano fisicamente ben distinguibili.\nTipi.\nDa corrente alternata a corrente continua.\nIl tipico impiego si aveva nella trazione ferroviaria laddove l'energia \u00e8 fornita alla linea in corrente alternata (CA) mentre i motori del locomotore funzionano in corrente continua (CC).\nIn generale la macchina si pu\u00f2 pensare come costituita da un motore elettrico abbinato ad un generatore. In pratica, per ottenere vantaggi in termini di ingombro, peso ed economia, le due macchine condividono le parti rotanti e alcuni avvolgimenti in modo che il passaggio di energia avvenga in parte in forma meccanica ed in parte in forma elettrica e magnetica. Si immagini un commutatore che inverta i contatti in modo da capovolgere il verso della semionda in sincronia con la frequenza di rete, in modo da raddrizzare la corrente. Il motore partecipa in questo caso al trasferimento di potenza.\nIl convertitore rotante \u00e8 qualcosa di pi\u00f9 complesso di questo caso esemplificativo, e fornisce una tensione quasi continua rispetto a quella pulsante che sarebbe prodotta dal precedente dispositivo.\nIn pratica gli avvolgimenti rotorici del convertitore CC/CA sono collegati dal lato CA ad una serie di anelli collettori, mentre dal lato CC ad un collettore a settori e spazzole.\nL'uso del convertitore rotante \u00e8 divenuto obsoleto dapprima con l'introduzione del raddrizzatore al mercurio e oggi dai raddrizzatori a stato solido.\nDa corrente continua a corrente alternata.\nFino a tempi recenti l'abbinamento di un motore in corrente continua con un alternatore era l'unica possibilit\u00e0 di convertire una corrente continua in alternata. La necessit\u00e0 si presenta qualora la tensione continua provenga da una batteria o una linea di trasmissione elettrica in corrente continua (particolarmente usata nei cavi sottomarini).\nOggigiorno si preferisce ove possibile utilizzare inverter elettronici a stato solido.\nDa una tensione continua ad un'altra tensione continua di valore differente.\nIl trasformatore consente la conversione di tensione qualora operi in corrente alternata, mentre \u00e8 inutilizzabile in corrente continua. Un convertitore rotante costituito da un motore-generatore \u00e8 in grado di svolgere questo compito. Un dispositivo pi\u00f9 perfezionato \u00e8 costituito dalla metadinamo. \nQueste funzioni sono state assunte dalle macchine statiche definite convertitori DC-DC.\nDa una corrente alternata ad un'altra corrente alternata di differente frequenza.\nCombinando un motore sincrono con un alternatore \u00e8 possibile generare un tensione con una frequenza in rapporto armonico con la frequenza originale. Utilizzando un motore asincrono \u00e8 possibile ottenere una frequenza arbitraria e variabile.\nCome filtro stabilizzatore.\nQuesto \u00e8 una delle applicazioni in cui una macchina rotante \u00e8 ancora utilizzata, sebbene in casi molto particolari.\nUn motore ed un generatore fisicamente distinti sono uniti per l'albero ed i valori di tensione e frequenza in uscita dal sistema sono equivalenti a quelli in entrata. Qualunque disturbo presente sulla rete di entrata non \u00e8 in grado di passare alla rete in uscita. L'aggiunta di un volano sull'albero accentua l'azione di filtraggio per disturbi a lenta variazione. L'energia accumulata nel volano pu\u00f2 anche supplire a brevi interruzioni di corrente elettrica.\nUn esempio di utilizzo, tuttora impiegato, si ha nei sistemi in cui siano presenti grandi carichi controllati da inverter, per esempio nella propulsione navale. La commutazione dei transistor degli inverter genera una quantit\u00e0 enorme di rumore elettrico che pu\u00f2 disturbare le apparecchiature elettroniche ed i computer collegati alla stessa rete. Per questo motivo si realizza una rete separata alimentata da un convertitore rotante stabilizzatore."}
{"id": "123014", "revid": "2091899", "url": "https://it.wikipedia.org/wiki?curid=123014", "title": "Terre Tarentine", "text": "L'olio extravergine di oliva Terre Tarentine \u00e8 un olio d'oliva a Denominazione di origine protetta ottenuto dalle variet\u00e0 di olivo Leccino, Coratina, Ogliarola e Frantoio presenti da sole o insieme, in percentuali variabili fra loro e in misura non inferiore all'80%.\nIl rimanente 20% \u00e8 costituito da altre variet\u00e0 minori presenti negli oliveti della zona di produzione.\nSi caratterizza per il colore giallo verde, una fluidit\u00e0 media, un sapore fruttato con media sensazione di amaro ed una leggera sensazione di piccante.\nPu\u00f2 essere un ottimo condimento su primi piatti con verdure, ma anche su secondi piatti di carne e di pesce.\nLe operazioni di raccolta devono essere effettuate nel periodo dell'anno compreso tra i mesi di ottobre e gennaio, utilizzando procedure che effettuano il distacco delle drupe direttamente dalla pianta, mentre il trasporto al frantoio deve avvenire nella stessa giornata di raccolta, mediante contenitori che garantiscano l'integrit\u00e0 delle olive.\nPrima della molitura, le olive possono restare nel frantoio al massimo per 72 ore, in recipienti rigidi e aerati posti in locali freschi e ventilati.\nL'estrazione dell'olio ammette il solo impiego di acqua potabile ed il ricorso a processi tradizionali sia meccanici che fisici, che non alterino le caratteristiche del prodotto. L'olio pu\u00f2 essere conservato in ambienti freschi e asciutti ad una temperatura compresa tra i 14\u00a0\u00b0C e i 20\u00a0\u00b0C, lontano da fonti di calore.\nL'olio extravergine di oliva Terre Tarentine \u00e8 prodotto con le olive coltivate e trasformate nei comuni di Taranto, Ginosa, Laterza, Castellaneta, Palagianello, Palagiano, Mottola, Massafra, Crispiano, Statte, Martina Franca, Monteiasi e Montemesola.\nLa coltivazione dell'olivo nella zona ebbe inizio per opera dei Messapi nel X secolo a.C., ma fu con le successive colonizzazioni greche e fenice che l'olivicoltura ebbe una maggiore diffusione e le tecniche di estrazione furono perfezionate. Nel Museo nazionale archeologico di Taranto si possono ammirare crateri e anfore dipinte con scene mitologiche in cui l'olivo \u00e8 protagonista."}
{"id": "123019", "revid": "1591878", "url": "https://it.wikipedia.org/wiki?curid=123019", "title": "Pianura Padana", "text": "La Pianura Padana, detta anche Padano-veneta, Pianura Padano-veneto-romagnola o Val Padana (valle che si riferisce al bacino idrografico del fiume Po, dalla valle Po al suo delta), \u00e8 una pianura alluvionale, una regione geografica, unitaria dal punto di vista morfologico e idrografico, situata in Europa meridionale che si estende lungo l'Italia settentrionale, compresa principalmente entro il bacino idrografico del fiume Po delimitato dalle Alpi e Prealpi italiane a nord e ovest, dall'Appennino settentrionale a sud e dall'Alto Adriatico a est, comprendendo parti delle regioni Piemonte, Lombardia, Emilia-Romagna, Veneto e Friuli-Venezia Giulia comprese orientativamente nell'isoipsa dei cento metri di quota.\nOrigine del nome.\nL'aggettivo \"padano\" deriva dal latino \"padanus\", a sua volta derivante dall'idronimo \"Padus\", cio\u00e8 il nome del Po. \"Padus\" sembra correlato con \"Bodink\u00f2s\" o \"Bodenk\u00f9s\", il nome dato al fiume dai celto-liguri e originatosi a partire da una radice indoeuropea (*\"bhedh-\"/*\"bhodh-\") che indica \"scavare\", o \"render profondo\", la stessa radice da cui derivano i termini italiani \"fossa\" o \"fossato\", indicando cos\u00ec tutta la depressione geografica della zona fluviale in oggetto.\nIl latino \"padanus\" ha inoltre dato origine al toponimo Padania, altra voce che designa la Pianura Padana. Il termine Padania compare gi\u00e0 nel 1903 in un articolo della Societ\u00e0 Geografica Italiana scritto da Gian Lodovico Bertolini e intitolato \"Sulla permanenza del significato estensivo del nome di Lombardia\", mentre pochi anni dopo il prof. Angelo Mariani pubblica per i tipi Hoepli un manuale dal titolo \"Geografia economico sociale dell'Italia\" in cui Padania si riferisce al territorio a nord dell'Appennino, Appenninia e Corsica costituiscono le rimanenti aree italiane. Nella seconda met\u00e0 del XX secolo \u00e8 stato impiegato dall'enciclopedia \"Il Milione\" dell'Istituto Geografico De Agostini e nel volume \"I Paesaggi Umani\" edito dal Touring Club Italiano.\nGeografia fisica.\nCon una superficie di circa 47 820 , \u00e8 una delle pi\u00f9 grandi pianure europee e la pi\u00f9 grande dell'Europa meridionale, occupa buona parte dell'Italia settentrionale, dalle Alpi Occidentali al mare Adriatico, e ha all'incirca la forma di un triangolo. Quasi al centro scorre il fiume Po, che l'attraversa in direzione ovest-est. \u00c8 bagnata, oltre che dal Po e dai suoi numerosi affluenti, anche da Adige, Brenta, Piave, Tagliamento, Reno e dai fiumi della Romagna nei loro bassi corsi dallo sbocco in pianura fino alla foce.\nA nord-est, oltre l'Adige per alcuni, oltre la catena dei Colli Euganei e la laguna di Venezia per altri, la pianura assume la denominazione di pianura veneto-friulana. Queste due aree pianeggianti contigue sono separate dall'Europa Centrale dalla catena alpina, spartiacque geografico e climatico, e sono quindi considerate parte dell'Europa Meridionale, anche se la parte nord-orientale viene considerata mitteleuropea in talune fonti bibliografiche ovvero nella Comunit\u00e0 di lavoro Alpe Adria. Le Alpi, le Prealpi, i rilievi delle Langhe e del Monferrato delimitano quindi la pianura padana lungo i versanti nord, ovest e sud-ovest, il versante meridionale \u00e8 invece chiuso dalla catena degli Appennini mentre a est \u00e8 bagnata dall'Adriatico.\nA sud-est, invece, sembra che fino all'inizio della seconda met\u00e0 del XX secolo, fosse visibile una lastra di pietra verticale, accanto alla costa, nella zona estrema a sud della Romagna, a Cattolica, recante una scritta simile a: \"Qui comincia la Pianura Padana\". Per definirla viene anche usato, sia pur raramente, il toponimo \"bassopiano padano\". Altro termine entrato nell'uso comune \u00e8 quello di Padania, che viene anche diversamente utilizzato in altri ambiti, come quello politico, per indicare un'area dell'Italia Settentrionale in parte coincidente con la pianura stessa.\nAlta e bassa pianura.\nLa Pianura Padana comprende tre zone con differenti caratteristiche: l'alta pianura, la bassa pianura e le risorgive. Gli aggettivi \"alta\" e \"bassa\" si riferiscono all'altitudine e non alla latitudine.\nVi \u00e8 una netta distinzione tra le due fasce, differenti non solo per l'altezza, ma anche per la natura dei terreni, il regime delle acque e la vegetazione. L\"'alta pianura\", detta anche pianura asciutta, si stende ai piedi delle Prealpi e del pedemonte degli Appennini; il suolo \u00e8 permeabile, composto da sabbie e ghiaie, e non riesce a trattenere l'acqua piovana. Perci\u00f2 questa penetra per decine di metri sotto la superficie, fino a incontrare uno strato di materiale impermeabile. Sulle rocce impermeabili l'acqua scorre fino al punto in cui ha la possibilit\u00e0 di riaffiorare dalla falda freatica, dando origine ai fontanili o risorgive. Tali sorgenti, grazie alla temperatura costante (compresa tra i 9 e i 12\u00a0\u00b0C) delle loro acque, hanno permesso la diffusione nelle aree interessate di particolari coltivazioni a prato chiamate marcite.\nIn corrispondenza della linea delle risorgive incomincia la \"bassa pianura\", detta anche pianura irrigua. Questa ha invece suoli formati da materiali pi\u00f9 fini, argille di solito, impermeabili o poco permeabili, dove le acque ristagnano originando facilmente paludi e acquitrini. Un tempo la Pianura Padana era ricoperta da foreste nella parte pi\u00f9 umida (bassa pianura) e da brughiere in quella pi\u00f9 arida (alta pianura).\nClima.\nLa Pianura Padana ha un clima temperato umido con estate molto calda (classificazione K\u00f6ppen-Geiger Cfa).\nIl clima \u00e8 caratterizzato da un'ampia escursione termica annuale con temperature medie basse in inverno (-1\u00ba/2\u00a0\u00b0C) e alte in estate (le medie massime estive oscillano dai 25\u00a0\u00b0C misurati a Cuneo ai 28\u00a0\u00b0C della stazione meteorologica di Milano Brera). Nella stagione fredda, le temperature minime possono attestarsi anche diversi gradi al di sotto dello zero nelle ore notturne, e talvolta permanere negative o prossime allo zero anche nelle ore centrali del giorno (specialmente in caso di nebbia, fenomeno tuttavia in forte diminuzione); nella stagione invernale, causa il ristagno dell'aria le temperature massime si attestano su valori bassi anche se poco percepiti proprio in virt\u00f9 della scarsa ventilazione: in alcuni sporadici casi si possono registrare giornate di ghiaccio ossia valori termici che restano negativi anche durante il giorno, con fenomeni come la galaverna.\nIn estate invece le temperature massime possono toccare, in caso di anticiclone subtropicale, punte di 38\u00a0\u00b0C, talvolta, superiori. Alcune misurazioni di valori estremi: nell'estate 2003, con l'anticiclone subtropicale, sono stati toccati i 41\u00ba/43\u00ba; nel gennaio e nel dicembre 2009, grazie all'effetto albedo e all'inversione termica, si sono toccati i -12\u00ba/-14\u00ba, mentre nel febbraio 2012 si \u00e8 scesi a -23/-18\u00a0\u00b0C nella pianura occidentale.\nLa piovosit\u00e0 \u00e8 concentrata principalmente nei mesi primaverili e autunnali, ma nelle estati calde e umide sono frequenti i temporali, soprattutto a nord del Po. La caratteristica conformazione \"a conca\" della Pianura Padana fa s\u00ec che sia in inverno sia in estate vi sia un notevole ristagno dell'aria (\u00e8 una delle aree meno ventilate d'Italia), con effetti diversi nelle due stagioni. In inverno, per via della protezione dalle correnti marittime offerta da Alpi e Appennini, quando vi \u00e8 un accumulo di freddo e scarsit\u00e0 di vento, si vengono a creare le condizioni per la formazione di inversioni termiche.\nA causa di questo fenomeno sul settore centro occidentale si verificano nevicate di rilievo quando aria calda e umida, sospinta da una depressione sui mari a ovest dell'Italia, affluisce, dai quadrati meridionali, sopra uno spesso strato di aria fredda, preesistente, intrappolata dal sistema orografico; sono le cosiddette \"nevicate da raddolcimento\" o da \"cuscino freddo\"; esse segnano generalmente il passaggio tra il dominio dell'anticiclone freddo e le correnti cicloniche atlantiche; in queste condizioni le massime precipitazioni nevose si verificano sul Piemonte e sulla Lombardia occidentale, dove il \"cuscino\" si presenta pi\u00f9 spesso e tenace, talvolta possono estendersi all'Emilia occidentale, mentre sulla Romagna e sul Triveneto, con tale configurazione, \u00e8 pi\u00f9 frequente la pioggia anche se la temperatura al suolo \u00e8 prossima allo zero in quanto il cuscino di aria fredda \u00e8 qui meno spesso e i venti caldi in quota provocano l'innalzamento dello zero termico con conseguente fusione della neve prima del suo contatto col suolo; pu\u00f2 capitare che nevichi su Piemonte e ovest Lombardia, mentre piove non solo sul settore centro orientale, ma anche sull'Appennino Tosco Emiliano investito direttamente dai venti caldi meridionali.\nSul settore nord orientale, le nevicate, meno frequenti e abbondanti, sono legate di preferenza agli afflussi di masse di aria fredda da NE al suolo o in quota; esse interessano pi\u00f9 direttamente la costa veneta e la Romagna; la pianura veneta settentrionale pu\u00f2 beneficiare, a volte, di temporanei cuscini freddi in grado di garantire nevicate da scorrimento caldo, che solitamente evolvono in pioggia.\nCadute di neve particolarmente abbondanti possono manifestarsi con circolazioni depressionarie che dal Tirreno si spostano verso le regioni centrali e il medio Adriatico, quando \u00e8 presente un anticiclone sull'Europa centrale; in tali condizioni, l'aria calda e umida che affluisce in quota dai quadranti meridionali contrasta con l'aria fredda richiamata da NE negli strati pi\u00f9 bassi; il marcato contrasto tra le due masse d'aria e il sollevamento determinato dalla presenza dei rilievi appenninici, perpendicolari alle correnti, determinano nevicate pi\u00f9 abbondanti via via che ci si avvicina all'Appennino. Tale situazione \u00e8 particolarmente favorevole alle nevicate sull'Emilia Romagna e sul basso Piemonte e spiega la maggiore nevosit\u00e0 del pedemonte emiliano romagnolo rispetto alla bassa pianura. Non \u00e8 raro che in tali condizioni la pianura a nord del Po, meno esposta ai venti di settentrionali, si trovi in condizioni di tempo piovoso o venga risparmiata dai fenomeni grazie a effetti favonici.\nIn questa stagione vi sono tuttavia anche diverse giornate pi\u00f9 secche, ma comunque sempre rigide, poich\u00e9 entra direttamente sulla pianura vento freddo dalla \"porta della bora\" (da nord-est) e dalla valle del Rodano (da nord-ovest) sotto forma di fohn freddo. In alcune occasioni soffia anche il buran, vento orientale di origine russa che qualche volta riesce a raggiungere la Pianura Padana sferzandola con intense raffiche gelide. Ed \u00e8 proprio in questi casi che fanno spesso la comparsa intense bufere di neve, con copiose precipitazioni derivanti da perturbazioni provenienti dalle latitudini polari, rinforzate dal vento freddo gi\u00e0 presente sulla pianura. Le zone pi\u00f9 nevose sono quelle a ridosso dell'Appennino del piacentino, tra Modena e Bologna oltre al basso Piemonte e alla bassa Lombardia occidentale.\nPer contro, nelle zone ai piedi delle Alpi possono soffiare venti di caduta (occidentali e nord-occidentali in Piemonte e Valle d'Aosta, settentrionali in Lombardia), come il comune f\u00f6hn, che, oltre a rendere il cielo limpidissimo, porta giornate pi\u00f9 miti e secche (l'umidit\u00e0 relativa pu\u00f2 scendere anche fino al 10%) anche in pieno inverno. Cessato questo vento per\u00f2, se il cielo \u00e8 sereno, le temperature calano sensibilmente nella notte (anche 10\u00a0\u00b0C in 3-5 ore). La catena alpina esplica un'azione di difesa verso le perturbazioni invernali, ma, come detto, ostacola anche il passaggio di masse d'aria umide e temperate di origine atlantica, che in tal caso non riescono a mitigare il clima come nelle regioni atlantiche europee. Il bacino della Pianura Padana, delimitato dalle Alpi a nord e a ovest e dagli Appennini a sud che la isolano dalla regioni limitrofe, ha quindi un clima a s\u00e9, diverso in particolare dal comune clima mediterraneo a cui di solito viene abbinata l'Italia. Il mare Adriatico peraltro si limita a mitigare solo le zone costiere della pianura romagnola, veneta e friulana, poich\u00e9 troppo basso e lungo per incidere profondamente sul clima padano, mentre le masse d'aria calda provenienti dal mar Ligure vengono bloccate dall'Appennino ligure e dalle ultime propaggini delle Alpi.\nIn estate, invece, l'effetto cuscinetto della Pianura Padana produce effetti opposti, favorendo il ristagno di aria calda e molto umida che produce temperature alte, connesse a tassi di umidit\u00e0 altrettanto alti, che causano frequenti giornate molto calde e afose (specialmente in presenza dell'anticiclone africano). Tale umidit\u00e0, inoltre, tende spesso a scaricarsi sotto forma di violenti temporali e grandine, che portano temporaneo refrigerio e permettono di rimescolare le masse d'aria, causando un rapido ridimensionamento termico. Ma di solito questa situazione dura poco, con un veloce aumento delle temperature e degli indici di umidit\u00e0.\nQuesta regione geografica \u00e8 una zona di \"transizione\", nel continente europeo, tra il tipico clima mediterraneo (a sud) e quello oceanico o marittimo temperato (a nord, nord-ovest). Secondo la classificazione dei climi di K\u00f6ppen il clima che caratterizza la pianura del Po \u00e8 detto \"Cfb\" per le zone pi\u00f9 fredde (Cuneo, Novara) o \"Cfa - \"Humid Temperate\"\" (quello mediterraneo \u00e8 \"Csa, Csb - \"Mediterranean\"\").\nAlla luce delle caratteristiche evidenziate, in linea generale, si pu\u00f2 definire il clima della Pianura Padana anche come continentale.\nUna delle caratteristiche del clima padano, comune a tutta la pianura, \u00e8 la scarsit\u00e0 della ventilazione, che in estate rende le giornate ancora pi\u00f9 calde e afose e in generale accresce i livelli d'inquinamento dell'aria, contribuendo a fare della Pianura Padana una delle zone pi\u00f9 inquinate d'Europa. La particolare posizione geografica, che la vede chiusa tra alte catene montuose e aperta solo sul lato orientale, ostacolando in parte i venti e favorendo l'accumulo di forte umidit\u00e0 nell'aria, \u00e8 causa del noto fenomeno della nebbia. Le localit\u00e0 con maggior numero di giorni di nebbia in Italia sono infatti quelle dell'area padana, soprattutto verso la zona del delta.\nGeologia.\nLa Pianura Padana si trova sulla placca adriatica, la parte settentrionale della placca africana che si \u00e8 staccata da essi nel Triassico superiore\nL'attivit\u00e0 dei fiumi presenti \u00e8 la principale causa della formazione dell'ambiente di pianura alluvionale con significativi condizionamenti dovuti alle glaciazioni e ai fenomeni di subsidenza differenziali in corrispondenza di sinclinali e anticlinali sepolte.\nIl suo assetto contemporaneo \u00e8 il risultato dell'azione di numerosi corsi d'acqua che hanno, in successivi tempi geologici e storici, asportato e apportato sedimenti fluviali al bacino marino costiero, soggetto a fenomeni di subsidenza, che occupava l'odierna Pianura Padana. In particolare la gran parte dei depositi superficiali affioranti \u00e8 il prodotto dell'attivit\u00e0 fluviale, successiva alla glaciazione W\u00fcrm che si concluse circa 18 000 anni fa. Lo scioglimento dei ghiacciai, liberando una gran quantit\u00e0 d'acqua in tempi geologicamente brevi ha comportato l'erosione dei grandi corpi morenici, edificati precedentemente dall'attivit\u00e0 dei ghiacciai; i materiali erosi a monte o in prossimit\u00e0 dei depositi morenici deposti all'inizio delle vallate, furono deposti a valle.\nTuttavia, al di sotto dei depositi continentali fluviali e fluvio-glaciali (che presentano spessori di svariate centinaia di metri) si sviluppa un basamento di origine marina con assetto strutturale complesso e non priva di significato neotettonico. Sin dal tardo Cretacico, infatti, la Pianura Padana ha rappresentato la parte frontale di due catene di opposta convergenza: l'Appennino settentrionale e le Alpi meridionali. Studi sulla base della sequenza plio-quaternaria nella porzione centrale e meridionale della Pianura Padana, mostrano lo sviluppo di una serie di bacini sedimentari di tipo sin-orogenetici formatisi a seguito di movimenti ricollegabili a varie fasi tettoniche; la porzione settentrionale della pianura, invece, presenta una struttura monoclinale immergente verso sud.\nL'aspetto finale della Pianura Padana si \u00e8 raggiunto con il riempimento definitivo (cominciato nel Pliocene), con depositi dapprima marini e poi continentali, dei bacini ampiamente subsidenti delle avanfosse padane. Sebbene la definitiva strutturazione del substrato sepolto venga tradizionalmente associata a una fase tettonica pliocenica media-inferiore (databile dalla discordanza esistente tra i sedimenti plio-pleistocenici marini e il substrato pi\u00f9 antico), \u00e8 opinione sempre pi\u00f9 diffusa che i depositi alluvionali quaternari siano stati coinvolti in fasi neotettoniche, condizionando cos\u00ec anche la morfogenesi successive.\nMitologia.\nNella mitologia greca classica la Pianura Padana \u00e8 uno dei teatri dove si svolge una parte delle cosiddette \"fatiche di Eracle\" o Br\u00e2n, come chiamato dai Celti. La decima e undicesima fatica di Eracle interessano la valle del Po considerato dai Greci come un fiume che nasce nella terra degli Iperborei.\nNella decima fatica definita \"Il bestiame di Gerione\" nel suo ritorno dall'occidente iberico durante la traversata delle Alpi Liguri, Eracle \"tagli\u00f2 una strada dove potessero comodamente passare il suo esercito e le sue salmerie; disperse anche le bande di briganti che infestavano il passo e poi entr\u00f2 nell'attuale Gallia cisalpina.\"\nNell'undicesima fatica definita \"I pomi delle Esperidi\" Eracle, che non sapeva quale direzione prendere per giungere al giardino delle Esperidi, cammin\u00f2 attraverso l'Illiria fino al fiume Po, patria del profetico dio del mare Nereo. Quando Eracle finalmente giunse al Po, le ninfe del fiume, figlie di Zeus e di Temi, lo condussero presso Nereo addormentato. Eracle agguant\u00f2 il canuto dio del Mare e senza lasciarselo sfuggire di mano nonostante le sue continue proteiche metamorfosi (Proteo), lo costrinse a riverargli il modo per impossessarsi delle mele d'oro.\"\nStoria.\nEt\u00e0 antica.\nLiguri e palafitticoli.\nAl principio, quando nessun popolo di origini greche n\u00e9 di origini tirreniche vi aveva messo piede, la Pianura Padana orientale si sostiene che fosse abitata da Liguri (intorno al XX secolo a.C.), i quali non solamente compaiono nelle leggende del delta padano (vedi sezione sotto), ma avrebbero lasciato tracce (linguistiche e artigianali) riscontrabili nell'area archeologica prossima alla costa adriatica settentrionale. Ai Liguri si attribuisce la formazione dei primi villaggi padani detti dei Terramaricoli; societ\u00e0 che ben si adatta con quella della media e recente et\u00e0 del Bronzo: facies delle palafitte e degli abitati arginati. Per quanto riguarda l'area adriatica che interesser\u00e0 maggiormente i Greci, va detto che nonostante sia uso comune datare la fine delle societ\u00e0 palafitticole con l'ultimo periodo del Bronzo, ci\u00f2 non \u00e8 sempre esatto: ad Adria, ad esempio, forse per il terreno eccessivamente paludoso che non permetteva altro tipo di costruzione, si sono ritrovate tracce di societ\u00e0 palafitticola risalente alla piena et\u00e0 del Ferro: del VI e V secolo a.C.\nSiculi e Liburni.\nUn passo dell'antico romano Plinio il Vecchio chiarisce la successione di popoli per la parte di pianura Padana sud-orientale:\nLa Gallia Togata di cui parla Plinio \u00e8 la Gallia Cisalpina, detta cos\u00ec perch\u00e9 considerata civilizzata (dalla toga, veste romana) in contrapposizione alla Gallia di usi e costumi barbari, ovvero la Gallia Comata (dai lunghi capelli dei Barbari). Plinio \u00e8 abbastanza chiaro: dalla costa di Ancona, per cui dalla fine delle Marche verso l'Emilia Romagna, ha inizio il territorio dei Galli Togati (ai tempi dei Romani i Galli occupavano gi\u00e0 da tempo, in maniera stabile, quelle regioni). Qui, sostiene lo storico romano, dominarono nei tempi pi\u00f9 antichi Siculi e Liburni.\nDi seguito Plinio ricorda che questi due popoli, stavolta nel Piceno meridionale (egli, palesemente, non si sta pi\u00f9 riferendo alla Gallia Togata), avevano preso possesso soprattutto dell'agro del Palmense, del Pretuzio e dell'Atriatico - si tratta dell'Atria abruzzese, non di quella veneta. Plinio prosegue infine con l'ordine cronologico dei popoli che abitarono la Gallia Togata (poich\u00e9 la citazione delle aree abruzzesi era solo un \"excursus\" in mezzo al discorso incentrato sui Galli).\nTra i popoli pi\u00f9 antichi stanziatisi nella bassa val Padana quelli che maggiormente innescano degli interessanti interrogativi sono i Siculi, poich\u00e9 gli altri due (Liguri e Liburni) si sono successivamente affermati in localit\u00e0 non distanti dal contesto padano: i Liguri, a occidente della pianura colonizzarono la Liguria, che da essi ha tratto il nome, i Liburni si affermarono nel lato orientale del medio-alto Adriatico, nella Liburnia. Ma la terra alla quale i Siculi imposero il loro nome, la Sicilia, sorge a grande distanza dal contesto del passo pliniano. Eppure una connessione tra questi popoli esiste ed \u00e8 data principalmente dallo storico siracusano Filisto, il quale sostiene che i Siculi altro non erano che Liguri (la sua affermazione \u00e8 per\u00f2 guardata con sospetto dalla storiografia moderna a causa degli interessi degli antichi Siracusani in Italia).\nL'altro popolo dominante, i Liburni, \u00e8 stato a sua volta identificato, se pur sporadicamente, da diversi storici del XVIII e XIX secolo con i Liguri e alle volte anche con i Siculi. In verit\u00e0 molto poco si conosce sulle rispettive origini di questi popoli; due di essi per\u00f2, Siculi e Liburni, sono stati in epoca pi\u00f9 contemporanea posti in connessione con gli antichi Popoli del Mare.\nUmbri e Pelasgi.\nGli Umbri sono indicati da Plinio come i pi\u00f9 antichi abitatori dell'Italia, sopravvissuti all'inondazione delle terre. Ma a parte la certezza, pliniana, che si insediarono nella bassa Padana dopo aver cacciato Siculi e Liburni, non \u00e8 semplice tuttavia stabilire se essi vi arrivarono prima o dopo di un altro nuovo popolo, di cui Plinio non fa menzione nella sua cronologia ma che \u00e8 invece attestato da diverse fonti antiche: il popolo dei Pelasgi. Costoro, afferma Diodoro Siculo, giunsero nella pianura del Po dopo essere fuggiti dalla Tessaglia all'epoca del diluvio di Deucalione (la versione greca del diluvio universale). Se per\u00f2 la notizia di Diodoro viene conciliata con quella riferita da Strabone, ovvero che i Tessali fondarono Ravenna ma che a causa dell'aggressivit\u00e0 dei Tirreni la cedettero agli Umbri, si pu\u00f2 affermare, pur sempre con prudenza - poich\u00e9 l'etnonimo tirrenico, ancora prematuro per l'area padana, \u00e8 molto probabilmente frutto della pubblicistica siracusana d'epoca classica -, che i Pelasgi giunsero in queste terre prima degli Umbri; considerando che i Tessali di Strabone sono identificabili con i Pelasgi della Tessaglia citati dal passo diodoreo.\nI Pelasgi sono inoltre indicati come i fondatori della polis deltizia sopra Ravenna: Spina. Questi protogreci giunsero in Italia perch\u00e9 l'oracolo di Dodona aveva detto loro che dovevano cercare \u00abla terra dei Siculi\u00bb; la Saturnia (nel Lazio), ma una tempesta li condusse alle bocche del Po, per cui essi si stanziarono prima nella bassa pianura Padana.\nCultura villanoviana, Veneti, Greci ed Etruschi.\nNel frattempo nell'alto Adriatico faceva la sua comparsa la cultura protovillanoviana (XII-X secolo a.C.), seguita dalla cultura villanoviana (IX-VIII secolo a.C.), la cui principale caratteristica era la sepoltura a incinerazione. Il suo nome deriva dal sito archeologico scoperto a Bologna (antica Felzna, capitale padana degli Etruschi).\nLa cultura villanoviana \u00e8 strettamente connessa con gli Etruschi, perch\u00e9 essa copre quasi la stessa identica porzione di penisola italica nella quale si estese la Tirrenia/Etruria (Toscana, Lazio, parte della Campania e ampie aree della pianura Padana). Intorno al IX secolo a.C. nella parte nord-orientale della pianura Padana giunse il popolo dei Veneti. Essi, di probabile origine asiatica (forse giunti dalla Paflagonia, in quanto probabili discendenti degli Eneti) trovarono gi\u00e0 insediati nel medesimo sito le popolazioni dette degli Euganei, che a seguito dell'arrivo del nuovo \"ethnos\" cercarono rifugio nelle valli delle Alpi orientali.\nLa prima frequentazione ellenica dell'alto Adriatico si fa risalire alla civilt\u00e0 micenea (anteriore al X secolo a.C.) e prosegue con la navigazione degli euboici. Qui inoltre, si sostiene, vennero ambientate molte delle arcaiche leggende dei Greci (come parte della saga degli Argonauti e dell\"'Odissea\" di Omero), risalenti a un lasso di tempo che si stima vada dal IX agli inizi dell'VIII secolo a.C. I primi contatti dei Greci con gli Adriatici precedettero quindi l'arrivo e l'influenza degli Etruschi sulla Pianura Padana (la formazione della cultura etrusca si data alla seconda met\u00e0 dell'VIII secolo a.C., mentre la colonizzazione della cosiddetta Etruria padana ebbe la sua fase maggiore solo nel VI secolo a.C.). Gli Etruschi furono a loro volta testimoni di un nuovo arrivo nella valle del Po: l'avvento gallico. La prima invasione gallica si data al IV secolo a.C.; i Greci di Siracusa giunsero nel delta padano a seguito di ci\u00f2.\nEt\u00e0 moderna.\nA seguito dell'approvazione della prima legge forestale italiana n. 3917/1877 , che tolse la tutela dai boschi dal livello del mare al limite superiore del castagno, fu favorito un massiccio disboscamento delle aree boscate che si erano conservate fino ad allora. Rimasero boscate solo alcune propriet\u00e0 come il Parco naturale La Mandria presso Torino, il Bosco Fontana, varie ex riserve di caccia, come quelle lungo il fiume Ticino, come la Riserva naturale Bosco Siro Negri e il Bosco Grande, presso Pavia, e alcune aree dell'alta pianura non irrigua, ove i terreni erano poco adatti all'uso agricolo, corrispondenti ad esempio al Parco delle Groane e al Parco della Pineta di Appiano Gentile e Tradate.\nInquinamento.\nA causa della scarsa ventilazione della Pianura Padana, soprattutto occidentale, dell'industrializzazione e dell'alta densit\u00e0 di popolazione (particolarmente in Lombardia, ma distribuita su tutta l'area di pianura, che conta circa 20 milioni di abitanti), dagli anni sessanta \u00e8 molto cresciuto il problema dello smog e dell'inquinamento dell'aria in genere, inquinamento che non colpisce solo le grandi citt\u00e0 o le aree industriali ma che si distribuisce a interessare l'intera macroregione. I telerilevamenti da satellite mostrano come l'inquinamento dell'aria nella Pianura Padana sia il pi\u00f9 grave in Europa, quarto nel mondo. Inoltre, a differenza delle altre grandi pianure europee, la Pianura Padana \u00e8 quasi totalmente coltivata, lasciando spazi irrisori a boschi e altri ambienti naturali.\nAlcune amministrazioni provinciali e regionali, ad esempio la provincia di Milano e quella di Lodi, stanno prodigandosi per migliorare i pochissimi ambienti naturali rimasti nella pianura e per crearne artificialmente altri, ad esempio col progetto \"Dieci grandi foreste per la pianura\" della Regione Lombardia. Altre province restano in transizione verso un'agricoltura meno intensiva e pi\u00f9 estensiva, creando i cosiddetti corridoi ecologici, con l'obiettivo di proteggere la residua biodiversit\u00e0 di una macroregione geografica tra le pi\u00f9 impoverite d'Europa.\nSecondo uno studio del giugno 2014 dell'Universit\u00e0 di Modena e Reggio Emilia, la concentrazione di polveri sottili nel corso dei precedenti 14 anni \u00e8 diminuita significativamente in tutto il bacino padano, tra l'1 e il 4% ogni anno, ed \u00e8 stato dimostrato come tali diminuzioni \"siano in parte dovute a miglioramenti tecnologici relativi alle sorgenti emissive\" (miglioramento dell'efficienza dei motori dei veicoli e dei sistemi di emissione).\n \nI ricercatori evidenziano che la maggiore mortalit\u00e0 da PM2.5 si verifica dove al particolato che proviene da scarichi e abrasione di freni e pneumatici si aggiunge quello dei combustibili solidi utilizzati per riscaldare le case. Tra le cause principali anche le coltivazioni intensive, responsabili delle emissioni di composti azotati e polveri sottili sia di origine primaria che secondaria, e gli allevamenti intensivi, che provocano emissioni di ammoniaca e metano (con relativa formazione di polveri sottili secondarie).\nL'inquinamento della Pianura Padana \u00e8 per\u00f2 legato anche ad altri problemi, come per esempio gli scarti delle grandi industrie, la presenza di materiale radioattivo e il traffico di rifiuti tossici. \nEconomia.\nGrazie alla fertilit\u00e0, la vicinanza geografica dei mercati esteri, la superficie pianeggiante e il conseguente agevole collegamento fra citt\u00e0 e la costruzione di infrastrutture pi\u00f9 facile rispetto al resto del complesso territorio italiano, la Pianura Padana gode di una robusta economia diversificata grazie anche alla buona distribuzione, quantomeno nella parte orientale, della popolazione in diversi centri urbani medio-grandi che costituiscono ottimi punti di riferimento produttivi, logistici e industriali (Verona, Padova, Brescia, Bergamo, Piacenza, Parma, Reggio Emilia, Modena e Bologna) immersi nella campagna ad altissima meccanizzazione agricola circostante. Nella parte occidentale, che \u00e8 comunque produttiva ma con un reddito pro-capite leggermente pi\u00f9 basso, la popolazione si concentra principalmente nei grossi poli dell'ex triangolo industriale (Torino, Milano e Genova), che hanno un peso demografico molto pi\u00f9 imponente.\nNella Pianura Padana si concentrano diverse aree agricole e industriali, tra le pi\u00f9 importanti all'interno dell'economia italiana. Coltivazioni tipiche sono il grano e il mais. Nella pianura trovano spazio anche coltivazioni destinate all'industria di trasformazione, come la barbabietola da zucchero per gli zuccherifici. Diffuso \u00e8 l'allevamento intensivo dei bovini e suini. Sono sviluppate tutte le industrie manifatturiere, soprattutto nelle regioni nordoccidentali. Importanti sono anche il turismo, il settore bancario e il commercio."}
{"id": "123033", "revid": "6392", "url": "https://it.wikipedia.org/wiki?curid=123033", "title": "Motore-generatore", "text": ""}
{"id": "123037", "revid": "2225", "url": "https://it.wikipedia.org/wiki?curid=123037", "title": "Il Castello", "text": ""}
{"id": "123040", "revid": "958185", "url": "https://it.wikipedia.org/wiki?curid=123040", "title": "Nathaniel Kleitman", "text": "Si pu\u00f2 considerare a tutti gli effetti il padre della ricerca sul sonno.\nLe ricerche di Kleitman rappresentano il fondamento di molte delle aree di studio della medicina del sonno moderna. La sua scoperta pi\u00f9 grande, insieme al dottor Eugene Aserinsky, uno dei suoi primi studenti, \u00e8 stato il sonno di tipo REM.\nBiografia.\nNathaniel Kleitman nacque a Chi\u0219in\u0103u, capitale della Moldavia, il 26 aprile 1895 da genitori ebrei. A causa della politica antisemita dello Zar Nicola II e dei due pogrom che colpirono la citt\u00e0 (il primo il 6 aprile 1903 e il secondo il 22 agosto 1905), Kleitman si rifugi\u00f2, in un primo momento, in Palestina. Non molto tempo dopo si trasfer\u00ec a Beirut, dove inizi\u00f2 i suoi studi in medicina presso l'American University of Beirut (AUB), studi che vennero quasi subito interrotti in seguito allo scoppio della Prima guerra mondiale. Cos\u00ec nel 1915 si rec\u00f2, insieme a tutta la famiglia, a Rodi, dove li stava aspettando l'unica nave in partenza per l'America. Negli Stati Uniti riprese gli studi di medicina; iscrittosi al City College di New York, ottenne il Bachelor in Scienze nel 1919, un anno prima della sua naturalizzazione a cittadino americano. I successivi quattro anni furono dedicati sempre agli studi; nel 1920 ottenne il Master presso la Columbia University e, nel 1923 il PhD summa cum laude in fisiologia, presso l'Universit\u00e0 di Chicago, con la tesi \"Studi sulla fisiologia del sonno\". Presso tale universit\u00e0 entr\u00f2 poi a far parte del corpo docenti (come professore in fisiologia) nel 1925. Qui Kleitman costru\u00ec anche il primo laboratorio di sonno al mondo, utilizzando strumenti di misura da lui stesso pensati e costruiti. Salvo periodi di breve permanenza nelle universit\u00e0 di Utrecht e Parigi, a Chicago Kleitman rimase fino al suo pensionamento, avvenuto nel 1960. Nel 1995, in occasione dell'APSS meeting in Nashville (Tennessee) il dottor Jerome Siegel (editore) organizz\u00f2 una festa in onore dei 100 anni di Kleitman, durante la quale egli stesso present\u00f2 con un simposio il lavoro di tutta la sua vita.\nNathaniel Kleitman mor\u00ec il 13 agosto 1999 a Los Angeles all'et\u00e0 di 104 anni.\nGli anni della ricerca.\nEsperimento nella grotta di Mammoth.\nNel 1938 Kleitman e il suo giovane assistente Bruce Richardson fecero un esperimento mai provato fino ad allora: si isolarono nelle profondit\u00e0 della terra per misurare i loro ritmi fisiologici. A tal fine si recarono nel Kentucky, a 150 metri sotto terra, nella grotta di Mammoth. La temperatura costante di 12\u00a0\u00b0C e la totale assenza di luce naturale rendevano la grotta di Mammoth l'ambiente ideale dove condurre un simile esperimento. Kleitman e Richardson vi rimasero isolati per 32 giorni; alla fine risalirono con misurazioni scientifiche precise che testimoniarono tra le altre cose della presenza del ritmo circadiano. \nDogfish.\nLe ricerche portarono Kleitman nel 1948 a bordo del sottomarino USS Dogfish (SS-350), un mezzo della marina militare statunitense a funzione formativa che, nel biennio 47-48, partecip\u00f2 ad alcuni progetti sperimentali. Durante le due settimane a bordo del sottomarino, Kleitman si dedic\u00f2 allo studio del ritmo sonno-veglia dei funzionari, recando particolare attenzione a quello dei lavoratori notturni. Raccolse dati sull'orario in cui i funzionari andavano a dormire, sulla facilit\u00e0 o difficolt\u00e0 con cui perdevano i sensi, etc. Alla fine delle sue ricerche, Kleitman giunse alla conclusione che un'alterazione continua e profonda dei ritmi circadiani, quali sono sottoposti i lavoratori notturni, potesse portare a importanti disfunzioni, sia fisiche sia mentali. Egli quindi propose come parziale soluzione all'assegnazione dei turni lavorativi un'attenta considerazione dei ritmi circadiani dei singoli individui, al fine di migliorarne il rendimento e di ridurne i margini di errore.\nSleep and Wakefulness.\nUn anno dopo l'esperienza nella grotta di Mammoth, nel 1939, Kleitman pubblic\u00f2 il primo grande libro interamente dedicato al sonno: \"Sleep and Wakefulness\". Nella sua prima edizione, oltre agli aspetti prettamente medici riguardanti il sonno veinva analizzato anche il concetto astratto di sonno, e come questo era stato interpretato nelle diverse epoche storiche, da Aristotele fino al ventesimo secolo. In pochissimo tempo \"Sleep and Wakefulness\" divenne l'opera di riferimento per tutti i ricercatori del sonno al mondo. Una seconda edizione, revisionata ed ampliata, venne pubblicata nel 1963, nella quale vennero inseriti ben 4337 articoli di altri noti ricercatori che avevano contribuito a plasmare questa nascente branca di ricerca medica.\nL'opera \u00e8 divisa in otto capitoli:\nSonno R.E.M. (Rapid Eyes Movement).\nA partire dal 1950, Kleitman e il suo studente William Dement ridefinirono le tecniche di registrazione del sonno usate sino ad allora, incorporando anche strumenti di misurazione del movimento oculare e dell'attivit\u00e0 cerebrale (rispettivamente EOG e EEG). La svolta, che segn\u00f2 anche la nascita della moderna medicina del sonno, arriv\u00f2 nel settembre del 1953, quando Eugene Aserinsky, uno studente di Kleitman, not\u00f2 per la prima volta quello che successivamente venne definito \"movimento rapido degli occhi\" (REM). Inizialmente, un parziale movimento degli occhi venne riscontrato durante l'insorgenza del sonno nei neonati; a questi periodi di movimento oculare si alternavano periodi di stasi. Per verificare l'attendibilit\u00e0 di tale fenomeno Kleitman e il suo collaboratore verificarono se anche negli uomini adulti era possibile riscontrare una simile alternanza. Dopo numerose notti passate a osservare individui dormienti in attesa del movimento oculare, Aserinsky finalmente lo individu\u00f2. Inoltre, grazie all'EEG e all'EOG, Kleitman scopr\u00ec che al sonno REM sono associate intense onde cerebrali, simili a quelle caratteristiche di un'intensa attivit\u00e0 psichica. Il sonno REM venne pertanto definito da Dement \"sonno paradosso\". Per determinare da cosa fosse determinata questa peculiarit\u00e0 del sonno REM, Kleitman condusse altri esperimenti, basati nello svegliare i pazienti nelle diversi fasi del sonno. Kleitman not\u00f2 che i pazienti svegliati durante il sonno REM ricordavano dettagliatamente il sogno fatto; invece i pazienti svegliati durante il sonno non REM raramente ricordavano il contenuto del proprio sogno. L'intensa attivit\u00e0 cerebrale tipica del sonno REM fu quindi associata all'attivit\u00e0 onirica. Successivamente, anche se la scoperta dei movimenti oculari in opposizione di fase venne pubblicata su riviste importanti quali \"Science\" e \"The Journal of Applied Physiology\", numerose erano ancora le perplessit\u00e0 riguardanti il sonno, visto ancora come un semplice processo passivo. Fu cos\u00ec che nel 1954 Kleitman decise di registrare le prove del sonno REM, riprendendo s\u00e9 stesso durante il sonno. Dement, che fu incaricato di fare le riprese, non riusc\u00ec mai a registrare il sonno REM del suo maestro, a causa della sua grande fragilit\u00e0 (infatti anche il pi\u00f9 piccolo rumore perturbava il sonno di Kleitman). Fu cos\u00ec selezionato come soggetto delle riprese il venticinquenne Faylon Brunemeyer. Le riprese che seguirono furono ottime.\nPremi.\nNel mondo scientifico, per rendere onore all'operato di Kleitman, gli furono dedicati numerosi premi e borse di studio, quali il \"Nathaniel Kleitman summer fellowship in human circadian biology\" e il \"Nathaniel Kleitman distinguished service award\", istituito nel 1981 dell'American Academy of Sleep Medicine."}
{"id": "123055", "revid": "834", "url": "https://it.wikipedia.org/wiki?curid=123055", "title": "Gazzetta dello Sport", "text": ""}
{"id": "123059", "revid": "119462398", "url": "https://it.wikipedia.org/wiki?curid=123059", "title": "Pluralismo religioso", "text": "Il pluralismo religioso \u00e8 quel pensiero secondo cui \u00e8 possibile superare le differenze dottrinarie tra le religioni, e i conflitti interpretativi esistenti spesso all'interno della stessa religione.\nPer molte tradizioni religiose il pluralismo religioso si basa essenzialmente su una visione che si potrebbe definire \u201cnon-letterale\u201d della propria tradizione, un modo di intendere la religione che sia capace di andare oltre il testo scritto (della dialettica tra \u201clettera\u201d e \u201cspirito\u201d si nutre ad esempio ampiamente la teologia cristiana di San Paolo), cercando di scorgere la sorgente ultima dell'ispirazione al di l\u00e0 dei singoli dettagli (questa \u00e8 anche l'impostazione di due filosofi e teologi cristiani che hanno fatto l'esperienza personale di pi\u00f9 di una religione: Thomas Merton e Raimon Panikkar, che mettono l'accento sul fatto che \u00e8 proprio sul piano dell'esperienza, e non su quello dottrinale, che \u00e8 possibile aspirare alla comprensione reciproca tra le religioni).\nA volte, tuttavia, la definizione di pluralismo religioso resta confinata sul piano intellettuale: \u00e8 il caso di quell'atteggiamento che cerca di sminuire l'importanza delle differenze, mettendo al contempo in risalto i punti in comune. Le pi\u00f9 recenti acquisizioni del dialogo interreligioso hanno per\u00f2 mostrato tutti i limiti di quest'ultima posizione, soprattutto il fatto che essa tende ad appiattire ogni religione su uno sfondo neutro con il quale nessuna religione riesce pi\u00f9 a identificarsi.\nL'esistenza del pluralismo religioso dipende dalla libert\u00e0 di religione. La libert\u00e0 di religione \u00e8 la situazione nella quale differenti religioni, professate in uno stesso spazio, godono degli stessi diritti di esercizio e di espressione pubblica. Di conseguenza, la libert\u00e0 di religione viene indebolita dal conferimento a una specifica religione di privilegi negati ad altre. Tale libert\u00e0 religiosa viene negata in alcuni stati teocratici e in molti regimi autoritari o meno.\nStoria del pluralismo religioso.\nAntico Oriente.\nIl pluralismo religioso \u00e8 esistito in India fin dalla nascita del Buddhismo, intorno al 600 a.C. Nell'VIII secolo, lo Zoroastrismo si \u00e8 stabilito in India, dove i suoi seguaci, fuggiti in massa dalla Persia, trovarono rifugio.\nReligiosit\u00e0 greca e romana.\nGli antichi greci erano politeisti; il pluralismo, in quell'epoca, consisteva nell'accettazione dell'esistenza e della validit\u00e0 di altre fedi e di altre divinit\u00e0 oltre le proprie. Questa operazione veniva compiuta dai greci e dai romani semplicemente inserendo l'intero gruppo di nuove divinit\u00e0 all'interno del proprio insieme di divinit\u00e0 gi\u00e0 esistenti (ponendo queste nuove divinit\u00e0, ad esempio, sotto la tutela di una divinit\u00e0 gi\u00e0 esistente ovvero, talvolta, creando una nuova divinit\u00e0 \"ad hoc\"). Nei casi pi\u00f9 semplici, non c'era altro da fare che identificare la nuova divinit\u00e0 con una propria (\u00e8 il caso della corrispondenza tra molte divinit\u00e0 greche e romane, quali Zeus-Giove, Afrodite-Venere e cos\u00ec via).\nIn generale gli studiosi sono concordi nell'affermare la relativa tolleranza del sistema greco-romano non solo nei confronti di nuove religioni politeiste ma anche nei confronti del monoteismo ebraico e del successivo cristianesimo.\nPer Marta Sordi, nel suo saggio \"Tolleranza e intolleranza nel mondo antico\", esiste una \u00abcondizione, radicata da et\u00e0 antichissime nel mondo romano, per cui condizione intrinseca della validit\u00e0 di ogni atto religioso \u00e8 la libert\u00e0 con cui \u00e8 compiuto: una convinzione che si esprime nella formula epigrafica, attestata gi\u00e0 in et\u00e0 arcaica e comunissima in et\u00e0 imperiale, che troviamo nello scioglimento di ogni voto: \"votum solvit libens merito\"\u00bb\nIl limite di questa tolleranza antica \u00e8 il richiedere il riconoscimento delle religioni tradizionali come religioni ufficiali.\nNon si pu\u00f2 d'altro canto negare che il sistema imperiale romano seppe accettare anche sistemi religiosi profondamente differenti e all'apparenza ostili. Giuseppe Flavio cita numerose leggi romane atte a riconoscere la diversit\u00e0 ebraica ed in particolare \u00e8 da segnalare un decreto di Cesare Augusto in cui \u00e8 detto che \u00abda me con il mio consiglio fu deciso con giuramento e con l'assenso del popolo romano, che i Giudei possano seguire le loro usanze secondo la legge dei loro padri\u00bb.\nRappresentativa della tolleranza romana \u00e8 anche la \"Relatio III\" di Aurelio Simmaco, un documento del 384 che mirava a conservare l'altare della vittoria minacciato di distruzione da parte dei vincenti cristiani, contenente la seguente frase: \"U\"no itinere non potest perveniri ad tam grande secretum\"\".\nPer Simmaco insomma la pluralit\u00e0 religiosa era possibile anche tra cristiani e pagani.\nAnche l'impero romano attu\u00f2 una certa forma di pluralismo religioso, infatti il giudaismo godette del privilegio di \"religio licita\"; l'impero entr\u00f2 in conflitto aperto col cristianesimo solo nel periodo pi\u00f9 tardo quando si rese conto del potenziale pericolo politico che esso rappresentava. Paradossalmente, quando la chiesa Cattolica romana ottenne importanti privilegi dallo Stato (all'epoca di Costantino I) divenne intollerante verso i pagani e le altre chiese cristiane autocefale.\nEpoca moderna.\nIn occidente, la nascita del pluralismo religioso \u00e8 strettamente legata alla Riforma protestante e all'Illuminismo. Religioni come il Giudaismo e l'Islamismo coesistevano al cristianesimo in diverse zone dell'Europa, ma non godevano degli stessi diritti di quest'ultimo. Alcune nuove forme di cristianesimo vennero addirittura soppresse con la violenza (si veda ad esempio il caso della Crociata albigese in Provenza, o quella contro gli ussiti in Praga o il massacro degli ugonotti). Le prime forme di protestantesimo godevano degli stessi privilegi da essi contestati alla Chiesa cattolica romana; nell'Inghilterra, la Scozia e l'Irlanda protestanti, gli ebrei e i cattolici subivano pesanti restrizioni alla loro libert\u00e0 religiosa, fino agli atti di emancipazione del XIX secolo.\nAlcuni studiosi hanno osservato che nel momento in cui questi gruppi minoritari sono divenuti la maggioranza, hanno a loro volta negato la libert\u00e0 tanto agognata ad ebrei e cattolici. infatti i protestanti divennero intolleranti con gli antitrinitari, e Calvino fece bruciare Michele Serveto.\nIn Transilvania all'iniziativa del principe antitrinitariano Giovanni Sigismondo con l'Editto di Torda il 1568 fu dichiarata la libert\u00e0 religiosa. Il modello rimase isolato perch\u00e9 era considerato una forma di \"diabolica libert\u00e0\" (Beze, Basilea 1569). Nessuno poteva essere perseguitato o menomato a causa della sua religione. Cos\u00ec convivevano cattolici, calvinisti, luterani, antitrinitariani, ortodossi, sabbathisti, ebrei, musulmani; il ruolo del principe era di sorvegliare la pace tra le religioni. Il modello divent\u00f2 un sogno per molti antitrinitariani perseguitati nell'altra parte dell'Europa.\nLe discriminazioni, a danno di alcune sette protestanti, specialmente antitrinitariani in disaccordo con le chiese nazionali di questi paesi, spinse alcuni gruppi, quali ad esempio i padri pellegrini a cercare la libert\u00e0 nell'America del nord. Ad ogni modo, sia protestanti sia filosofi quali John Locke e Thomas Paine, sostenitori della tolleranza ed avversari del fanatismo religioso, hanno influenzato fortemente i Padri fondatori degli Stati Uniti d'America, al punto che, al giorno d'oggi, la libert\u00e0 e l'uguaglianza religiose alla base del pluralismo religioso degli Stati uniti sono garantite dal primo emendamento della costituzione americana, il quale afferma che il Congresso non ha il potere di emanare leggi circa la costituzione o l'abolizione di religioni, o circa la soppressione del diritto di espressione religiosa.\nSi pu\u00f2 quindi dire che, negli Stati uniti, il pluralismo religioso \u00e8 sancito e tutelato dallo Stato, che garantisce la parit\u00e0 delle religioni davanti alla legge, indipendentemente dal numero di adepti. Lo Stato riconosce altres\u00ec il diritto a non appartenere ad alcuna religione.\nLa libert\u00e0 di religione comprende tutte le religioni agenti su un determinato territorio nel rispetto della legge, indipendentemente dal fatto che esse accettino la pari legittimit\u00e0 delle altre religioni o che esse considerino pi\u00f9 o meno positivamente il pluralismo religioso. Molte religioni affermano, ad esempio, che quella indicata da loro \u00e8 l'unica via che conduce alla salvezza e alla verit\u00e0, ed alcune di esse si spingono fino ad affermare la necessit\u00e0 di sopprimere i \u201cfalsi insegnamenti\u201d affinch\u00e9 l'unica verit\u00e0 possa trionfare.\nIl pluralismo religioso come occasione di crescita e di dialogo.\nMolti credenti ritengono che il pluralismo religioso comporti la cooperazione pi\u00f9 che la competizione, e sostengono la necessit\u00e0 di un rinnovamento sociale e teologico finalizzato al superamento (pratico, non teoretico: non c'\u00e8 via di mezzo sul piano teoretico tra due dottrine incompatibili che non snaturi entrambe, e nella quale nessuna delle due \u00e8 pi\u00f9 in grado di riconoscersi autenticamente) delle differenze che generano conflitto. Secondo molte tradizioni religiose, ci\u00f2 pu\u00f2 essere ottenuto tramite una lettura non letterale della propria tradizione, volta a raggiungere un'intesa sui principi fondamentali dell'azione comune e non su questioni dottrinali che \u2013 a tal fine\u00a0\u2013 risultano piuttosto marginali.\nVerit\u00e0: la lettera e lo spirito.\nIn genere, il pluralismo religioso si astiene dal dichiarare questa o quella religione \"assolutamente vera\". \u00c8 evidente infatti che alcune affermazioni di certe religioni sono in aperto contrasto con quelle di altre, il che le rende (ancora una volta, sul piano teoretico-dottrinale) reciprocamente incompatibili: un esempio classico \u00e8 la convinzione dei cristiani che Ges\u00f9 sia lo stesso Dio incarnato, mentre questa convinzione \u00e8 recisamente rigettata come impossibile dai musulmani e dagli ebrei (il che conduce all'ulteriore frattura sulla questione della Trinit\u00e0). Si potrebbero portare tanti altri esempi: i cristiani credono che Ges\u00f9 sia stato crocifisso, i musulmani ritengono che, al contrario, non lo sia stato. \u00c8 evidente che, con questi presupposti, \u00e8 impossibile dal punto di vista logico dichiarare che il Cristianesimo e l'Islamismo siano entrambi \u201cassolutamente veri\u201d.\nIn pi\u00f9, alcuni pluralisti sostengono che nessuna religione possa rivendicare per s\u00e9 l'esclusiva della verit\u00e0, in quanto nessuna religione pu\u00f2 definire s\u00e9 stessa come l'autentica e definitiva \u201cparola di Dio\u201d, ma piuttosto come un tentativo umano di ripetere-descrivere-riesprimere-balbettare tale parola divina. Ci\u00f2 comporta, data la natura finita e fallibile dell'uomo, che nessun testo pu\u00f2 esaurire con precisione assoluta l'intera conoscenza di Dio e del suo volere da parte dell'uomo. In questo senso, quindi, nessuna religione pu\u00f2 essere detta completamente vera, e la realt\u00e0 (o Dio) conserva aspetti d'infinito che nessuna singola abilit\u00e0 umana, per quanto accurata, pu\u00f2 essere in grado di catturare. Ci\u00f2 nonostante, le religioni non rinunciano (e giustamente, ch\u00e9 altrimenti non sarebbero pi\u00f9 religioni) al tentativo di raggiungere la totalit\u00e0 della realt\u00e0, tentativo che spesso si scontra (e non sarebbe possibile altrimenti) con i limiti storici e culturali legati al proprio punto di vista.\nSu queste basi \u00e8 stata notata la necessit\u00e0 interpretare i cosiddetti \u201ctesti sacri\u201d in maniera non diversa da qualsiasi testo letterario dell'epoca, distinguendo tra le affermazioni di carattere storico, quelle metaforiche, quelle a sfondo morale, ecc.\nUna posizione teologica recente, e piuttosto interessante, \u00e8 quella che sostiene che tutte le religioni sono ugualmente vere. Questa posizione, vicina a certa filosofia contemporanea, in particolare il decostruzionismo, viene tuttavia accusata (anche in base a quanto visto prima) di essere autocontraddittoria. Raimon Panikkar ha spiegato che ogni religione \u00e8 vera nel suo ambito, cio\u00e8 dal suo punto di vista: come una finestra aperta sul tutto, essa vede effettivamente il tutto, ma soltanto a partire dalla sua prospettiva (ci\u00f2 che Panikkar chiama effetto della \"pars pro toto\"). Poich\u00e9 non esiste una verit\u00e0, qualcosa cui si pu\u00f2 accedere in maniera asettica e uguale per tutti, la verit\u00e0 nasce all'interno del rapporto tra le parti in gioco (il divino e il credente): non c'\u00e8 modo per il credente di intendere la parola divina se non con il proprio orecchio e le proprie facolt\u00e0 mentali, e non c'\u00e8 modo di ripeterla agli altri se non con la propria voce ed il proprio linguaggio. Insomma, il divino non \u00e8 cosa che, come l'affermazione \u201c2 + 2 = 4\u201d, possa essere trattato in maniera disinteressata ed impersonale. Ecco perch\u00e9 un confronto (ma pi\u00f9 propriamente bisognerebbe parlare di dialogo interreligioso) tra le religioni non pu\u00f2 esaurirsi sul piano teoretico e dottrinale, che presuppone l'esistenza di un'unica verit\u00e0 oggettiva e universale. Il problema sta quindi nel presupposto: la ricerca della verit\u00e0 oggettiva e universale porter\u00e0 sempre a uno scontro irriducibile tra posizioni contrastanti, perch\u00e9 una siffatta verit\u00e0 non esiste. La verit\u00e0 \u00e8 relazionale, ed include entrambi i poli della relazione (in questo caso, il divino ed il credente).\nNell'ultimo secolo, sono nate alcune forme \u201cliberali\u201d di Ebraismo e di Cristianesimo: i loro adepti non sostengono che la propria sia l'unica forma di religione valida e definitiva, ma solo che \u00e8 la pi\u00f9 completa attualmente a disposizione dell'umanit\u00e0, stabilendo cos\u00ec uno sfondo comune alle diverse religioni e permettendo implicitamente che una religione approfondisca un aspetto della divinit\u00e0 pi\u00f9 o meno di un'altra. I sostenitori di questa posizione affermano che, al pari degli scienziati, la cui umilt\u00e0 intellettuale li porta a ritrovare la verit\u00e0 all'interno delle leggi della natura, anche le religioni possono conoscere una simile forma di umilt\u00e0 \u201creligiosa\u201d, ed ammettere che non esiste un unico, solo, esclusivo percorso che conduce a Dio.\nAl giorno d'oggi, sono sempre di pi\u00f9 quelli che, dall'interno come dall'esterno delle religioni organizzate, sostengono che sia possibile e perci\u00f2 doveroso sviluppare il pluralismo religioso. Ci\u00f2 riceve un'ulteriore spinta propulsiva dalla considerazione che, dai tempi in cui \u00e8 stata scritta la Bibbia, la comprensione che l'uomo ha di s\u00e9 stesso e del proprio ruolo nel mondo \u00e8 radicalmente cambiata, soprattutto in seguito alle conquiste della scienza moderna; ma anche l'invito dei filosofi a pensare da capo la nostra nozione di verit\u00e0 e di linguaggio non pu\u00f2 essere eluso.\nAlcune religioni prevedono una forma \u201cretrospettiva\u201d di pluralismo religioso: per esse \u00e8 possibile tollerare le forme religiose esistenti prima di se stesse (e a partire dalle quali magari hanno avuto origine), ma non quelle nate successivamente (per inciso, si osservi che, se le forme precedenti l'avessero pensata come loro, anche loro oggi non potrebbero esistere: anche questa nozione di tolleranza \u201call'indietro\u201d \u00e8 contraddittoria). \u00c8 il caso, ad esempio, di un certo Cristianesimo che accetta l'Ebraismo, ma rifiuta l'Islamismo, o di quell'Islamismo che accetta il Cristianesimo, ma rifiuta la fede Bah\u00e1'\u00ed."}
{"id": "123060", "revid": "396099", "url": "https://it.wikipedia.org/wiki?curid=123060", "title": "Gronchi rosa", "text": "Il Gronchi rosa \u00e8 un francobollo emesso dall'Italia il 3 aprile 1961 per commemorare il viaggio del presidente della Repubblica Giovanni Gronchi in Sudamerica. Il corso di validit\u00e0 legale sarebbe dovuto iniziare il 6 aprile, data di partenza del presidente, ma la validit\u00e0 fu sospesa e il francobollo fu sostituito con il \"Gronchi grigio\".\nDescrizione.\nIl francobollo, del valore nominale di 205 lire e di colore rosa, riporta una carta geografica del Sud America e fa parte di una serie di tre esemplari dedicati agli stati visitati da Giovanni Gronchi: Argentina (170 lire), Uruguay (185 lire) e Per\u00f9 (205 lire). Il valore facciale dei tre francobolli corrispondeva alla tariffa aerea al tempo vigente per inoltrare la corrispondenza nei corrispondenti tre Stati sudamericani. La serie venne posta in vendita agli sportelli filatelici il luned\u00ec di Pasquetta del 3 aprile; tale coincidenza con una festivit\u00e0 non cre\u00f2 la consueta affluenza agli uffici postali, per cui vennero vendute solamente 79.625 serie complete dei tre valori bollati fino al perentorio ordine di ritiro del francobollo incriminato, la sera stessa del giorno di emissione.\nIn particolare il Gronchi rosa evidenzia il Per\u00f9, ma ne indica i confini facendo riferimento ai confini precedenti la guerra con l'Ecuador del 1941-42. Di fatto, dopo questa guerra, il Per\u00f9 si annesse un vasto territorio nel bacino del Rio delle Amazzoni e questa acquisizione \u00e8 da allora rappresentata nelle carte geografiche; l'errore deriv\u00f2 dall'uso di un vecchio atlante geografico che fu fornito erroneamente al disegnatore Renato Mura. Il conflitto che oppose i due paesi latinoamericani esplose mentre in Europa infuriava la seconda guerra mondiale, ragion per cui ai pi\u00f9 pass\u00f2 del tutto inosservato. L'atlante incriminato, fonte del grossolano errore confinario, era un atlante De Agostini del 1939, antecedente di qualche anno la guerra amazzonica in questione e pertanto recante la situazione geografico-politica antecedente il conflitto summenzionato.\nIl ritiro.\nFervevano i preparativi per l'imminente viaggio del Presidente della Repubblica Giovanni Gronchi in Sud America quando, il 3 aprile 1961 fu posta in vendita la serie filatelica commemorativa dell'evento. Ogni francobollo componente la serie mostrava sul lato destro la cartina geografica europea con l'Italia evidenziata in colore marcato, e sul sinistro il continente americano nel quale risaltava analogamente, con colore pi\u00f9 scuro, il paese sudamericano al quale si riferiva il relativo valore facciale. Fra i due continenti figurava - quale collegamento ideale - l'aereo presidenziale con la punta diretta proprio verso il continente americano. In breve, era pressoch\u00e9 impossibile non accorgersi del vistoso errore per coloro che conoscevano la geografia aggiornata.\nLa mattina del medesimo giorno di Pasquetta, l'ambasciatore peruviano in Italia, Alfonso Arias, si era procurato un'intera serie dei tre francobolli commemorativi. Il disegno suscit\u00f2 le immediate proteste dell'ambasciatore peruviano, per il fatto che i confini errati escludevano la parte amazzonica che ormai apparteneva al Per\u00f9, anche se questa annessione era contestata dall'Ecuador, che ha sempre considerato questa zona come appartenente al proprio territorio. La distribuzione fu immediatamente sospesa dopo la vendita di 79.625 esemplari.\nLa mattina di marted\u00ec 4 aprile giunse l'ordine perentorio del Ministero delle poste e delle telecomunicazioni di ritirare dalla vendita il valore incriminato, di riconsegnare al Poligrafico i valori invenduti da destinarsi al macero o all'incenerimento e di sostituire i fogli bollati con un nuovo valore corretto che sarebbe stato consegnato alla vendita l'indomani, mercoled\u00ec 5 aprile. Il nuovo francobollo sarebbe risultato ugualmente valido, in quanto tutta la serie bollata avrebbe ricevuto la validit\u00e0 postale gioved\u00ec 6 aprile, in concomitanza con l'inizio del viaggio di stato. Era, infatti, prevista l'affrancatura degli aerogrammi trasportati sull'aereo presidenziale e solo al fine di permettere a tutti, collezionisti e semplici cittadini aventi parenti in Sudamerica, di preparare per tempo un proprio aerogramma ed inviarlo a Roma, dove sarebbe stato annullato con il timbro commemorativo e successivamente imbarcato sull'aereo presidenziale, fu consentita la vendita dei valori bollati con tre giorni d'anticipo.\nLe Poste tentarono di eliminare i francobolli, anche quelli gi\u00e0 venduti. Si ordin\u00f2 di coprire con una versione corretta (di colore grigio) gli esemplari gi\u00e0 affrancati e spediti, intercettando la corrispondenza in una grandiosa operazione-lampo. Alcuni esemplari sfuggirono per\u00f2 all'operazione, diventando cos\u00ec il pezzo pi\u00f9 ambito dai collezionisti filatelici italiani. Su quanti siano oggi gli esemplari in circolazione presso commercianti e collezionisti esistono opinioni contrastanti. Un comunicato ufficiale delle Poste del 1966 parla di 79.625 esemplari sfuggiti al ritiro, 90 dei quali conservati per i musei postali e 80 destinati a omaggi a diplomatici.\nQuotazioni.\nIl clamore suscitato dalla vicenda provoc\u00f2 un immediato incremento dell'interesse verso la filatelia che raggiunse livelli di speculazione che collassarono qualche anno dopo con un crollo del mercato.\nLa quotazione \u00e8 molto variabile, ma \u00e8 nell'ordine di circa mille euro per il francobollo nuovo con la gomma integra e di circa cinquecento euro per i francobolli senza gomma che provengono dalle affrancature delle buste intercettate e ricoperte con il 205 grigio. Le buste con il Gronchi rosa ricoperto hanno una valutazione di mercato compresa tra i 600 e i 900 euro, variabile a seconda della qualit\u00e0 e conservazione della busta.\nPer quei pochissimi valori che invece sono sfuggiti alle ricerche degli ufficiali postali e hanno viaggiato (e sono quindi stati regolarmente timbrati), si raggiungono quotazioni ragguardevoli che possono arrivare anche a 30.000 euro se hanno viaggiato sull'aereo del presidente Gronchi nel suo viaggio verso l'America Latina.\nFalsificazioni.\nQuesto francobollo \u00e8 stato oggetto di numerose falsificazioni. Alcune sono particolarmente accurate e furono ottenute decolorando alcuni foglietti di San Marino."}
{"id": "123063", "revid": "599013", "url": "https://it.wikipedia.org/wiki?curid=123063", "title": "Ull", "text": ""}
{"id": "123066", "revid": "92723", "url": "https://it.wikipedia.org/wiki?curid=123066", "title": "Thomas Nashe", "text": "Biografia.\nEra figlio del pastore William Nashe e di Margaret Witchingham.\nBattezzato a Lowestoft, Suffolk, si trasfer\u00ec con la famiglia a West Harling, vicino a Thetford nel 1573. Intorno al 1581 Thomas frequent\u00f2 il St John's College all'Universit\u00e0 di Cambridge ottenendo una laurea di primo livello nel 1586. Successivamente si trasfer\u00ec a Londra e inizi\u00f2 la sua carriera letteraria.\nNon sembra che lo scrittore abbia mai conseguito una laurea dottorale umanistica a Cambridge e molti dei suoi biografi sostengono che egli lasci\u00f2 l'universit\u00e0 nell'estate 1588, in quanto il suo nome figura nella lista di quanti dovevano frequentare una serie di letture filosofiche in quell'anno. \u00c8 evidente comunque che in quel periodo Nashe ebbe qualche problema, e probabilmente non godeva pi\u00f9 di una buona reputazione a causa della parte che prese in uno spettacolo, \"Terminus et non Terminus\", poco prima di abbandonare l'universit\u00e0.\nLasciata Cambridge, Nashe apparentemente si rec\u00f2 a Londra, dove il suo \"pamphlet\" \"Anatomia delle assurdit\u00e0\" (\"The Anatomie of Absurditie\") fu indicato per la pubblicazione il 19 settembre 1588, sebbene sembra sia uscito molto successivamente. Nel frattempo sembra che Nashe prese in qualche misura parte alla campagna anti-martinista a cui contribu\u00ec scrivendo opere teatrali e \"pamphlet\" e contribuendo alla stesura di lavori di altri scrittori come John Lyly. Se Nashe fosse poi l'autore del tardo pamphlet \u2018'anti-Marprelate'\u2019 \u201cAn Almond for a Parrot\u201d (\u201cUna mandorla per un pappagallo\u201d) del 1590, attribuito in copertina ad un certo \"Cutbert Curry-knave\", egli racconta scherzosamente di aver incontrato Arlecchino ritornando da un viaggio a Venezia nell'estate del 1589. Comunque non esiste prova che Nashe avesse tempo o mezzi di andare all'estero e non si rifer\u00ec mai, successivamente, ad un suo viaggio nella citt\u00e0 lagunare.\nA Londra Nashe inizi\u00f2 a frequentare Robert Greene, e la loro amicizia lo condusse ad una lunga contesa letteraria con Gabriel Harvey, a cui Nashe deve molta della sua reputazione. Essa nacque dall'attacco postumo di Harvey a Robert Greene, il quale venne difeso da Nashe che rilanci\u00f2 con l'offesa a Harvey perch\u00e9 figlio di un cordaio. Un brano, \"Have With You to Saffron-Walden\", del 1596 fu ironicamente dedicato a Richard Lichfield, un barbiere di Cambridge, e fu replicato da Lichfield in un opuscolo chiamato \"The Trimming of Thomas Nashe\", (\u201cLa rifinitura di Thomas Nashe\u201d) del 1597. Questo pamphlet conteneva anche una cruda incisione che ritraeva Nashe, mostrato come un uomo malamente abbigliato ed in catene.\nEgli rimase a Londra, eccetto periodiche visite in campagna per evitare le pestilenze e, nel 1597, dopo la soppressione di \u201cThe Isle of Dogs\u201d (\u201cL'isola dei cani\u201d), scritto con Ben Jonson, questi fu incarcerato e Nashe riusc\u00ec a rifugiarsi a Great Yarmouth prima di ritornare nella capitale.\nEra in vita nel 1599, quando fu pubblicato il suo ultimo lavoro conosciuto \u201cNashe's Lenten Stuffe\u201d (\u201cIl Piatto di Quaresima di Nashe\u201d), e mor\u00ec intorno al 1601, quando fu ricordato in un verso latino di Charles Fitzjeoffrey nel suo \u201cAffaniae\u201d.\nOpere.\nA lui \u00e8 anche attribuito il poema erotico \"The Choice of Valentines\" ed il suo nome appare sulla copertina dell'opera di Christopher Marlowe \"Didone, regina di Cartagine\", sebbene ci sia incertezza su quale fu il contributo di Nashe."}
{"id": "123068", "revid": "287204", "url": "https://it.wikipedia.org/wiki?curid=123068", "title": "Winchester", "text": "Dalla Citt\u00e0 di Winchester derivarono nei secoli svariati altri nomi."}
{"id": "123071", "revid": "125689296", "url": "https://it.wikipedia.org/wiki?curid=123071", "title": "Thomas Sankara", "text": ", \u00e8 stato un leader carismatico per tutta l'Africa occidentale sub-sahariana.\nCambi\u00f2 il nome di Alto Volta in Burkina Faso e si impegn\u00f2 per eliminare la povert\u00e0 attraverso il taglio degli sprechi statali e la soppressione dei privilegi delle classi agiate. Finanzi\u00f2 un ampio sistema di riforme sociali incentrato sulla costruzione di scuole, ospedali e case per la popolazione in estrema povert\u00e0, oltre a condurre un'importante lotta alla desertificazione con il piantamento di milioni di alberi nel Sahel.\nIl suo rifiuto di pagare il debito estero di epoca coloniale, insieme al tentativo di rendere il Burkina autosufficiente e libero da importazioni forzate, gli attir\u00f2 le antipatie di Stati Uniti d'America, Francia e Regno Unito, oltre che di numerosi paesi circostanti. Questo stato di cose sfoci\u00f2 nel colpo di Stato il 15 ottobre 1987, in cui, all'et\u00e0 di 37 anni, il giovane capitano Sankara fu assassinato dal proprio vice, Blaise Compaor\u00e9, con la complicit\u00e0 dei suddetti stati. \u00c8 celebre soprattutto per il suo discorso all'Organizzazione dell'Unit\u00e0 Africana contro imperialismo e neocolonialismo e per essere stato il primo presidente africano a riconoscere l'AIDS come grave piaga sociale, con il lancio di un'efficace campagna di prevenzione. Rinunci\u00f2 a qualunque beneficio personale come Presidente del Burkina Faso e, al momento della morte, gli unici beni in suo possesso si rivelarono essere un piccolo conto in banca di circa 150 dollari, una chitarra e la casa in cui era cresciuto.\nFigura carismatica e iconica per milioni di africani, \u00e8 spesso indicato come \"il Che Guevara africano\" o \"il Presidente ribelle\". Venne sepolto in una tomba anonima a Dagno\u00ebn, alla periferia di Ouagadougou, tuttavia in occasione del ventennale della sua morte la tomba \u00e8 stata ricostruita e abbellita dai familiari, salvo poi essere danneggiata dai miliziani pro-Compaor\u00e9 e di nuovo fu ricostruita a seguito della caduta del regime.\nBiografia.\nOrigini e formazione.\nFiglio di Marguerite e Sambo Joseph Sankara, ferventi cattolici di etnia Silmi-Mossi, frequent\u00f2 la scuola elementare a Gaoua e consegu\u00ec il diploma nel 1966 a Bobo-Dioulasso. I genitori lo incoraggiarono a farsi prete, ma fallito il tentativo di iscriversi a medicina scelse la carriera militare presso la scuola di Prytan\u00e9e di Kadiogo e, a 19 anni, si trasfer\u00ec in Madagascar, dove ricevette una formazione da ufficiale dell'esercito e dove pot\u00e9 assistere alle rivolte del 1971 e del 1972 contro il presidente Philibert Tsiranana. In Madagascar si avvicin\u00f2 alle teorie marxiste e leniniste di Adama Tour\u00e9 (militante del Partito africano dell'indipendenza), che influenzarono il resto della sua vita. Divenne caporedattore del giornale scolastico, il \"Club dell'informazione\".\nLa carriera militare.\nRitorn\u00f2 in Alto Volta nel 1972 e partecip\u00f2 a una guerriglia al confine tra lo Stato natale e il Mali, salvo poi aderire al pacifismo, ritenendo i conflitti \"inutili e ingiusti\". In seguito divenne noto ad Ouagadougou come chitarrista del gruppo \"Tout-\u00e0-Coup Jazz\".\nNel 1976 divenne comandante del centro di addestramento dell'esercito a P\u00f4. In quel periodo, durante la presidenza del colonnello Saye Zerbo, salito al potere dopo un colpo di Stato e con cui Sankara era in aperto contrasto, form\u00f2 insieme ad altri giovani ufficiali, tra cui Blaise Compaor\u00e9, un'organizzazione segreta chiamata \"Regroupement des Officiers Communistes\" (ROC), cio\u00e8 Gruppo degli Ufficiali Comunisti. Per attutire la tensione, Sankara venne nominato Segretario di Stato nel settembre 1981, ma rassegn\u00f2 le dimissioni il 21 aprile 1982, in disaccordo con il regime, secondo lui troppo lontano dalle esigenze della popolazione. Va inoltre detto che tutte le iniziative da lui proposte durante il suo periodo di Segretario di Stato furono ignorate, e bastarono pochi mesi perch\u00e9 Sankara si rendesse conto dell'incompatibilit\u00e0 del suo modo di vivere e fare politica rispetto a quello degli altri esponenti del governo. Di fronte al lusso esagerato in cui vivevano le alte sfere dell'esercito, Sankara mostrava infatti una semplicit\u00e0 pi\u00f9 unica che rara, tanto da presentarsi in bicicletta alla prima riunione di governo subito dopo la nomina. Le successive inevitabili dimissioni e l'arresto del giovane capitano furono accompagnate da una frase, pronunciata alla radio, che lo rese presto celebre: \"\u201cGuai a prendere in giro il popolo\u201d.\"\nDopo un colpo di Stato nel novembre 1982 che port\u00f2 al potere Jean-Baptiste Ou\u00e9draogo, questi non potendo ignorare la sua popolarit\u00e0 nell'esercito e in parte della popolazione, lo nomin\u00f2 Primo ministro (Sankara rifiut\u00f2 l'offerta di presidente).\nIn quest'ultimo periodo il giovane capitano riusc\u00ec ad allargare notevolmente le simpatie intorno alla sua persona, in forza di un modo di esprimersi semplice, tagliente ed efficace, e di un carattere che sembrava autenticamente vicino alle richieste delle fasce pi\u00f9 deboli della popolazione. A rafforzare queste impressioni c'era anche la gi\u00e0 accennata diversit\u00e0 nello stile di vita di Sankara rispetto a quello delle altre figure di governo. Il contrasto tra Ou\u00e9draogo e il suo primo ministro in un clima di crescente malcontento popolare e di manifestazioni di piazza port\u00f2 per\u00f2 di nuovo alla destituzione e agli arresti domiciliari di Sankara e di altri esponenti della sua corrente di Jean-Christophe Mitterrand, figlio dell'allora presidente francese Fran\u00e7ois Mitterrand. L'arresto di Sankara e di altri suoi compagni caus\u00f2 una rivolta popolare che alla fine lo liber\u00f2.\nSankara viaggi\u00f2 molto in questo periodo: in Niger da Seyni Kountch\u00e9, nella Libia di Gheddafi (di cui gi\u00e0 aveva letto e fatto leggere il \"Libro Verde\" e dal quale ottenne la promessa di un aiuto finanziario per l'Alto Volta), in Corea del Nord, al forum dei non allineati di Nuova Delhi, da Samora Machel in Mozambico, da Daniel Ortega in Nicaragua, da Mathieu K\u00e9r\u00e9kou in Benin, da Indira Gandhi in India, da Chadli Bendjedid in Algeria, da Julius Nyerere in Tanzania, e da Jerry Rawlings in Ghana.\nL'elezione alla presidenza.\nNell'agosto del 1983 divenne presidente all'et\u00e0 di 35 anni, in seguito al colpo di Stato contro Jean-Baptiste Ou\u00e9draogo guidato dall'amico Compaor\u00e9, con l'appoggio della Libia. Esattamente un anno dopo il suo insediamento, nel 1984, cambi\u00f2 il nome del Paese in Burkina Faso, che in More e Djoula, i due idiomi pi\u00f9 diffusi nella nazione, significa \"Terra degli uomini integri\". Cambi\u00f2 inoltre la bandiera e lo stemma nazionale e scrisse un nuovo inno, \"Une seule nuit\".\nNel dicembre 1985 fu organizzato il censimento generale della popolazione burkinab\u00e9. Per errore, gli addetti al censimento sconfinarono in Mali, causando l'ira dei vertici di Stato del Paese maliano, che fecero pressione su Sankara. Le ostilit\u00e0 sfociarono in un conflitto, noto come \"Guerra di Natale\", che dur\u00f2 cinque giorni e che caus\u00f2 100 morti, perlopi\u00f9 nella citt\u00e0 di Ouahigouya, bersagliata dagli aerei militari maliani. Nel 1987 tenne un discorso sul debito in occasione di una riunione del Organizzazione dell'unit\u00e0 africana, che tuttavia contribu\u00ec ad attirare su di s\u00e9 le ostilit\u00e0 della Francia e degli Stati creditori.\nL'attentato e la morte.\nDopo numerosi attacchi al presidente francese Mitterrand, reo di appoggiare il governo di Pieter Willem Botha in Sudafrica, e dopo aver rifiutato l'appoggio militare a Charles Taylor, Sankara venne ucciso il 15 ottobre 1987 insieme a dodici ufficiali (Noufou Sawadogo, Amad\u00e9 Sawadogo, Abdoulaye Guem, Der Somda, Wallilaye Ou\u00e9draogo, Emmanuel Bationo, Pat\u00e9nema Sor\u00e9, Fr\u00e9d\u00e9ric Kiemd\u00e9, Bonaventure Compaor\u00e9, Paulin Bamouni, Christophe Saba, Sibiri Zagr\u00e9), in un colpo di Stato organizzato dall'ex-compagno d'armi e collaboratore Blaise Compaor\u00e9 con l'appoggio di Francia, Stati Uniti d'America e militari liberiani.\nLe indagini e ipotesi sull'omicidio.\nLa tesi pi\u00f9 accreditata, sostenuta da un testimone oculare, \u00e8 che Sankara e Compaor\u00e9 la sera dell'uccisione stessero discutendo animatamente intorno ad un tavolo, con il presidente che accusava il collaboratore di essere un traditore. Improvvisamente, Compaor\u00e9 avrebbe preso il suo revolver e avrebbe sparato due colpi, mortali, al petto di Sankara, che si sarebbe accasciato senza vita sulla sedia. Compaor\u00e9 ha sempre negato questa versione dei fatti, affermando inizialmente che quel giorno era a casa sua, malato, e che a uccidere il presidente fosse stata un'altra persona, salvo poi ritrattare, affermando che fu lui ad uccidere Sankara, ma che il colpo part\u00ec accidentalmente dalla pistola.\nUn'altra tesi invece afferma che Sankara si trovasse a bordo di una Renault 5 insieme ai suoi collaboratori Paulin Bamoumi e Frederic Ziembie. Ad un certo punto l'autovettura venne crivellata da colpi di AK-47, con i due collaboratori che morirono su colpo e Sankara che ne usc\u00ec illeso. Il presidente venne allora tirato fuori dal mezzo e a sua volta massacrato a colpi di mitraglietta dai miliziani pro-Compaor\u00e9.\nNell'aprile 2006 il Comitato per i Diritti Umani dell'ONU, a cui si \u00e8 appellato a nome della famiglia il Collettivo Giuridico della Campagna Internazionale Giustizia per Thomas Sankara (CIJS), diede ragione ai ricorrenti e ordin\u00f2 allo Stato burkinab\u00e9 di fare chiarezza sulla morte di Thomas Sankara, di assicurare alla famiglia una giustizia imparziale, di rettificare il suo certificato di morte, di provare il luogo della sua sepoltura, di indennizzare la famiglia per il trauma subito e di divulgare pubblicamente le decisioni del comitato. Tuttavia, il 21 aprile 2008 il Comitato per i Diritti Umani dell'ONU chiuse il fascicolo senza muovere ulteriori inchieste.\nDopo la caduta di Compaor\u00e9 il tribunale militare burkinab\u00e9 ha emesso, il 4 dicembre 2014, un mandato di cattura internazionale nei suoi confronti accusandolo dell'omicidio, l'assassinio e l'occultamento di Thomas Sankara.\nNell'aprile 2016 la Corte di Cassazione di Ouagadougou ha ritirato il mandato, poich\u00e9 il tribunale avrebbe dovuto rivolgersi al commissario del governo prima di rilasciarlo. Il procuratore generale Ouedraogo ha comunque spiegato che \u00abLa cancellazione dei mandati non significa che sia finita. I giudici possono prendere in consegna e correggere le procedure attraverso mezzi validi. Queste sono lacune che possono essere colmate anche domani, se i giudici vogliono\u00bb. Il fatto ha generato molto malcontento e si \u00e8 diffusa la voce che Blaise Compaor\u00e9 sia coperto da interessi internazionali, anche ora che non \u00e8 pi\u00f9 al potere.\nLe idee e l'attivit\u00e0 politica.\nIspirato a Fidel Castro (che incontr\u00f2 durante una visita di stato), Che Guevara, Jerry Rawlings e Karl Marx, promosse la \"Rivoluzione Democratica e Popolare\", definendo la sua ideologia anti-imperialista nel suo Discorso di Orientamento Politico tenuto il 2 ottobre 1983. In un discorso tenuto ad Addis Abeba, in Etiopia, sugger\u00ec l'istituzione di un nuovo fronte economico africano che si potesse contrapporre a quello europeo e statunitense. Inoltre, cerc\u00f2 di convincere, invano, gli altri capi di Stato africani a rifiutarsi di saldare i debiti con gli Stati Uniti e i paesi europei, poich\u00e9 era convinto che i soldi da restituire agli altri Stati dovevano essere reinvestiti in riforme sanitarie e scolastiche.\nDurante un suo discorso all'ONU il 4 ottobre 1984, avanz\u00f2 la richiesta di sospensione dalle Nazioni Unite di Israele e di espulsione del Sudafrica, che all'epoca deteneva in prigione Nelson Mandela. Inoltre, fece costruire la ferrovia del Sahel, che tuttora collega Burkina Faso e Niger, che principale arteria di comunicazione del Paese, successivamente ampliata. Garant\u00ec due pasti e cinque litri d'acqua al giorno a ciascun cittadino burkinab\u00e9, fornendo assistenza sanitaria e una massiccia campagna di vaccinazioni, incentiv\u00f2 la costruzione di scuole e ospedali, promosse una campagna di rimboschimento (10 milioni di alberi vengono piantati per contrastare l'avanzata del deserto nella fascia del Sahel), la ridistribuzione delle terre ai contadini, la soppressione delle imposte agrarie., e cre\u00f2 un Ministero dell'Acqua, con funzioni ecologiche Inoltre all'ONU il rappresentante del Burkina vot\u00f2 per l'indipendenza della Nuova Caledonia, condann\u00f2 l'Operazione Urgent Fury degli USA e l'invasione dell'Afghanistan da parte dei sovietici.\nI principali provvedimenti.\nRiduzione della spesa pubblica.\nCon una campagna per la riduzione della spesa pubblica e una drastica lotta alla corruzione, tolse numerosi privilegi a politici e militari, e vendette tutte le Mercedes in dotazione ai ministri, sostituendole con le pi\u00f9 economiche Renault 5, mentre i voli fuori dal paese per motivi diplomatici si potevano solo fare in classe turistica. Si decurt\u00f2 inoltre lo stipendio, arrivando a guadagnare 450$ al mese. Molte volte era costretto a chiedere prestiti ai familiari poich\u00e9 non aveva denaro. Decise la chiusura dei night club, dove la piccola borghesia faceva una fortuna con la vendita di Coca-Cola, il cui prezzo si aggirava tra i 1.500 e i 2.000 franchi per litro, escludendo cos\u00ec la popolazione. I night club furono sostituiti con piste da ballo diurne aperte a tutti, con musica popolare e prezzi accessibili (il costo medio di un drink non superava i 50 franchi).\nLa posizione su donne e AIDS.\nIl programma politico di Sankara comprendeva soprattutto il miglioramento delle condizioni delle donne. Sankara assegn\u00f2 a numerose donne il ruolo di ministro e le cariche militari, cosa rara in Africa. Le incoraggi\u00f2 a ribellarsi al maschilismo e a rimanere a scuola in caso di gravidanza. Sankara fu il primo presidente africano a mettere in guardia la popolazione dall'AIDS, invitando i compatrioti a usare dei contraccettivi per evitare eventuali sieropositivit\u00e0. Abol\u00ec la poligamia e viet\u00f2 l'infibulazione, pratiche ampiamente diffuse e tollerate in tutta l'Africa.\nImportante fu l'attenzione dedicata alla prostituzione. Sankara riteneva importante non punire o incarcerare le prostitute come accadeva in molti paesi, ma aiutarle a evadere dalla situazione di schiavit\u00f9 fisica in cui si trovavano, dando loro un'occupazione vera. Chiar\u00ec questo programma nel telex inviato al Congresso mondiale delle prostitute, il 2 dicembre 1986.\nLa partecipazione dell'esercito nella vita economica.\nSankara si fece fautore e promotore di una totale rottura con la tradizione, che vedeva i soldati e soprattutto le cariche dell'esercito in posizione di netto vantaggio rispetto al popolo. Una delle sue prime mosse fu quella di coinvolgere le caserme nella produzione agricola e industriale. L'addestramento militare, ridotto da 18 a 12 mesi, fu implementato a funzioni lavorative che occuparono ben 3/4 del tempo totale. Ad esempio, l'ordine prevedeva inizialmente la costruzione di pollai e l'allevamento di galli e galline (un quarto per ogni soldato, come minimo). Il risultato non venne solo raggiunto ma ampiamente superato, con caserme che raggiungevano mezzo pollo per persona a settimana o addirittura uno intero, e chiedevano di poter fare di pi\u00f9. Questo successo economico garant\u00ec un miglioramento delle condizioni alimentari, e un rilevante abbassamento dei prezzi nel mercato della carne bianca per la popolazione civile. Ci fu anche un grande incremento della coltivazione di patate, a tal punto da raggiungere la sovrapproduzione.\nValorizzazione delle piccole imprese.\nIl Burkina Faso era il paese pi\u00f9 povero dell'Africa insieme alle isole di Capo Verde. Sankara intu\u00ec l'importanza delle uniche vere risorse: cotone, ortaggi, legumi, agrumi e allevamento (oltre a una buona quantit\u00e0 d'oro, che per\u00f2 verr\u00e0 scoperta solo durante la dittatura di Blaise Compaor\u00e9). Decise di dare slancio alle piccole unit\u00e0 produttive, a met\u00e0 strada tra l'artigianato e l'industria, come manifatture a atelier, per impiegare manodopera minimamente formata da espandere sul territorio, far nascere vicino alle zone di produzione ed essere facilmente sostenibile. Furono ribattezzate \"touf-touf\" e largamente preferite alle macchine elettroniche, per offrire possibilit\u00e0 coniugate con coloro che gi\u00e0 altrove si erano lanciati in questo genere d'impresa. Sankara non era un autarchico e voleva dare rilievo all'impresa privata, a patto che questa non si imponesse sulla sovranit\u00e0 popolare. Fu ben aperto a investitori stranieri, come la Svizzera, che volevano associarsi con i privati o il governo del Burkina. Le principali collaborazioni furono per il formaggio (latte) e i pomodori destinati a salse e pelati in scatola, ma ci furono una serie di altre infinite possibilit\u00e0 economiche.\nAbbassamento del prezzo della carne e delle materie prime.\nCome gi\u00e0 accennato, Sankara lavor\u00f2 molto per abbassare i prezzi e rendere accessibili alla popolazione molti tipi di prodotti solitamente riservati alle \u00e9lite borghesi. Tra questi, in particolare, la carne. Ouagadougou prosperava di supermercati e salumerie con prosciutto venduto a peso d'oro, poich\u00e9 importato, nonostante ci fossero tutti i presupposti per produrlo anche in Burkina. Questo lo rendeva un alimento inaccessibile alla stragrande maggioranza. Sankara invert\u00ec l'ordine delle cose mettendo a disposizione di produttori esteri, ad esempio per la stagionatura, maiali e montoni con cui creare carne a buon mercato e permettere un'espansione del consumo interno.\nPer costruire dighe grazie a cui manovrare l'acqua di cui il Burkina aveva un disperato bisogno, i cantieri dovevano importare ferro e cemento dai paesi vicini, i quali per\u00f2 avevano cominciato a bloccarne la vendita per colpire economicamente un governo guardato male per le sue politiche sociali e vicine al popolo. In particolare le griglie, che importate erano sei volte pi\u00f9 care rispetto alla produzione nazionale. I cantieri volevano solo la materia prima per poter realizzare poi in Burkina il prodotto finito, ma furono ostacolati. Sankara si concentr\u00f2 molto in questa direzione mandando in missione informativa funzionari col compito di chiarire la posizione pacifica del paese, ma anche di informare che la persistenza di questi comportamenti sarebbe stata considerata un atto di ostilit\u00e0.\nSviluppo dell'edilizia.\nLo Stato forniva direttamente l'argilla con cui costruire le case e ingegneri agronomi erano posti a capo delle opere pubbliche per dettare istruzioni agli operai. Sankara, affezionato al gesto simbolico, si recava spesso in zone di lavoro per incoraggiare le squadre mettendosi egli stesso all'opera, parlando con le persone coinvolte, esaminando la realt\u00e0 e venendo direttamente a conoscenza di eventuali problemi da risolvere.\nLotta alle importazioni inutili.\nUno dei principali motivi di povert\u00e0 del Burkina era appunto la dipendenza da importazioni estere. E per la maggior parte si trattava di prodotti inutili o sacrificabili, che aggiungevano solo debiti su debiti. Tra questi, vestiti di marchi come Levi's e accessori estetici (ad esempio il rossetto). Sankara dichiar\u00f2 pubblicamente che se qualcuno avesse voluto organizzare un colpo di Stato in Burkina Faso non avrebbe dovuto mandare un esercito, perch\u00e9 sarebbe bastato smettere di vendere tutte queste cose al Paese per gettare la popolazione nel caos. C'erano alcune eccezioni per cui non si poteva fare a meno di importare, come determinate materie prime, ma il resto andava necessariamente messo da parte o la pressione fiscale non avrebbe allentato la presa. Sankara promosse dunque una campagna anti-materialista per incentivare il popolo a essere orgoglioso di ci\u00f2 che ha, senza vergognarsi di mostrare al mondo che il Burkina \u00e8 un Paese povero. L'obiettivo era soprattutto danneggiare la potente piccola-media borghesia che deteneva il controllo di questi mercati.\nDonazione di sangue.\nSankara fu un sostenitore della donazione del sangue e la promosse attraverso gesti simbolici come il prelievo personale per incoraggiare la popolazione.\nLa partecipazione del popolo alla vita giuridica: le Case del popolo.\nIl Burkina Faso fu il primo paese africano a indire i tribunali popolari, chiamati Case del popolo, con una corte presieduta da un giudice di carriera, due giudici non professionisti, un militare e quattro membri dei Comitati di difesa della rivoluzione. La gente poteva recarsi ai processi presenziando come pubblico e partecipando al dibattito. Il clima era alleggerito dalla distribuzione di bibite e snack da parte di piccoli commercianti locali. Celebre fu il processo a Saye Zerbo, ex presidente dell'Alto Volta, per appropriazione indebita.\nL'enorme cifra, 427 milioni di franchi, era stata misteriosamente fatta sparire dai conti statali proprio durante il suo governo. Zerbo verr\u00e0 condannato a quindici anni di prigione e al rimborso dell'intera cifra mediante confisca di beni e propriet\u00e0. Anche un ex ministro del governo, coinvolto in un ingente affare sul vino, sar\u00e0 condannato.\nI processi sono perlopi\u00f9 inerenti a scandali finanziari e sottrazioni alla cosa pubblica. Ogni rappresentante del popolo ha l'obbligo di rendicontare le proprie spese. Il popolo partecipa con interesse. Chi si \u00e8 intascato denaro a scapito del popolo finisce in tribunale.\nNon furono attuati provvedimenti contro i membri dei precedenti governi, a meno che non fossero esplicitamente colpevoli di specifici reati. \u00c8 il caso di Jean-Baptiste Ou\u00e9draogo, rovesciato dal colpo di Stato di Sankara, ma lasciato stare in quanto non colpevole di alcun reato.\nLa cura per gli ambienti di lavoro.\nSecondo Sankara un lavoro attento era possibile solo in ambienti puliti, ordinati e allegri. Le piante entrarono cos\u00ec in tutti gli uffici a cominciare dal suo, in una campagna di sensibilizzazione dell'ambiente. Ogni due settimane si trascorreva una mattinata a riordinare gli uffici, in particolare l'archivio. A ogni ministero venne assegnato un campo da coltivare. Sankara riteneva importante che in un paese composto per il 98% da contadini e agricoltori, i rappresentanti dovessero provare per primi cosa significasse il lavoro nei campi, in modo da essere pi\u00f9 vicini al popolo.\nLa \"radio entrate e parlate\".\nLo sforzo di far partecipare tutti i burkinab\u00e9 alla rivoluzione si concretizz\u00f2 permettendo loro di entrare la mattina nei locali della radio nazionale per parlare in diretta, criticare e proporre idee. Fu sviluppato un circuito di radio rurali che diffondevano programmi di alfabetizzazione e divulgazione agricola.\nLa lotta ai prestiti.\nSankara dava grande importanza alla cooperazione internazionale, ma riteneva fosse da riformare. Critic\u00f2 gli esperti di economia e i burocrati, unici veri ideatori nonch\u00e9 proponitori di strategie, che in cambio della consulenza agli stati si facevano pagare cifre d'oro. La rivoluzione rifiutava l'aiuto che serviva a far comprare i prodotti dei donatori e ad aprire conti in banca in occidente, arrivando pi\u00f9 volte a scontrarsi con potenze come gli Stati Uniti d'America.\nQuando l'ambasciatore statunitense \"sugger\u00ec\" a Sankara di non denunciare pi\u00f9 le aggressioni in Centroamerica per evitare di inimicarsi Washington, il presidente rispose con un secco no.\nSicurezza personale e attentati.\nIl capitano era consapevole di rischiare la vita ogni giorno a causa dei numerosi nemici che si era creato. Per questo motivo veniva protetto da strategie di copertura, come la segretezza dei suoi spostamenti o l'annuncio del luogo delle riunioni solo due ore prima. Teneva sempre con s\u00e9 tre pistole da usare in caso di pericolo e gli uomini della scorta cambiavano costantemente. I rischi erano concreti.\nIl 28 maggio 1984 viene sventato un colpo di Stato organizzato da sette cospiratori: il colonnello Didier Tiendrebeogo (ex sindaco di Ouagadougou), due luogotenenti, un uomo d'affari, un maggiore della gendarmeria, un sergente e un pilota. Saranno giustiziati l'11 giugno. La Corte marziale rivoluzionaria condanna ai servizi sociali altri cinque accusati, indicando 14 persone i cui nomi figurano nella lista di un prossimo eventuale governo. Sankara li convoca nel suo ufficio spiegando che ogni tentativo di rovesciare il governo sarebbe stato represso.\nI risultati ottenuti.\nIn quattro anni di governo di Thomas Sankara, nel Burkina Faso furono:\nQuasi tutte queste riforme, estremamente innovative per un paese africano degli anni ottanta, furono annullate dal regime di Blaise Compaor\u00e9.\nL'eredit\u00e0 e tentativo di censura di Compaor\u00e9.\nThomas Sankara \u00e8 oggi un eroe ed esempio per tutta l'Africa, considerato addirittura pi\u00f9 popolare di Nelson Mandela. Simbolo di intelligenza, lealt\u00e0, umilt\u00e0, grande onest\u00e0 e alta morale, la sua figura \u00e8 conosciuta in occidente attraverso numerosi giornalisti e autori. Fiorella Mannoia ha dedicato il brano \"Quando l'angelo vola\" (dall'album \"Sud\") a Thomas Sankara, promuovendo e raccontando la storia del rivoluzionario burkinab\u00e8 durante i tour e le comparse in televisione. Numerose commemorazioni in giro per il mondo hanno cercato di presentarlo al pubblico internazionale.\nBlaise Compaor\u00e9 ha provato in ogni modo a cancellare il ricordo di Thomas Sankara distruggendo la sua tomba, evitando di menzionarlo, cancellandolo dagli archivi storici e proclamando festa nazionale il 15 ottobre per distrarre la popolazione. Nel 2007 (a vent'anni dalla morte), Compaor\u00e9 distribu\u00ec soldi e premi per allontanare la gente dal cimitero di Dagnoen, luogo in cui riposano il capitano e gli altri dodici collaboratori uccisi durante il colpo di Stato. Ma fall\u00ec perch\u00e9 un'enorme folla si rec\u00f2 lo stesso alla tomba di Sankara a rendere omaggio. Il ricordo del giovane presidente rimane vivo nella nuova generazione con il racconto e la diffusa distribuzione di file multimediali contenenti i suoi celebri discorsi.\nLa personalit\u00e0.\nLo stile di vita.\nThomas Sankara era un uomo estremamente carismatico, come hanno raccontato molti suoi amici e collaboratori. Non aveva mai soldi con s\u00e9 e spesso doveva chiedere ai parenti di prestarglieli. Nel poco tempo libero amava andare in bicicletta tra le strade di Ouagadougou per osservare con i suoi occhi la povert\u00e0. Sankara sosteneva la collaborazione tra le persone, e detestava la competitivit\u00e0, che innalza uno per abbassare l'altro. Uomo sempre gioioso ma al tempo stesso tenacemente determinato nel conseguimento degli obiettivi, aveva una grande umilt\u00e0. La sua casa era ricolma di libri letti e riletti pi\u00f9 volte, e ne pagava regolarmente il mutuo. Detestava qualunque forma di ingiustizia sociale e si mosse sempre in questa direzione, esprimendo con estrema franchezza il proprio pensiero in ogni circostanza, senza mai perdere quel tocco di perspicace ironia che lo contraddistingueva e ne caratterizzava la genialit\u00e0.\nDurante la visita di Fran\u00e7ois Mitterrand in Burkina Faso, Sankara lo accus\u00f2 indirettamente ma pubblicamente di aver permesso a un criminale come Pieter Willem Botha di aggirarsi liberamente in Francia. Questo incrin\u00f2 definitivamente i rapporti, e Mitterrand accentu\u00f2 la sua gi\u00e0 evidente antipatia per il giovane presidente. Il discorso pronunciato all'Organizzazione dell'unit\u00e0 africana contro il debito sovrano fu un'altra grande prova di coerenza, ma contribu\u00ec ad attirargli ulteriori antipatie. Per tutte queste caratteristiche, Sankara ha sempre riscontrato il favore delle masse e il rispetto dei conoscenti. Nonostante ci\u00f2 era contro il culto della personalit\u00e0 e non desiderava, per esempio, essere oggetto di canzoni popolari, considerandosi un presidente \"di passaggio\", come si defin\u00ec lui stesso. I regali che riceveva come presidente del Burkina li distribuiva tra i suoi collaboratori ed era solito fare visite a sorpresa nelle istituzioni per monitorarne il corretto funzionamento.\nLe critiche e gli aspetti controversi.\nIl governo di Sankara \u00e8 stato criticato da Amnesty International e da altre organizzazioni umanitarie internazionali per violazioni dei diritti umani, comprese le esecuzioni e le detenzioni arbitrarie di oppositori politici da parte dei Comitati per la Difesa della Rivoluzione. L'organizzazione britannica Oxfam, dedita alla lotta contro la povert\u00e0, ha registrato l'arresto di leader sindacali nel 1987. Secondo Frank Cass lo sciopero degli insegnanti nello del 1984 ha comportato il licenziamento di 2.500 di essi; in seguito, organizzazioni non governative e sindacati furono vessati o posti sotto l'autorit\u00e0 dei Comitati per la Difesa della Rivoluzione che erano ramificati in ogni luogo di lavoro e fungevano da \"organi di controllo sociale e politico\"\nI tribunali rivoluzionari popolari, istituiti dal governo in tutto il paese, hanno sottoposto gli imputati a processi per corruzione, evasione fiscale o attivit\u00e0 \"controrivoluzionaria\". Le procedure in questi processi, in particolare le garanzie legali per gli imputati, non erano conformi agli standard internazionali. Secondo Christian Morrisson e Jean-Paul Azam, dell'Organizzazione per la cooperazione e lo sviluppo economico, il \u00abclima di urgenza e di azione drastica in cui molte punizioni sono state immediatamente applicate contro coloro che hanno avuto la sfortuna di essere giudicati colpevoli di un comportamento rivoluzionario, mostrava una certa somiglianza con ci\u00f2 che accadeva nei peggiori giorni della Rivoluzione Francese, durante il Regno del Terrore: sebbene poche persone fossero state uccise, la violenza era diffusa\u00bb. La Freedom House, , valut\u00f2 il Burkina Faso del periodo 1984-1987 come stato \"non libero\", assegnandogli punteggi lievemente peggiori rispetto a quelli degli anni precedenti e degli anni successivi."}
{"id": "123074", "revid": "174925", "url": "https://it.wikipedia.org/wiki?curid=123074", "title": "Jnana Yoga", "text": "Nella scuola di pensiero induista del Ved\u0101nta, il Jnana Yoga (dal sanscrito \"Jnana\" - conoscenza, e \"Yoga\" - unione) \u00e8 uno dei quattro sentieri di base per raggiungere la salvezza (insieme a Bhakti Yoga, Raja Yoga e Karma Yoga).\nJnana Yoga \u00e8 il \"sentiero della conoscenza\"; secondo questo Yoga, la liberazione (Moksha) e l'unione con Dio si possono acquisire per mezzo della \"conoscenza di Brahman\", riconoscendo il Brahman come il proprio S\u00e9. La liberazione dal Sa\u1e43s\u0101ra (ciclo delle nascite e delle morti) \u00e8 ottenuta grazie alla realizzazione dell'identit\u00e0 dell'anima individuale (\"jiva\") con l'Anima Suprema (\"Brahman\").\nLa causa di tutta la sofferenza e degli attaccamenti \u00e8 l'ignoranza metafisica (\"Avidya\"); essa agisce come un velo (Maya) o uno schermo, che impedisce al J\u012bva di percepire la sua natura reale e divina. Nella sua piccolezza ed ignoranza, il Jiva (l'anima individuale) stupidamente si convince di essere separato e diverso da Brahman. La conoscenza di Brahman (o \"Brahma Jnana\") rimuove questo velo permettendo al Jiva di ristabilirsi nella sua propria natura essenziale: Sat-Chit-Ananda (\"Esistenza, Conoscenza, Beatitudine\").\nIl praticante del Jnana Yoga (\"Jnana-Yogi\") prende coscienza che Brahman \u00e8 la Vita della sua vita, l'Anima della sua anima; egli sente e sa che Dio \u00e8 il suo proprio S\u00e9. Grazie alla meditazione costante, intensa ed integrata, egli comprende la sostanziale unit\u00e0 di Atman e Brahman, e si rende conto di \"essere uno\" con l'Assoluto attraverso la visione spirituale o intuizione profonda, e non soltanto con lo studio di libri, di teorie o di dogmi; infatti, Jnana non \u00e8 un sapere puramente intellettuale. Non si tratta unicamente di comprendere e accettare un concetto. Non \u00e8 una semplice asserzione intellettuale, \u00e8 la realizzazione diretta di una unione, l'unit\u00e0 con Dio, l'Essere Supremo. La sola convinzione intellettuale non pu\u00f2 portare all'autentica conoscenza di Brahman.\nIl Jnana Yoga insegna che esistono quattro metodi per conseguire la Liberazione:\nAl Jnana Yoga \u00e8 dedicato il quarto capitolo della Bhagavad Gita."}
{"id": "123079", "revid": "958185", "url": "https://it.wikipedia.org/wiki?curid=123079", "title": "Obelisco", "text": "L'obelisco \u00e8 un monumento celebrativo formato da un tronco di piramide alto e stretto, che culmina con una punta piramidale chiamata \"pyramidion\". Gli obelischi antichi venivano ricavati da un unico blocco di pietra (un monolito).\nGli obelischi sono monumenti in gran parte di origine egizia.\nIl nome deriva dal greco 'obelos', ovvero spiedo e 'obelisco' \u00e8 un diminutivo che vuol dire 'spiedino'.\nObelischi egizi.\nGli obelischi erano parte importante dell'architettura degli antichi Egizi, che li disponevano a coppie all'ingresso dei templi. Si \u00e8 a conoscenza di ventisette antichi obelischi egizi sopravvissuti ed eretti. In una cava nei pressi di Assuan \u00e8 presente un grande obelisco incompiuto, lungo 42 metri e disteso su un fianco, la cui estrazione non \u00e8 stata completata a causa di fenditure comparse nella roccia.\nGli esemplari dell'Antico Regno erano fatti di mattoni come quello di Setibtawy ad Abu Gurab mentre quelli del Nuovo Regno erano monoliti in granito. Il pi\u00f9 antico obelisco di cui si ha notizia fu eretto a Eliopoli durante il regno di Teti (2345-2333 a.C.). \u00c8 rimasta la parte superiore di un obelisco in quarzite la cui altezza originale era di circa tre metri.\nLa cuspide identificava il Benben ed era quasi sempre ricoperta di lamine d'oro, elettro o rame dorato affinch\u00e9 brillasse fulgida illuminata dai raggi solari.\nL'obelisco simboleggiava il Dio del sole Ra, e durante la breve riforma religiosa di Akhenaton si diceva fosse un raggio di sole pietrificato dell'aten, il disco solare. Si pensava inoltre che il dio esistesse all'interno della sua struttura.\nI romani erano infatuati degli obelischi, al punto che oggi gli obelischi che si trovano a Roma sono pi\u00f9 numerosi di quelli rimasti in Egitto. I romani inoltre scolpirono i loro obelischi in stile egizio, e se ne conoscono cinque situati a Roma.\nNon tutti gli obelischi egizi prelevati durante l'Impero Romano vennero collocati a Roma. Erode il Grande imit\u00f2 i suoi patroni romani e innalz\u00f2 un obelisco egizio in granito rosso nell'ippodromo della sua nuova grande citt\u00e0, Cesarea, nella Palestina settentrionale. Questo obelisco venne scoperto dagli archeologi e rieretto nel suo luogo d'origine.\nA Costantinopoli, nel 390, l'imperatore Teodosio I fece trasportare un obelisco, originariamente eretto da Thutmose III, per porlo nell'ippodromo di Costantinopoli, su una base appositamente costruita, dove resistette a crociati e turchi ottomani e dove si trova ancora oggi nella piazza dell'Ippodromo della moderna Istanbul.\nDiversi altri degli originali obelischi egizi sono stati trasportati e ri-eretti in tutto il mondo. Gli esempi pi\u00f9 noti al di fuori di quelli romani sono la coppia dei cosiddetti Aghi di Cleopatra a Londra e New York e l'Obelisco di Luxor in Place de la Concorde a Parigi.\nSono noti 29 antichi obelischi egizi, dei quali 15 si trovano in Italia:\nObelischi moderni.\nIn epoca moderna sono stati costruiti diversi monumenti a forma di obelisco."}
{"id": "123081", "revid": "276327", "url": "https://it.wikipedia.org/wiki?curid=123081", "title": "Aggettivi", "text": ""}
{"id": "123083", "revid": "37401", "url": "https://it.wikipedia.org/wiki?curid=123083", "title": "Avverbi", "text": ""}
{"id": "123087", "revid": "767487", "url": "https://it.wikipedia.org/wiki?curid=123087", "title": "Linea mortale", "text": "Linea mortale (\"Flatliners\") \u00e8 un film del 1990 diretto da Joel Schumacher, che narra le vicende di un gruppo di studenti di medicina che sperimentano su s\u00e9 stessi la morte indotta chimicamente con l'unico scopo di provare l'esistenza dell'aldil\u00e0.\nIl titolo originale del film deriva dal termine inglese \"flatline\" (\"linea piatta\"); questa \u00e8 la linea che viene visualizzata sulla strumentazione medica collegata ad un paziente quando il cuore di quest'ultimo si ferma.\n\"Linea mortale\" \u00e8 stato il primo film interpretato da Julia Roberts dopo il successo di \"Pretty Woman\", e proprio grazie alla partecipazione a questo film nacque la sua storia con il collega Kiefer Sutherland.\nTrama.\nNelson convince il suo gruppo di amici dell'universit\u00e0 ad aiutarlo in un controverso esperimento scientifico. L'idea \u00e8 semplice, provocare la morte tramite forti dosi di medicinali e resuscitare, grazie alla scienza, per poi raccontare agli altri la propria esperienza nell'aldil\u00e0. Ognuno nel gruppo partecipa per la voglia di sperimentare e poco per volta diventa una sorta di scommessa a chi rester\u00e0 morto pi\u00f9 a lungo. Ma dopo poco tempo il gruppo si trova a fare i conti con oscure presenze, a volte violente, come nel caso di Nelson, che sembrano volerli punire per degli eventi del loro passato.\nIncassi.\nIl film ha incassato in Nord America .\nRemake.\nNel settembre 2017 \u00e8 uscito nelle sale statunitensi il remake intitolato \"Flatliners - Linea mortale\", diretto da Niels Arden Oplev. Fanno parte del cast principale Ellen Page, Diego Luna, Nina Dobrev, James Norton e Kiersey Clemons."}
{"id": "123088", "revid": "729019", "url": "https://it.wikipedia.org/wiki?curid=123088", "title": "RuSHA", "text": "L'SS-Rasse und Siedlungshauptamt o \"RuSHA\", in italiano \"Ufficio Centrale per la Razza e le Colonie\", costituito alla fine del 1931 e guidato inizialmente dall'\"SS-Obergruppenf\u00fchrer\" Richard Walther Darr\u00e9, era l'ufficio delle SS incaricato di controllare la purezza ideologica e razziale di tutti i membri delle SS. Era l'autorit\u00e0 principale in materia di genealogia e rilasciava ai membri delle SS certificati di attestazione del lignaggio e permessi di matrimonio; era inoltre responsabile dell'esecuzione della politica di colonizzazione dei territori orientali conquistati. Esso fu uno dei primi 'Uffici Centrali' (\"Haupt\u00e4mter\") delle SS.\nAll'Ufficio spettavano anche le ispezioni razziali e la selezione razziale di cosiddetti \"Tedeschi di nazione (ma non di cittadinanza)\" (\"Volksdeutsche\") - e di persone appartenenti ad altri popoli - idonei alla germanizzazione.\nIl nome ne conteneva al contempo gli incarichi:\nCi\u00f2 si riferiva soprattutto ad appartenenti alle SS. Doveva essere salvaguardata la purezza razziale degli uomini delle SS (e delle loro mogli) e sorvegliata e governata la colonizzazione, da parte di uomini delle SS in congedo, ad Oriente.\nFunzioni.\nGli elementi che si prendevano in considerazione nel giudicare una domanda di matrimonio delle SS erano innanzitutto la purezza della razza e solamente in secondo luogo la compatibilit\u00e0 tra i due coniugi: cos\u00ec la richiesta di sposare una donna troppo anziana, o dalla corporatura nettamente pi\u00f9 grande o pi\u00f9 piccola del futuro marito, era destinata con ogni probabilit\u00e0 ad essere respinta. La futura sposa e la sua famiglia, dal conto loro, dovevano dimostrare la propria discendenza ariana; doveva inoltre dimostrar di essere priva di qualsiasi affezione mentale o fisica e sottoporsi ad un completo esame medico da parte dei medici delle SS. Soltanto dopo che la coppia aveva superato queste prove il matrimonio poteva avere luogo.\nRedazione del \"Sippenbuch\".\nUn'altra delle sue funzioni era la redazione del \"Sippenbuch\" (\"libro di famiglia\") dei membri delle SS, e la compilazione di un registro di tutti gli uomini delle SS adatti e disposti a divenire coloni nei futuri territori occupati. Il RuSHA era anche responsabile dell'assistenza alle SS e alla polizia, in particolare dell'assistenza agli orfani e alle vedove di guerra, e della cura delle famiglie e delle altre persone tutelate da uomini delle SS in servizio nella \"Wehrmacht\" e nelle \"Waffen-SS\" in tutti i casi di disagio, di privazioni e di difficolt\u00e0 personali.\nDarr\u00e9 fu a capo del RuSHA fino al febbraio del 1938, quando ebbe dei contrasti con Himmler e lasci\u00f2 la carica; gli successero nell'incarico l'\"SS-Obergruppenf\u00fchrer\" G\u00fcnther Pancke, e nel luglio 1940 l'\"SS-Obergruppenf\u00fchrer\" Otto Hofmann. L'ultimo capo fu l'\"SS-Obergruppenf\u00fchrer\" Richard Hildebrandt.\nComandanti.\nI direttori dell'Ufficio (\"Amtsleiter\") furono:"}
{"id": "123094", "revid": "141", "url": "https://it.wikipedia.org/wiki?curid=123094", "title": "Processo di Markov", "text": ""}
{"id": "123095", "revid": "729019", "url": "https://it.wikipedia.org/wiki?curid=123095", "title": "Ordnungspolizei", "text": "L'Ordnungspolizei o Orpo (polizia d'ordine; talvolta tradotto in italiano anche come \"polizia d'ordinanza\"), soprannominata Gr\u00fcne Polizei (\"polizia verde\") dal colore delle uniformi, era l'unica forza di polizia della Germania nazista, appartenente alle Schutzstaffel, comprendeva tutti i corpi di pubblica sicurezza della precedente Repubblica di Weimar, la polizia statale,la polizia comunale i vigili del fuoco.\nFin dalla sua nascita nel 1936, la Orpo fu comandata da Kurt Daluege, la cui autorevole posizione lo port\u00f2 a raggiungere il grado di \"SS-Oberst-Gruppenf\u00fchrer\" (solamente altri tre uomini delle SS raggiunsero tale nomina). Nel 1943 il comando venne assunto dall\"'SS-Obergruppenf\u00fchrer\" Alfred W\u00fcnnenberg, gi\u00e0 comandante della \"SS-Polizei Division\".\nAlla fine della guerra la Orpo si era ampliata fino ad includere un gran numero di formazioni di polizia distinte, ciascuna con una propria finalit\u00e0. Essa assieme alla Sipo secondo i progetti di Himmler, divenuto poi RSHA, sarebbe stata completamente assorbita in un futuro allora previsto nel 1955 nel Schutzstaatkorps, il corpo di Polizia che avrebbe definitivamente fuso la polizia con le SS.\nFormazioni.\nSchutzpolizei.\nLa \"Schutzpolizei\" (Polizia di protezione) rappresentava il corpo di pubblica sicurezza del Terzo Reich che nel 1943 annoverava 200.000 uomini. Questo ramo era a suo volta suddiviso nella \"Schutzpolizei des Reiches\" (Polizia statale), con giurisdizione su tutta la Germania e nella \"Schutzpolizei der Gemeinden\" (Polizia comunale), che operava soltanto nella propria citt\u00e0 di competenza.\nGendarmerie.\nLa \"Gendarmerie\" (Gendarmeria, assimilabile ai Carabinieri italiani), comandata dall\"'SS-Gruppenf\u00fchrer\" August Meyszner, copriva i distretti territoriali e le piccole comunit\u00e0 di meno di 2.000 abitanti. I compiti riguardavano la lotta alla caccia di frodo, investigando sulla macellazione di animali per il mercato nero e su attivit\u00e0 di questo genere. Nel gennaio del 1942 venne istituito da Himmler un ramo separato della \"Gendarmerie\" noto come \"Landwacht\" (Guardia rurale), per controllare prigionieri di guerra impiegati nei lavori agricoli.\nVerwaltungspolizei.\nComandata dall\"'SS-Obergruppenf\u00fchrer\" August Frank, era il ramo amministrativo dell'Orpo, le cui unit\u00e0 erano associate ad ogni sede di polizia; i suoi numerosi compiti comprendevano la compilazione di registri, l'applicazione dei regolamenti di statuto riguardanti i teatri, le fabbriche e i negozi, la registrazione di stranieri, l'emissioni delle licenze per le armi, i permessi di viaggio.\nVerkehrspolizei.\nLa \"Polizia addetta al traffico\" regolava il traffico, pattugliava le strade principali, aveva inoltre il compito di prevenire gli incidenti, di ricostruirne e registrarne le cause, di scortare i carichi straordinari, le ambulanze e gli altri veicoli di emergenza. In particolare la Verkehrspolizei sovrintendeva alla circolazione nelle autostrade ed interveniva negli incidenti stradali di particolare rilevanza. D'altro canto invece, la \"Gendarmeria del traffico\" cio\u00e8 la Verkehrsgendarmerie, operava nello stesso ambito ma sulle strade locali.\nWasserschutzpolizei.\nLa \"Polizia delle vie d'acqua\" aveva la responsabilit\u00e0 di controllare e pattugliare tutti i fiumi e i canali navigabili dell'entroterra, di regolare il traffico sulle vie d'acqua, di prevenire il contrabbando, di far rispettare le misure di protezione e di sicurezza e di ispezionare il trasporto fluviale.\nBahnschutzpolizei.\nLa \"Polizia ferroviaria\" era incaricata di proteggere la rete ferroviaria, di prevenire lo spionaggio e il sabotaggio e di mantenere l'ordine e il rispetto della legge sui treni e nelle stazioni.\nPostschutz.\nIl \"Servizio di protezione postale\" aveva la responsabilit\u00e0 della sicurezza di tutti gli uffici e degli altri impianti postali, nonch\u00e9 quella dei servizi telefonici e telegrafici della Germania.\nFeuerschutzpolizei.\nLa \"Polizia antincendio\" creata nel 1938 con l'incorporazione di tutte le compagnie provinciali di vigilanza antincendio. Durante le incursioni aeree in guerra, i servizi antincendio comprendevano pi\u00f9 di 1.700.000 tra uomini e donne, tutto sotto il comando dell\"'SS-Gruppenf\u00fchrer\" Johannes Meyer.\nLuftschutzpolizei.\nCreata nel maggio del 1942 con l'incorporazione del \"Sicherheits und Hilfsdienst\" o SHD (\"Servizio di sicurezza e di assistenza\"), era una sorta di sistema di protezione civile, che prestava il pronto soccorso alle vittime di incursioni aeree intrappolate o ferite.\nTechnische Nothilfe.\nO \"TeNo\", era un corpo tecnico di emergenza fondato in origine, nel 1919, come organizzazione per impedire gli scioperi, e in seguito impiegato come riserva tecnica in caso di disastri naturali. Nel 1937 venne incorporato nella Orpo e assunse l'incarico di occuparsi delle interruzioni dei servizi e delle erogazioni pubbliche del gas, dell'acqua e dell'elettricit\u00e0, in particolare dopo le incursioni aeree.\nSS-Funkschutz.\nIstituita nel 1941, la \"Guardia delle stazioni radio\", avevo lo scopo di proteggere le stazioni radio, data la loro vulnerabilit\u00e0 al sabotaggio in tempo di guerra. Venne inoltre impegnata per compiere incursioni nelle stazioni radio illegali e di indagare sull'ascolto illegale di stazioni straniere.\nWerkschutzpolizei.\nLa \"Polizia delle fabbriche\" era stanziata presso i pi\u00f9 importanti impianti industriali per svolgere le mansioni di guardie e di sentinelle nelle fabbriche.\nLa \"Ordnungspolizei\" durante il conflitto.\nGli uomini arruolati nell'ORPO erano esentati dalla coscrizione obbligatoria nelle altre forze armate del Reich. Inoltre, le unit\u00e0 erano stanziate vicino a casa e questi due fattori erano un vantaggio evidente rispetto all'arruolamento nell'esercito e ai combattimenti al fronte.\nDurante il conflitto gli effettivi dell'ORPO arrivarono a superare i 224.000 uomini, che comprendevano le varie specialit\u00e0 di polizia, le unit\u00e0 di polizia militare, la 4\u00aa divisione delle \"Waffen-SS\" e 101 battaglioni di polizia di circa 500 uomini ciascuno.\nI battaglioni di polizia vennero impiegati per la sicurezza delle retrovie del fronte e come forza di occupazione nei territori occupati, nonch\u00e9 sporadicamente anche nei combattimenti al fronte.\nGli Schutzpolizei costituituirono la scorta di molti convogli di deportati verso i campi di concentramento nazisti e nei villaggi dove operararono gli Einsatzgruppen. \u00c8 documentato che alcuni battaglioni di polizia militare furono protagonisti attivi di massacri di civili, in particolare nei territori occupati ad est.\nGli ordini che riguardavano le operazioni dei battaglioni di polizia congiuntamente alla Sicherheitspolizei e altri reparti delle SS arrivavano dal SS- und Polizeif\u00fchrer.\nI gradi.\nConsiderata l'origine e la militarizzazione della polizia tedesca, l'ORPO venne gerarchizzata in gradi che spesso erano uguali a quelli dell'Esercito:\nCuriosit\u00e0.\nDa notare che, dall'inizio della guerra, gli ufficiali generali avevano contemporaneamente anche i corrispondenti gradi delle \"SS\".\nCollegamenti esterni.\n Polizeri Ranks by Axis History"}
{"id": "123097", "revid": "287204", "url": "https://it.wikipedia.org/wiki?curid=123097", "title": "Sierodiagnosi di Wright", "text": "La sierodiagnosi di Wright, detta anche sieroagglutinazione di Wright, \u00e8 un'indagine immunologica che ricerca gli anticorpi per la brucella nel siero del paziente. \u00c8 in grado di rilevare anticorpi IgM, IgG e IgA. Si esegue nel caso in cui l'emocoltura fallisca.\nPer essere significativa deve risultare positiva a titolo elevato, in genere oltre 1:100 o 1:200.\nNelle forme acute risulta positiva circa nel 90% dei casi, mantenendosi positiva anche molti mesi dopo la guarigione. In casi particolari, come nelle forme croniche o di vecchia data, la sierodiagnosi di Wright pu\u00f2 risultare negativa o a basso titolo, perci\u00f2 \u00e8 utile ricercare anche gli anticorpi \"incompleti\" (effettuando il test di Coombs), che aumentano la sensibilit\u00e0 dell'esame."}
{"id": "123108", "revid": "227211", "url": "https://it.wikipedia.org/wiki?curid=123108", "title": "Evento (teoria della probabilit\u00e0)", "text": "Nella teoria della probabilit\u00e0, un evento \u00e8 un insieme di risultati (un sottoinsieme dello spazio campionario) al quale viene assegnata una certa probabilit\u00e0 che accadano. In prima approssimazione, qualsiasi sottoinsieme dello spazio campionario \u00e8 un evento (per esempio tutti gli elementi dell'insieme delle parti di uno spazio campionario di cardinalit\u00e0 finita sono eventi), ma quando si definisce uno spazio di probabilit\u00e0 \u00e8 spesso opportuno o necessario limitarsi ad una famiglia di sottoinsiemi dello spazio campionario tale da costituire una \u03c3-algebra.\nDescrizione.\nUn'altra definizione, meno formale ma pi\u00f9 intuitiva, indica come evento \"una qualsiasi affermazione a cui, a seguito di un esperimento o di un'osservazione, si possa assegnare univocamente un grado di verit\u00e0 ben definito.\" Tale definizione \u00e8 ovviamente compatibile con la precedente nel senso che una volta assegnata una \u03c3-algebra potenzialmente ogni evento pu\u00f2 essere descritto con una frase (banalmente, formula_1 equivale a \"Accade A o B\"), mentre data una frase si pu\u00f2 costruire una opportuna sigma algebra che contenga un suo evento equivalente, scomponendo la frase nei suoi enunciati costitutivi: da \"Oggi star\u00f2 male e piover\u00e0\" si considerano i nuclei \"star\u00f2 male\" e \"piover\u00e0\" e si genera la classe {\u2205, \"star\u00f2 male\", \"piover\u00e0\", \"star\u00f2 male e piover\u00e0\" \"star\u00f2 male o piover\u00e0\"}.\nEvento elementare.\nUn evento elementare formula_2 \u00e8 uno dei possibili esiti di un esperimento.\nEventi incompatibili, necessari e partizioni.\nDue eventi (due proposizioni) si dicono \"mutuamente esclusivi\" o \"incompatibili\" se non possono essere contemporaneamente veri, cio\u00e8 se formula_3. Una collezione di eventi \"E1\", ..., \"En\" si dice mutuamente esclusiva se tutte le possibili coppie di eventi sono tra loro incompatibili, cio\u00e8 per ogni \"i\", \"j\", formula_4.\nDue eventi si dicono \"necessari\" o \"esaustivi\" se almeno uno dei due deve essere vero, cio\u00e8 formula_5 (dove \u03a9 \u00e8 l'evento certo). Similmente si d\u00e0 la definizione per una collezione di eventi.\nUna partizione dello spazio campionario \u00e8 formata da eventi incompatibili e necessari.\nUn semplice esempio.\nSe noi riuniamo un mazzo di 52 carte da gioco e due jolly, ed estraiamo una singola carta\ndal mazzo, allora lo spazio campionario \u00e8 un insieme di 54 elementi, poich\u00e9 ogni carta individualmente \u00e8 un possibile risultato. Un evento, invece, \u00e8 qualsiasi sottoinsieme dello spazio campionario, incluso qualsiasi insieme a singolo elemento (un evento elementare, di cui ce ne sono 54, rappresentante le 54 possibili carte che si possono estrarre dal mazzo), l'insieme vuoto (che \u00e8 definito avere probabilit\u00e0 zero) e l'intero insieme di 54 carte, lo spazio campionario stesso (che \u00e8 definito avere probabilit\u00e0 uno). Altri eventi sono sottoinsiemi propri dello spazio campionario che contiene elementi multipli. Quindi, per esempio, eventi potenziali includono:\nDato che tutti gli eventi sono insiemi, di solito sono rappresentati graficamente usando i diagrammi di Eulero-Venn. I diagrammi di Venn sono particolarmente utili per rappresentare gli eventi perch\u00e9 la probabilit\u00e0 di un evento pu\u00f2 essere rappresentata dal rapporto dell'area dell'evento e l'area dello spazio campionario. (Per essere pi\u00f9 precisi, ognuno degli assiomi della probabilit\u00e0, e la definizione di probabilit\u00e0 condizionata possono essere rappresentati in questo modo)."}
{"id": "123113", "revid": "1442080", "url": "https://it.wikipedia.org/wiki?curid=123113", "title": "Nomenclatura delle unit\u00e0 territoriali statistiche", "text": "La nomenclatura delle unit\u00e0 territoriali statistiche, in acronimo NUTS (dal francese: \"Nomenclature des unit\u00e9s territoriales statistiques\") identifica la ripartizione del territorio dell'Unione europea a fini statistici. Ideata dall'Eurostat nel 1988 tenendo come riferimento di base l'unit\u00e0 amministrativa locale, da allora \u00e8 la principale regola per la redistribuzione territoriale dei fondi strutturali della UE, fornendo uno schema unico di ripartizione geografica, a prescindere dalle dimensioni territoriali delle unit\u00e0 amministrative.\nAi sensi del Regolamento n. 1059/2003, articolo 3, comma 2, \u00abPer stabilire in quale livello NUTS debba essere classificata una determinata classe di unit\u00e0 amministrative di uno Stato membro, si considera la dimensione media della classe di unit\u00e0 amministrative dal punto di vista della popolazione facendo riferimento alla tabella seguente\u00bb:\nLivelli.\nLa nomenclatura ha vari livelli e la versione in vigore dal 1\u00ba gennaio 2015 al 31 dicembre 2016 suddivide gli Stati dell'Unione europea in:\nPer fare un esempio: la condizione di ammissibilit\u00e0 di un territorio all\"Obiettivo 1\" dei fondi strutturali per il periodo 2000/2006 (definito in Agenda 2000) \u00e8 principalmente applicata al livello NUTS 2, mentre quella di un territorio all\"'Obiettivo 2\", principalmente al livello NUTS 3.\nNei vari Stati.\nDi seguito la divisione nei singoli Stati per il triennio 2015-2018:\nUAL - Unit\u00e0 amministrative locali.\nLe UAL costituiscono l'elemento base dei livelli NUTS delle varie regioni europee, e sono divise in due livelli. L'Italia ha recepito solo la classificazione di secondo livello.\nConsiderando i frequenti cambiamenti nelle suddivisioni statali, L'Eurostat monitora il numero delle UAL annualmente."}
{"id": "123115", "revid": "1942768", "url": "https://it.wikipedia.org/wiki?curid=123115", "title": "Vernaccia di San Gimignano", "text": "La Vernaccia di San Gimignano \u00e8 un vino bianco, prodotto in una ristretta zona della Toscana tra Siena, Pisa e Firenze coincidente con il territorio comunale di San Gimignano, conosciuto ed apprezzato in tutto il mondo.\n\u00c8 controllato e garantito dal marchio di Denominazione di Origine Controllata e Garantita (DOCG) ed \u00e8 stato il primo vino italiano a ricevere il marchio di Denominazione di Origine Controllata (DOC) nel 1966 e nel 1993 ha avuto la DOCG.\nStoria.\nL'origine del nome Vernaccia \u00e8 piuttosto incerto, probabilmente prende il nome dal latino \"vernaculum\" (=del posto), altre ipotesi, come quella del poeta seicentesco Marchio Lucidi, farebbero discendere il nome da Verno, gelido. Secondo il Vocabolario Treccani deriva invece dal toponimo Vernazza, borgo delle Cinque Terre, ove veniva prodotto un vino dallo stesso nome sin dal Medioevo.\nQuesto vino affonda le sue radici in tempi molto lontani, come dimostrano vari documenti storici, opere letterarie e atti ufficiali.\nL'inizio della sua produzione viene collocato intorno al 1200 per mano di un certo Vieri de' Bardi e dei suoi figli. Il primo documento ufficiale risale invece al 1276, e si tratta degli \"Ordinamenti della Gabella\" del Comune di San Gimignano, che dimostrano come il commercio di questo vino fosse gi\u00e0 fiorente e redditizio: si obbligava infatti al pagamento di una tassa di tre soldi per ogni soma di Vernaccia esportata fuori dal comune. Risulta evidente come alla fine del XIII secolo la Vernaccia fosse gi\u00e0 un vino di pregio, presente sulle migliori tavole dei nobili dell'epoca.\nLo stesso Dante Alighieri nella sua Divina commedia aggirandosi tra i golosi del Purgatorio, incontra Papa Martino IV reo di essere stato vinto troppo spesso dalla voglia di Vernaccia\n\"\"Questi e, mostr\u00f2 col dito, \u00e8 Bonagiunta. Bonagiunta da Lucca: e quella faccia di I\u00e0 da lui pi\u00f9 che l'altra trapunta ebbe la Santa Chiesa e le sue braccia: dal Torso fu, e purga per digiuno l'anguille di Bolsena e la Vernaccia\" (Purg. XXIV,19-24)\nUn giudizio lucido arriva ai nostri giorni tramite \"Della natura dei vini e dei Viaggi di Paolo III\", in cui si legge che il bottigliere personale del Papa, nella lettera d'ordine di 80 fiaschi al Comune di San Gimignano, si rammaricava della sua insufficiente produzione:\n\"... \u00e8 una perfetta bevanda da Signori et \u00e8 gran peccato che questo luogo non ne faccia assai...\"\"\n(da \"Della natura dei vini e dei Viaggi di PAOLO III, descritti da Sante Lancerio, suo bottigliere\").\nNel 1468 la Vernaccia va ad allietare gli invitati al banchetto di nozze dei Medici-Rucellai, poi i pasti di Lorenzo il Magnifico documentati dalle continue richieste scritte che faceva al Comune di San Gimignano.\nZona di produzione.\nLa zona di produzione di questo pregiato vino \u00e8 molto ristretta, caratteristica della sua esclusivit\u00e0, e coincidente con il territorio del Comune di San Gimignano (SI)\nCaratteristiche di restrizione.\nNon \u00e8 consentito l'impiego dei vitigni: Traminer, M\u00fcller-Thurgau, Moscato Bianco, Malvasia di Candia, Malvasia Istriana, Incrocio Bruni 54. I vitigni Sauvignon e Riesling possono concorrere nella misura massima (da soli o congiuntamente) del 10%.\nAbbinamenti gastronomici.\nPrimi piatti di salse bianche, fritture varie, piatti di pesce, uova e carne bianche. Ottimo anche come aperitivo o da accompagno agli antipasti:\nAntipasti:\nProduzione.\n\"Provincia, stagione, volume in ettolitri\""}
{"id": "123116", "revid": "114390056", "url": "https://it.wikipedia.org/wiki?curid=123116", "title": "T magico", "text": "In telecomunicazioni il T magico \u00e8 un particolare tipo di accoppiatore per guide d'onda a microonde.\nIl nome deriva dalla forma, che ricorda quella della lettera T e dal fatto che semplicemente per questa sua forma \u00e8 in grado di elaborare i segnali in diversi modi a seconda di come entri il segnale.\nDescrizione.\n\u00c8 una giunzione ibrida, utilizzata principalmente ad uso radaristico, ed in particolar modo nei radar ad inseguimento. \u00c8 un caso particolare di T ibrido, dal quale si differenzia per il fatto di essere adattata a tutte le bocche.\nTra le sue funzioni si ha la divisione del segnale, la ripartizione in funzione della direzione di propagazione e somma/sottrazione di segnali.\nA seconda di come sono destinate le bocche si hanno le seguenti propriet\u00e0, valide solamente in condizioni ideali:\nLa matrice di diffusione del T magico, con la numerazione di figura, \u00e8 la seguente:"}
{"id": "123120", "revid": "1748167", "url": "https://it.wikipedia.org/wiki?curid=123120", "title": "Stazione meteorologica", "text": "In meteorologia la stazione meteorologica \u00e8 un insieme di strumenti di misura che permettono di controllare/monitorare le condizioni fisiche dell'atmosfera in un dato luogo, per un tempo indefinito, relativamente ai suoi parametri fondamentali, a fini meteorologici e climatici. Pu\u00f2 essere allestita in ogni punto della superficie terrestre che sia pianura, collina, montagna o in mare aperto. I parametri atmosferici in quota lontano dalla superficie terrestre sono invece rilevati tramite palloni sonda, aerei e satelliti meteorologici.\nDescrizione.\nUna stazione meteorologica \u00e8 composta principalmente dal:\nAltre stazioni meteo posseggono ulteriormente anche diversi sensori, tra cui:\nMentre nelle vecchie stazioni meteorologiche i parametri meteo-climatici erano semplicemente rilevati dagli strumenti e letti periodicamente dagli operatori addetti, nelle moderne stazioni meteorologiche tutti i parametri vengono registrati automaticamente in memoria, i dati vengono periodicamente scaricati dall'operatore e graficati nel tempo tramite opportuni software oppure la stazione \u00e8 direttamente connessa in Rete e i dati costantemente inviati ad un server e da questo ad un elaboratore finale che li grafica a favore dell'utente finale.\nStazioni meteorologiche famose sono quelle del Capanna Regina Margherita sulla Punta Gnifetti del Monte Rosa a 4554 m s.l.m, la pi\u00f9 alta d'Europa, quella del \"Colle Sud\" dell'Everest a quasi 8.000 m di quota s.l.m., la pi\u00f9 alta al mondo e quelle di Vostock, Amundsen-Scott e Dome Fuji in Antartide, le pi\u00f9 fredde al mondo con il record di -89.2\u00b0 di Vostok. In Italia le stazioni meteo ufficiali, sparse un po' su tutto il territorio, sono gestite dal \"Servizio meteorologico dell'Aeronautica Militare\", sebbene esistano innumerevoli stazioni a fini di studio da parte di istituti di ricerca e stazioni amatoriali di associazioni meteorologiche e privati presenti un po' in tutti i comuni.\nClassificazione.\nStazioni presidiate e stazioni automatiche.\nLe stazioni meteorologiche presidiate prevedono l'impiego di personale per poter completare le informazioni da integrare ai dati rilevati: il personale generalmente effettua osservazioni su visibilit\u00e0, tipo di copertura nuvolosa e variazione del tempo rispetto alla rilevazione precedente.\nLe stazioni meteorologiche automatiche o caricate dall'uomo, le pi\u00f9 moderne delle quali dotate di sistema DCP (\"Data Collection Platform\") rilevano automaticamente tutti i dati e i parametri meteorologici e, grazie ad un sistema trasmittente, inviano i messaggi SYNOP alla rete GTS dell'Organizzazione meteorologica mondiale e al Meteosat che poi li reindirizza ai centri deputati alla loro ricezione.\nIl 1\u00ba settembre del 1936 \u00e8 stata convenzionalmente stabilita la classificazione delle stazioni meteorologiche in base alla loro operativit\u00e0, venendo suddivise in stazioni di prima, di seconda e di terza classe.\nStazioni meteorologiche di prima classe.\nLe stazioni meteorologiche di prima classe sono le stazioni che effettuano osservazioni sinottiche orarie o triorarie 24 ore su 24; tra esse possono essere inclusi anche i principali osservatori meteorologici che effettuano 6 osservazioni sinottiche triorarie tra le ore 3 e le ore 18 GMT. Le osservazioni sinottiche vengono poi codificate nei messaggi SYNOP.\nStazioni meteorologiche di seconda classe.\nLe stazioni meteorologiche di seconda classe sono le stazioni complementari e ausiliarie che effettuano 6 osservazioni sinottiche triorarie tra le ore 3 e le ore 18 GMT oppure 5 osservazioni sinottiche triorarie tra le ore 6 e le ore 18 GMT. Le osservazioni sinottiche effettuate vengono poi codificate nei messaggi SYNOP.\nStazioni meteorologiche di terza classe.\nLe stazioni meteorologiche di terza classe sono le stazioni ausiliarie che effettuano 5 o meno osservazioni sinottiche al giorno e le stazioni sussidiarie che effettuano soltanto osservazioni aeronautiche. Le osservazioni sinottiche vengono poi codificate nei messaggi SYNOP, mentre le osservazioni aeronautiche vengono codificate nei messaggi METAR.\nStazione a norma OMM.\nPer permettere che una stazione meteo rilevi dati definiti \"corretti\", ovvero statisticamente coerenti, omogenei e consistenti con quelli delle altre stazioni meteorologiche per consentirne l'eventuale uso ai fini di indagini climatiche, occorre seguire precise norme di posizionamento della stessa, alcune delle quali convenzionali:\nIn linea teorica non esiste un modello di stazione meteorologica perfetto per la rilevazione dei dati meteo esente cio\u00e8 da errori o incertezze nella misurazione; esiste per\u00f2 un modello preso a riferimento in quanto considerato \"optimum\" nel senso che minimizza gli inevitabili errori di misurazione: tale modello di riferimento \u00e8 rappresentato dalla capannina meteorologica regolata a sua volta dalle norme di posizionamento di cui sopra. Sotto questo punto di vista l'uso di uno schermo per la radiazione solare diretta tenta di riprodurre l'effetto dello schermo della medesima radiazione da parte delle pareti in legno bianche della capannina meteorologica.\nCodici di identificazione.\nIn base alle direttive dell'Organizzazione meteorologica mondiale, ogni stazione meteorologica ufficiale si \u00e8 vista assegnare un codice WMO (\"World Meteorological Organization\") di identificativo numerico.\nInoltre, ogni stazione \u00e8 identificabile anche attraverso il codice ICAO (\"International Civil Aviation Organization\"), assegnato alle medesime dal suddetto ente, secondo parametri variabili da paese a paese. In Italia, il codice ICAO prevede l'identificazione delle stazioni meteo ufficiali attraverso una sigla di 4 lettere maiuscole, dove le prime due (\"LI\") risultano essere comuni a tutte le stazioni meteorologiche situate nel territorio italiano.\nUtilizzo dei dati.\nMeteorologia.\nI dati delle varie stazioni meteorologiche sparse sul globo (terraferma, oceano, navi, boe, aerei), oltre a descrivere lo stato attuale atmosferico di una localit\u00e0, vengono utilizzati a fini meteorologici, assieme ai dati provenienti dai satelliti meteorologici e dai radiosondaggi, per l'inizializzazione dei modelli meteorologici ed ottenere cos\u00ec le previsioni meteorologiche, tramite il ricorso ai supercalcolatori.\nClimatologia.\nIn ambito climatico i dati sono invece utilizzati per la caratterizzazione statistica del clima su un dato territorio attraverso l'analisi delle serie storiche e pi\u00f9 in particolare quindi per lo studio, in fase di \"detection\", di eventuali mutamenti climatici a scala regionale, continentale, emisferica o globale.\nL'Organizzazione meteorologica mondiale ha stabilito di calcolare, per ogni stazione meteorologica ufficiale, i valori medi climatologici relativi alle precipitazioni e alle temperature massime e minime in base ai dati medi ricavabili dalle osservazioni effettuate nel trentennio di riferimento climatico 1961-1990. Tale parametro costituisce, pertanto il riferimento medio a cui vengono comparati i dati delle temperature rilevati quotidianamente e i bilanci mensili ed annuali, sia a livello termico che pluviometrico.\nConsiderando l'andamento della temperatura media globale della Terra, risulta pur vero che, all'interno del trentennio climatico di riferimento, il ventennio 1961-1980 si \u00e8 caratterizzato per valori medi inferiori, sia in confronto ai decenni precedenti che a quello susseguente e all'attuale: ci\u00f2 sta aprendo una discussione tra gli studiosi del settore, circa una possibile modifica ed estensione del periodo temporale di riferimento medio climatico.\n i dati sul recente riscaldamento globale sarebbero corrotti da bias dovuto alla non completa e omogenea distribuzione delle stazioni meteorologiche sul globo nonch\u00e9 alla modifica dell'ambiente circostante (da rurale ad urbano) in cui queste stazioni si trovano subendo cos\u00ec il cosiddetto effetto isola di calore e per questo andrebbero corretti.\nAgrometeorologia.\nLe stazioni meteorologiche hanno un largo utilizzo in agricoltura (agrometeorologia). In generale esse vengono utilizzate per monitorare quei parametri ambientali che hanno un effetto diretto sulla crescita e lo sviluppo delle piante ed anche dei suoi frutti. Il primo parametro di interesse \u00e8 la temperatura dell\u2019aria: \u00e8 noto infatti come le piante hanno un proprio intervallo ottimale di temperatura all\u2019interno del quale la crescita e la maturazione dei frutti avviene in modo ideale. Altro parametro importante \u00e8 la intensit\u00e0 e la distribuzione delle piogge: quest\u2019informazione consente di stabilire i periodi dell\u2019anno in cui grazie alla maggior concentrazione di eventi piovosi, la umidit\u00e0 del suolo \u00e8 maggiore e questo consente di meglio pianificare i periodi migliori in cui far crescere le piante e far maturare i frutti. Attraverso l\u2019utilizzo delle moderne stazioni meteorologiche, e soprattutto grazie ai sensori di umidit\u00e0 del suolo, \u00e8 possibile monitorare \u201cin continuo\u201d la umidit\u00e0 del suolo al fine di automatizzare gli interventi irrigui. \nQuesta tecnologia appare essere molto utile soprattutto perch\u00e9 tutto ci\u00f2 consente di perseguire il risparmio idrico. Altro parametro importante ai fini agricoli da monitorare attraverso le stazioni meteorologiche \u00e8 la radiazione solare: questa viene misurata attraverso degli appositi sensori. Una parte di questa (PAR, radiazione foto sinteticamente attiva) \u00e8 quella che attiva la clorofilla delle piante per il corretto svolgimento della fotosintesi clorofilliana. Alto capitolo importante nell\u2019utilizzo delle moderne stazioni meteorologiche in ambito agricolo \u00e8 il controllo delle malattie. Cos\u00ec come le piante, anche gli insetti e funghi (che hanno un impatto negativo sulle produzioni agricole) posseggono degli optimum di crescita.\nUn esempio \u00e8 rappresentato dalla cos\u00ec detta \u201cregola dei tre dieci\u201d. I 3 dieci rappresentano le 3 condizioni che determinano l\u2019inizio dello sviluppo della Plasmopara viticola: questa \u00e8 una tipica malattia della vite il cui ciclo \u00e8 fortemente condizionato dalle condizioni climatiche, ed \u00e8 oggi una delle pi\u00f9 diffuse e pericolose malattie della vite in molte regioni europee ed italiane (peronospora della vita). Due delle 3 condizioni sono 2 parametri climatici: temperatura dell\u2019aria e piovosit\u00e0. Appare quindi evidente che un costante monitoraggio di questi due parametri e la sua corretta elaborazione (attraverso di appositi software) consente di preventivare eventuali interventi che prevedono l'uso di prodotti fitosanitari. Per diverse malattie delle piante (indotte da funghi e insetti di vario genere), le case costruttrici di stazioni meteorologiche mettono oggi a disposizione diversi software che consentono di aiutare gli operatori nel controllo delle malattie (Sistema di supporto alle decisioni)."}
{"id": "123122", "revid": "1442080", "url": "https://it.wikipedia.org/wiki?curid=123122", "title": "Capi di governo della Spagna", "text": "I capi di governo della Spagna si sono succeduti a partire dal 1833, assumendo il titolo di:\nHanno inoltre assunto le funzioni di capo del governo i titolari degli incarichi di:\nTalvolta, le funzioni di capo di Stato e quelle di capo del governo furono esercitate da un medesimo titolare, segnatamente:\nIn origine, le funzioni di governo rappresentavano una prerogativa esclusiva della monarchia. L'erosione del potere regio avvenne gradualmente: a partire dal XV secolo, sotto i Trast\u00e1mara e gli Asburgo, emersero i \"secretarios\" e i \"validos\" (favoriti), titolari di alcuni compiti di governo; nel 1714, durante il regno di Filippo V, fu istituita la carica di \u00absegretario di Stato\u00bb, titolare delle specifiche funzioni delegategli dal re; nel 1833, alla fine del regno di Ferdinando VII di Spagna, fu introdotta la figura del capo del governo."}
{"id": "123125", "revid": "486946", "url": "https://it.wikipedia.org/wiki?curid=123125", "title": "Federico III d'Aragona", "text": ""}
{"id": "123129", "revid": "2225", "url": "https://it.wikipedia.org/wiki?curid=123129", "title": "Io me e Irene", "text": ""}
{"id": "123130", "revid": "125483953", "url": "https://it.wikipedia.org/wiki?curid=123130", "title": "Commodore 65", "text": "Il Commodore 65 (conosciuto anche come C64DX, da non confondere con l'unit\u00e0 portatile Commodore SX-64) \u00e8 un prototipo di computer creato da Fred Bowen e altri progettisti alla Commodore Business Machines (CBM) tra il 1990 e il 1991.\nEra una versione migliorata del Commodore 64, compatibile con il suo predecessore ma con nuove funzionalit\u00e0 simili a quelle dell'Amiga.\nStoria.\nDopo un periodo iniziale di studio negli anni '80, il progetto venne cancellato dal CEO Irving Gould nel 1985, dopo l'acquisizione da parte di Commodore International di Amiga avvenuta verso la fine del 1984.\nQuando la Commodore fall\u00ec nel 1994, un certo numero di prototipi fu venduto sul mercato aperto. Si stima che il numero di unit\u00e0 presenti sul mercato si aggirino tra 50 e 2000 e il costo si aggirava sui 1000 dollari. Nel settembre del 2017 un esemplare \u00e8 stato venduto su eBay per oltre 15.000\u20ac, due mesi dopo, un'altra asta di eBay \u00e8 arrivata a raggiungere la cifra di 81.450 \u20ac."}
{"id": "123133", "revid": "2225", "url": "https://it.wikipedia.org/wiki?curid=123133", "title": "Io me &amp; Irene", "text": ""}
{"id": "123134", "revid": "2225", "url": "https://it.wikipedia.org/wiki?curid=123134", "title": "Io, me e Irene", "text": ""}
{"id": "123135", "revid": "1718925", "url": "https://it.wikipedia.org/wiki?curid=123135", "title": "Brix", "text": "Il Brix \u00e8 una misura delle sostanze allo stato solido dissolte in un liquido. Il nome deriva da Adolf Ferdinand Wenceslaus Brix. Un grado Brix (simbolo \u00b0Bx) corrisponde a 1 parte di sostanza solida (peso secco) in 99 parti di soluzione. Per esempio una soluzione a 25\u00b0Bx contiene 25 grammi di sostanze solide in 75 grammi di liquido totale. Questo pu\u00f2 significare, per esempio, 25 grammi di zucchero e 75 grammi di acqua.\nUtilizzi del Brix.\nQuesta unit\u00e0 di misura \u00e8 molto importante nell'industria alimentare dove di solito si applica alla quantit\u00e0 di zuccheri presenti in frutta e verdura, nel vino e nelle bibite, nei prodotti intermedi della preparazione dello zucchero da tavola.\nIl Brix \u00e8 usato inoltre per calcolare la gradazione alcolica di bevande fermentate come il vino e la birra, misurando la differenza di densit\u00e0 del liquido prima e dopo la fermentazione alcolica. Tuttavia, dato che la densit\u00e0 rilevata dai Brix non dipende solo dagli zuccheri presenti nel mosto che vengono successivamente fermentati ma anche dall'alcool, quest'ultimo pu\u00f2 falsare la lettura del grado saccarometrico e non \u00e8 quindi corretto basarsi sulla lettura del rifrattometro dopo la fermentazione. Esiste per\u00f2 una formula che permette la correzione esatta della lettura della presenza di zuccheri post-fermentazione nella bevanda:\nDove formula_2 \u00e8 la lettura del rifrattometro dopo la fermentazione, mentre formula_3 e formula_4 sono rispettivamente la densit\u00e0 finale \"(final gravity)\" e iniziale \"(original gravity)\" espresse in Brix.\nDeterminazione del Brix.\nIl Brix viene comunemente misurato attraverso un rifrattometro: in questo senso \u00e8 corretto parlare di sostanza secca rifrattometrica (in inglese \"refractometric dried substance\", abbreviato: \"RDS\") e si usa perci\u00f2 il simbolo \"\u00b0Bx RDS\".\nLa seguente tabella mette in relazione i gradi Brix di una soluzione acquosa di saccarosio ed il relativo valore dell'indice di rifrazione n.\nBrix di bevande comuni.\nNei succhi di frutta 1\u00b0Bx \u00e8 corrispondente all'1-2% in peso di zucchero e questo corrisponde a un grado di dolcificazione ritenuto generalmente gradevole."}
{"id": "123136", "revid": "765341", "url": "https://it.wikipedia.org/wiki?curid=123136", "title": "Cancellieri federali dell'Austria", "text": "Questo \u00e8 un elenco dei cancellieri austriaci dal 1918, ad oggi.\nIn tedesco \u00e8 chiamato \"Bundeskanzler\".\nCisleitania (1867-1918).\nMinistri-Presidenti:\nAnschluss (1938-1945).\nAdolf Hitler (in qualit\u00e0 di F\u00fchrer del III Reich che ha annesso l'Austria)"}
{"id": "123137", "revid": "6923", "url": "https://it.wikipedia.org/wiki?curid=123137", "title": "Super Mario 64", "text": " \u00e8 un videogioco platform del 1996, sviluppato da Nintendo EAD e pubblicato da Nintendo in esclusiva per Nintendo 64.\nSi tratta dell'ottavo capitolo della serie principale di \"Mario\", nonch\u00e9 il primo gioco tridimensionale della saga (l'unico uscito durante il XX secolo).\nInsieme a \"Pilotwings 64\" \u00e8 stato uno dei giochi di lancio della console Nintendo 64. \u00c8 stato pubblicato in Giappone il 23 giugno 1996 e il 26 settembre seguente in Nord America. In Europa e Australia \u00e8 uscito il 1\u00ba marzo 1997.\n\"Super Mario 64\" \u00e8 considerato da fans e critici uno dei migliori videogiochi di tutti i tempi.\nTrama.\nDopo gli eventi di Super Mario World, Mario riceve una lettera dalla Principessa Peach che lo invita nel suo castello a mangiare una torta che ha preparato per lui. Quando arriva al castello, Mario scopre che il suo acerrimo nemico Bowser, re dei Koopa, si \u00e8 impossessato del castello ed ha imprigionato la principessa e i suoi servitori. Poi ha usato parte del potere delle Stelle per trasformare alcuni dei quadri del castello in portali per accedere agli svariati mondi che compongono il Regno dei Funghi in cui le sue truppe sono a difesa delle Stelle. Mario deve recuperare almeno 70 (su 120) Stelle per sconfiggere Bowser e salvare la principessa con i suoi servitori. Alla fine Mario riesce nell'impresa (facendo fuggire Bowser a colpi di bombe spinose) e ripristina il potere delle Stelle, la principessa lo premia con un bacio sul naso e gli d\u00e0 la torta che aveva promesso.\nModalit\u00e0 di gioco.\nObiettivo.\nLo scopo principale \u00e8 recuperare minimo 70 stelle e salvare la principessa Peach da Bowser, che l'ha imprigionata nel castello. Tuttavia, anche dopo aver raggiunto questo obiettivo, il gioco non si concluder\u00e0, perch\u00e9 verr\u00e0 data a Mario la possibilit\u00e0 di catturare le restanti stelle disseminate nei vari mondi: dopo averle ottenute tutte, si aprir\u00e0 un cannone in giardino tramite il quale Mario potr\u00e0 salire sul tetto della reggia, incontrare Yoshi, ricevere la quantit\u00e0 di vite necessaria per arrivare a 100.\nControlli.\nMario ha a disposizione una quantit\u00e0 enorme di movimenti da effettuare. Pu\u00f2 saltare sui muri, strisciare, nuotare, arrampicarsi, saltare e colpire un avversario in molti modi usando combinazioni diverse di joystick e pulsanti. In aggiunta al normale salto sono presenti il salto doppio, il salto triplo, il salto in lungo, la capriola all'indietro e la capriola laterale.\nCi sono anche delle mosse speciali come il salto a parete (cio\u00e8 il saltare da un muro per raggiungere aree pi\u00f9 elevate). Inoltre Mario pu\u00f2 colpire i nemici con pugni e calci, prendere e trasportare alcuni oggetti, nuotare sott'acqua. La vita di Mario diminuisce lentamente mentre \u00e8 sott'acqua, perci\u00f2 deve trovare monete o bolle d'aria per ricaricarla, o ritornare in superficie per non annegare. Quando Mario torna in superficie la sua salute si ristabilisce completamente.\nSviluppo.\nLo sviluppo di \"Super Mario 64\" dur\u00f2 meno di due anni ma il produttore Shigeru Miyamoto concep\u00ec un \"Mario\" 3D almeno cinque anni prima mentre stava lavorando al videogioco \"Star Fox\". Miyamoto svilupp\u00f2 la maggior parte delle idee durante l'era SNES e pens\u00f2 di creare un videogioco di Mario 3D per SNES (facendo uso del chip Super FX) chiamato Super Mario FX, ma decise poi di svilupparlo per Nintendo 64 a causa delle limitazioni tecniche dello SNES.\nLo sviluppo del gioco inizi\u00f2 con la creazione dei personaggi e della visuale di gioco. Shigeru Miyamoto e gli altri designer erano inizialmente incerti su quale direzione avrebbe preso il gioco e passarono dei mesi a selezionare una visuale e un layout appropriato. Inizialmente i programmatori volevano creare un gioco di tipo isometrico in cui il giocatore veniva costretto a seguire un determinato percorso ma poi si decise di dar pi\u00f9 libert\u00e0 di movimento al giocatore e l'idea venne accantonata. Comunque anche se nella maggioranza dei livelli del gioco il giocatore si pu\u00f2 muovere liberamente, in alcune parti, specialmente nei tre livelli di Bowser, \u00e8 costretto a seguire un determinato percorso e quindi questi livelli sono di tipo isometrico. Uno dei programmatori del gioco, Giles Goddard, spieg\u00f2 che i livelli di Bowser erano lineari e isometrici per costringere il giocatore a andare nella tana di Bowser invece di incoraggiare l'esplorazione. I programmatori del gioco diedero alta priorit\u00e0 ai movimenti di Mario e prima di creare i livelli testavano e raffinavano le animazioni di Mario. Il primo scenario usato nei test per provare i controlli coinvolgeva Mario e il coniglio dorato, MIPS.\nShigeru Miyamoto voleva includere nel gioco pi\u00f9 dettagli possibile. Molti erano ispirati alla vita reale; per esempio un personaggio fu ispirato alla moglie dell'assistant director Takashi Tezuka che \"\u00e8 molto tranquilla normalmente ma un giorno si arrabbi\u00f2 tantissimo per il fatto che [Tezuka] passava molto tempo al lavoro. Nel gioco c'\u00e8 ora un personaggio (Big Puk) che diventa pi\u00f9 piccolo (o semitrasparente) quando Mario lo guarda ma quando Mario si volta diventa pi\u00f9 grosso e minaccioso.\" \"Super Mario 64\" \u00e8 anche caratterizzato dal fatto che contiene pi\u00f9 enigmi dei precedenti videogiochi della serie. Fu sviluppato contemporaneamente a \"\" ma poich\u00e9 \"Zelda\" usc\u00ec anni dopo, alcuni enigmi di Super Mario 64 furono presi da quel gioco.\nIn un video di Satoru Iwata, il presidente Nintendo, Shigeru Miyamoto, ha dichiarato che in \"Super Mario 64\" doveva esserci la modalit\u00e0 cooperativa: in split screen i giocatori si potevano muovere liberamente e anche incontrarsi. Sarebbe dovuta apparire in \"Super Mario 64 2\", che non fu mai creato, potendo utilizzare Luigi. Qualcosa ne \u00e8 rimasto nei codici: se collegato, il secondo joystick pu\u00f2 controllare la visuale nella scena finale con Peach e durante i titoli di coda.\nLe prime informazioni sul nuovo \"Mario\" 3D trapelarono nel novembre 1995, e una versione giocabile di \"Super Mario 64\" fu presentata alcuni giorni dopo al Nintendo SpaceWorld. I controlli erano a quel punto stati migliorati e il gioco era finito al 50%, anche se bisognava creare ancora molti livelli. Erano stati progettati almeno 32 livelli che divennero per\u00f2 nella versione finale del gioco solo 15 (o 25 se si considerano anche i 10 mini-livelli extra del gioco).\nAudio.\nLa musica fu composta da K\u014dji Kond\u014d. \"Super Mario 64\" fu uno dei primi giochi della serie in cui Mario veniva doppiato da Charles Martinet. Peach fu doppiata da Leslie Swan e Bowser da Isaac Marshall.\nI personaggi parlano di pi\u00f9 nella versione americana che in quella giapponese e alcune volte nelle due versioni vengono dette cose differenti (la versione europea segue quella americana). Per esempio nella versione giapponese, a differenza di quella americana, Mario non saluta il giocatore con un \"Hello!\" nella schermata iniziale del gioco e non parla nel sonno; la Principessa Peach nella versione giapponese non parla affatto. Inoltre le monete rosse e i Categnacci hanno un suono differente nella versione nipponica, il Categnaccio sembra pi\u00f9 simile a un vero cane. Alcuni di questi cambiamenti sonori nella versione americana erano dovuti all'edizione giapponese del Shindou Rumble Pak.\nIn \"Super Mario 64 DS\" tutte le voci furono unificate nelle varie versioni. Per esempio Mario in entrambe le versioni non parla nel sonno, come nella versione giapponese originale; Peach parla in inglese, come nella versione americana originale; Mario quando lancia Bowser a lunga distanza non dice \"So long, King Bowser\" ma in \"Bye-bye!\" Inoltre se si chiude il DS senza spegnerlo si sente Mario che dice \"Bye-bye!\".\nRecensioni.\n\"Super Mario 64\" \u00e8 indicato da molti recensori come uno dei migliori giochi di tutti i tempi; difatti, si \u00e8 piazzato primo sia nella classifica dei migliori giochi realizzata da \"Next Generation Magazine\" che in quella realizzata da \"Super PLAY\". Si \u00e8 piazzato inoltre al quinto e al primo posto nelle due classifiche pubblicate nei numeri 200 e 100 rispettivamente di \"Nintendo Power\", al 5\u00ba posto nella classifica realizzata da IGN, 5\u00ba in quella realizzata da \"Electronic Gaming Monthly\" e 12\u00ba in quella di \"GameInformer\".. Gli utenti del sito GameFAQs scelsero \"Super Mario 64\" come il 13\u00ba miglior gioco di sempre. EGM assegn\u00f2 a \"Super Mario 64\" un Gold award nella sua recensione iniziale e il gioco fu il primo di soli cinque giochi a essere valutato 10/10 dalla rivista \"Edge\". Secondo GameSpot \"Super Mario 64\" \u00e8 stato uno dei 15 videogiochi pi\u00f9 influenti di tutti i tempi. Il gioco ottenne la valutazione di 39/40 da Famitsu.\nImpatto ed eredit\u00e0.\nMalgrado numerosi tentativi solo parzialmente riusciti di trasportare il genere platform alla terza dimensione (\"Alpha Waves\", \"Jumping Flash!\"), \"Super Mario 64\" pu\u00f2 davvero considerarsi il primo, vero, platform a tre dimensioni della storia. Forte di uno scrolling che segue il giocatore in ogni direzione e di una libert\u00e0 di movimento pressoch\u00e9 assoluta, il gioco rappresent\u00f2 una rivoluzione non solo nell'ambito dei platform game, ma per quasi tutti i generi videoludici, che seguirono la strada intrapresa da Nintendo. I titoli precedenti a \"Super Mario 64\", sebbene avessero mostrato le potenzialit\u00e0 offerte dalle tre dimensioni, erano ancorati ai concept della bidimensionalit\u00e0, e presentavano modelli poligonali, ma erano di fatto esperienze ludiche 2D.\nIl joystick del Nintendo 64 permetteva ai giocatori di muovere i personaggi con una precisione maggiore dei D-pad digitali di altre console. Il gioco era noto per il suo senso di libert\u00e0 e non linearit\u00e0. Questo inizialmente non piacque a alcuni giocatori come Michael Grayford di Liquid Entertainment:\nL'idea di creare dei luoghi all'inizio del gioco in cui il giocatore poteva imparare i controlli prima di entrare in un livello venne in seguito utilizzata in molti platform 3D. Anche l'idea delle varie missioni da compiere in un livello venne in seguito riutilizzata da molti game designer. Per esempio, Martin Hollis, produttore di \"GoldenEye 007\", ha affermato che si \u00e8 ispirato a \"Super Mario 64\" per l'idea di inserire nel gioco una grande variet\u00e0 di missioni.\nRemake.\nUn remake per Nintendo DS fu fatto nel 2005. Esso ha una trama leggermente diversa: \u00e8 uguale a quella del precedente fino al punto in cui Peach invita Mario nel suo castello per mangiare una torta (anche se in questa versione invita anche Luigi e Wario), tuttavia anch'essi vengono catturati. Pertanto, all'inizio si avr\u00e0 a disposizione solo Yoshi, ma sar\u00e0 comunque possibile sbloccare anche gli altri personaggi:\nConversioni e seguiti.\nNel 2007 \u00e8 uscita una versione di \"Super Mario 64\" identica all'originale per Wii Virtual Console scaricabile al prezzo di 1.000 Punti Wii.\nEsiste una versione di Super Mario 64 chiamata \"Super Mario 64 Disk Version\" mai uscita sul mercato per il Nintendo 64DD, che differenzia dall'originale per una schermata del titolo differente e il sonoro di qualit\u00e0 migliore.\nUn sequel del gioco, Super Mario 64 2, sarebbe dovuto uscire per Nintendo 64DD ma fu annullato a causa dell'insuccesso di quella periferica. \"Super Mario Sunshine\" \u00e8 invece il sequel uscito nel 2002 per GameCube.\nPer il trentacinquesimo anniversario della serie \u00e8 stato rilasciato insieme a \"Super Mario Sunshine\" e \"Super Mario Galaxy\" nella raccolta \"Super Mario 3D All-Stars\" per Nintendo Switch il 18 settembre 2020.\nLuigi.\nA causa del successo di \"Super Mario 64\" subito dopo l'uscita del gioco si diffusero numerosi rumor su glitch e segreti. Il pi\u00f9 noto di questi rumor \u00e8 quello che sostiene che il fratello di Mario, Luigi, sarebbe un personaggio sbloccabile. Questo rumor fu alimentato da una scritta che si pu\u00f2 leggere nella fontana del cortile del castello, che sembra riportare il testo \"L is real 2401\". Questa scritta caus\u00f2 un dilagare di speculazioni da parte dei fan sull'ipotesi che Luigi (\"L\") fosse presente nel gioco. IGN ricevette cos\u00ec tante domande e presunti metodi per sbloccare Luigi che lo staff offr\u00ec un premio di $100 a chi avesse provato che Luigi fosse presente nel gioco. Il numero di falsi codici mandati a IGN croll\u00f2 quando si cap\u00ec che era solo una bufala.\nNintendo ha sempre negato la giocabilit\u00e0 di Luigi e non ha mai spiegato il significato di \"L is real 2401\". Nel numero di aprile del 1998 di \"Nintendo Power\" nella sezione \"April News Briefs\" c'era scritto che si sarebbe parlato della misteriosa frase a pagina 128, ma la rivista era di sole 106 pagine, e la rivelazione era solo un pesce d'aprile. Nella stessa sezione c'era un articolo intitolato \"Luigi 64\" che commentava con umorismo il rumor. La stessa texture \u00e8 presente su un cartello in un dungeon di \"\", la Dodongo's Cavern.\nLuigi appare, per\u00f2, come personaggio giocabile nel remake per Nintendo DS, \"Super Mario 64 DS.\"\nNel luglio del 2020, curiosamente proprio 24 anni e 01 mese dopo il rilascio originale del titolo, alcuni fan riuscirono ad ottenere i codici originali del gioco, contenenti vari file, tra i quali vennero scoperti dei file riguardanti Luigi, confermando l'iniziale presenza del personaggio del gioco e riuscendo addirittura a ricostruire il suo modello."}
{"id": "123149", "revid": "113769177", "url": "https://it.wikipedia.org/wiki?curid=123149", "title": "Leonardo Vinci", "text": "Biografia.\nStudi\u00f2 con Gaetano Greco presso il Conservatorio dei Poveri di Ges\u00f9 Cristo, dove era entrato il 14 novembre del 1708. Nel 1719 fu nominato maestro di cappella presso Paolo di Sangro, principe di Sansevero, ed ebbe modo di dar lezioni al nipote di costui, Raimondo. In questo periodo compose le sue prime opere, in napoletano, che ottennero un buon risultato: \"Lo cecato fauzo\", rappresentata a Napoli presso il Teatro dei Fiorentini, e \"Le ddoje lettere\". Il buon avvio fece s\u00ec che Vinci divenisse uno dei compositori pi\u00f9 richiesti presso lo stesso teatro, per cui scrisse almeno otto commedie segnando anche l'affermazione, insieme a Leonardo Leo, di questo genere musicale nel panorama napoletano. Un notevole successo lo ottenne con l'opera \"Li zite \u2018n galera\" scritta nel 1722 e rappresentata presso il teatro di San Bartolomeo. Successivamente compose altre opere rappresentate presso il Teatro nuovo (\"La mogliera fedele\", ultima sua commedia, e \"La festa di Bacco\") e inizi\u00f2 a dedicarsi al genere serio con \"Publio Cornelio Scipione\".\nA seguito della notoriet\u00e0 ottenuta, venne invitato a Roma nel 1724 dove fece rappresentare il \"Farnace\", composta sopra il libretto d'Antonio Maria Lucchini. In quest'opera, rappresentata con straordinario successo al Teatro Alibert, cantarono Domenico Gizzi, Virtuoso della Real Cappella di Napoli nel ruolo di Farnace e Carlo Broschi, detto Farinelli. Nello stesso anno scrisse due opere per la citt\u00e0 di Napoli e nel 1725 ne compose una per quella di Venezia: l\u2019\"Ifigenia in Tauride\". Nel 1725, fino alla sua morte, venne assunto presso la cappella reale di Napoli come provicemaestro. Nel Carnevale del 1726 present\u00f2 a Roma, al Teatro delle Dame (ex Teatro Alibert) uno dei suoi capolavori, la \"Didone Abbandonata\" su libretto di Metastasio, in cui cantarono Domenico Gizzi, Farfallino e Antonio Barbieri. Nel 1728 si aggreg\u00f2 alla confraternita del SS. Rosario presso la chiesa di Santa Caterina a Formiello a Napoli e nello stesso anno, dopo la morte di Gaetano Greco, ottenne anche il posto di maestro di cappella presso il Conservatorio dei Poveri di Ges\u00f9 Cristo ove ebbe tra i suoi allievi Pergolesi. Quest'occupazione, tuttavia, dur\u00f2 poco in quanto nell'ottobre dello stesso anno venne sostituito da Francesco Durante.\nFu uno dei maggiori rappresentanti del teatro operistico del suo tempo, mise in musica sei libretti di Metastasio: \"Didone abbandonata\", \"Siroe re di Persia\", \"Catone in Utica\", \"La Semiramide riconosciuta\", \"Alessandro nell'Indie\" e \"Artaserse\".\nLa sua ultima opera, \"Artaserse\" appunto, venne rappresentata nel 1730 a Roma. Nello stesso anno Vinci mor\u00ec in circostanze non chiare. Pare che fosse un amante del bel vivere, secondo le testimonianze del Metastasio e del Frugoni, e, secondo una leggenda, sarebbe deceduto a seguito d'un avvelenamento. Fu sepolto nella chiesa di Santa Caterina a Formiello, grazie all'interessamento della sorella del cardinal Ruffo che provvide a sostenere le spese, dato che il musicista era morto povero.\nProduzione e stile.\nLa produzione di Leonardo Vinci comprende, oltre ad opere buffe e serie, anche oratori, musica sacra, pasticci e composizioni strumentali.\nUna delle caratteristiche della musica di Leonardo Vinci \u00e8 la spiccata melodiosit\u00e0, tratto per altro tipico della scuola napoletana. Nelle opere teatrali ci\u00f2 diventa particolarmente evidente, in quanto la riduzione del contrappunto all'essenziale consente alla linea vocale di risaltare."}
{"id": "123153", "revid": "120432027", "url": "https://it.wikipedia.org/wiki?curid=123153", "title": "Giro d'Italia 2001", "text": "Il Giro d'Italia 2001, ottantaquattresima edizione della \"Corsa Rosa\", si svolse in 21 tappe precedute da un cronoprologo iniziale dal 19 maggio al 10 giugno 2001, per un percorso totale di 3\u00a0364,1 km. Fu vinto dall'italiano Gilberto Simoni.\nFu trasmesso in tv su Rai Tre e in radio su Rai Radio 1. Questa edizione vede l'esordio come telecronista di Auro Bulbarelli, che nelle due precedenti edizioni si occup\u00f2 dei collegamenti da una delle due moto-cronaca.\nResoconto degli eventi.\nVentidue tappe ed un solo giorno di riposo per l'edizione numero 84 del Giro. Dopo il prologo iniziale di Pescara, vinto da Rik Verbrugghe alla media record di 58,874 km/h, e le prime tre tappe adatte ai velocisti, i primi attacchi arrivarono nella tappa del Santuario di Montevergine di Mercogliano: vinse Danilo Di Luca, la maglia rosa and\u00f2 a Dario Frigo mentre alcuni dei favoriti, tra cui Garzelli e Gotti, persero secondi preziosi; il tedesco Jan Ullrich lasci\u00f2 addirittura 8'35\" per strada. Frigo rimase al comando della generale per altri otto giorni, ma nel tappone dolomitico del 1\u00ba giugno dovette cedere il simbolo del primato: sulla Marmolada crollarono Garzelli e Pantani, sul Pordoi se ne and\u00f2 Simoni, che poi lasci\u00f2 la vittoria al compagno di fuga Julio Alberto P\u00e9rez Cuapio, andando a vestire di rosa. Frigo prov\u00f2 a riprendersi la maglia nella cronometro di Sal\u00f2, vinta guadagnando per\u00f2 soli 29\" su Simoni, che da quel momento in poi punt\u00f2 a controllare la corsa. \nIl 1 Giugno la Guardia di Finanza di Padova scopre nel camper del suocero di Ivan Gotti a Molina di Fiemme(TN) una farmacia di medicinali proibiti, molti dei quali sprovvisti di etichetta.\nNella nottata tra il 6 e il 7 giugno, prima del via della diciottesima tappa, quella da Imperia al Santuario di Sant'Anna di Vinadio, militari della Guardia di Finanza di Padova e agenti del NAS dei Carabinieri di Firenze effettuarono lunghe perquisizioni anti-doping negli alberghi delle squadre. Nella stanza di Dario Frigo, in quel momento secondo in classifica generale a 15\" da Simoni, vennero rinvenute sostanze dopanti; il ciclista fu sospeso dalla sua squadra, la Fassa Bortolo, e successivamente squalificato. La frazione del 7 giugno alla fine non si disput\u00f2 a causa del rifiuto dei corridori di mettersi in sella dopo le perquisizioni: si ripart\u00ec da Alba, Simoni consolid\u00f2 il suo vantaggio vincendo in solitaria la tappa con arrivo ad Arona e concluse la corsa con un margine di 7'31\" sul primo inseguitore, lo spagnolo Abraham Olano.\nDettagli delle tappe.\n18\u00aa tappa.\nAnnullata"}
{"id": "123156", "revid": "1104133", "url": "https://it.wikipedia.org/wiki?curid=123156", "title": "Tubercolosi postprimaria", "text": "Lo stadio della riattivazione della Tbc (tubercolosi) viene detta Tubercolosi secondaria o postprimaria (in genere dell'adulto).\nL'infezione iniziale, primaria, di solito presa da bambini, lascia cicatrici nodulari negli apici di uno o di entrambi i polmoni, che sono le sedi pi\u00f9 comuni per una successiva riattivazione della malattia. Anche la gastrectomia parziale (per la mancanza della barriera acida dello stomaco) e la silicosi predispongono allo sviluppo della Tbc attiva.\nLa Tbc secondaria si riattiva tipicamente nelle cicatrici nodulari nell'area apicale di uno o di entrambi i polmoni. L'infezione in una di queste cicatrici o in un vecchio linfonodo calcifico si riattiva e immette sostanze caseose nel bronco lobare o segmentale, causando dapprima un focolaio simile ad una polmonite che persiste malgrado la terapia antibiotica ad ampio spettro. La caseosi \u00e8 un materiale biancastro simile per consistenza ad un formaggio (es. ricotta) che si forma nei focolai tubercolari ed \u00e8 tipico di questa malattia; \u00e8 dovuto alla distruzione del tessuto malato e alla reazione immunitaria dei nostri linfociti: \u00e8 pi\u00f9 abbondante nelle persone immunodeficienti, nei quali si pu\u00f2 arrivare alla cosiddetta tisi, cio\u00e8 la cavitazione di una zona del polmone: da queste caverne i germi possono diffondere nei bronchi ed essere espulsi con la tosse (Tbc bacillifera). Questa forma \u00e8 la sola contagiosa, tramite la tosse e le goccioline di saliva.\nNel paziente immunocompetente anche le grosse caverne possono cicatrizzare con la terapia appropriata, anche se la terapia deve essere intensiva e prolungata, almeno sei mesi. La malattia \u00e8 molto pi\u00f9 aggressiva nei soggetti immunocompromessi nei quali, se non viene trattata adeguatamente e aggressivamente, pu\u00f2 anche essere fatale in meno di due mesi dalla comparsa del primo sintomo.\nOltre che nel polmone, la Tbc pu\u00f2 riattivarsi, pi\u00f9 raramente, in molte altre sedi dell'organismo, principalmente apparato urinario e ossa - articolazioni."}
{"id": "123160", "revid": "599013", "url": "https://it.wikipedia.org/wiki?curid=123160", "title": "Nicky Hayden", "text": "Soprannominato \"Kentucky Kid\", correva solitamente con il numero 69 (fatta eccezione per il 2007 in cui scelse il numero 1). In carriera ha vinto tre gare in MotoGP ed una in Superbike.\nHayden \u00e8 morto il 22 maggio 2017, all'et\u00e0 di 35 anni, in seguito ad un incidente stradale mentre era in bicicletta, avvenuto il 17 maggio in Italia.\nBiografia.\nCarriera.\nCresciuto in una famiglia con la passione per le moto, Nicky vi si dedica fin da bambino, correndo inizialmente nei circuiti cross; il suo numero di gara abituale, il 69, \u00e8 preso in prestito dal padre. Nel 1998 passa alle derivate di serie, partecipando al campionato AMA Supersport e facendo inoltre la sua prima apparizione a livello internazionale nel campionato mondiale Supersport ottenendo una wildcard per la prova americana di Laguna Seca con una Suzuki GSX 600R del team Hypercycle Suzuki, ritirandosi in gara. Nel 1999 \u00e8 campione dell'AMA Supersport con 372 punti e 5 vittorie stagionali in gara.\nNel 2000, all'esordio nell'AMA Superbike, ottiene un secondo posto nella classifica finale a soli 5 punti dal pluricampione della categoria Mat Mladin.\nNel 2001 riesce a piazzarsi al terzo posto e nel 2002 vince il campionato diventando il pi\u00f9 giovane campione della storia del campionato AMA Superbike ottenendo 9 successi.\nSempre nel 2002 corre come wildcard con una Honda RC51 del team American Honda la prova statunitense del campionato mondiale Superbike sul circuito di Laguna Seca, ottiene piazzamenti a punti in entrambe le gare classificandosi 26\u00ba in campionato.\nEsordisce in MotoGP nel 2003 con la RC211V del team Repsol Honda, con compagno di squadra Valentino Rossi, ottenendo due terzi posti (Pacifico e Australia) e terminando la stagione al 5\u00ba posto con 130 punti.\nNel 2004, con Alex Barros come compagno di squadra, ottiene due terzi posti (Brasile e Germania) e l'8\u00ba posto finale con 117 punti. In questa stagione \u00e8 costretto a saltare il GP del Portogallo a causa di una frattura alla clavicola rimediata in un giro in supermoto.\nNel 2005, con Max Biaggi come compagno di squadra, ottiene la sua prima vittoria negli Stati Uniti a Laguna Seca, oltre a due secondi posti (Australia e Comunit\u00e0 Valenciana), tre terzi posti (Germania, Qatar e Turchia) e tre pole position (Stati Uniti, Germania e Australia); a fine stagione \u00e8 3\u00ba con 206 punti.\nNel 2006, grazie a nove podi nelle prime undici gare e due vittorie (Assen e Laguna Seca), vince il mondiale della MotoGP, mantenendo la leadership della classifica iridata per quasi tutta la durata del campionato, dal terzo GP fino al penultimo, per un totale di tredici gare. A sei gare dal termine ha 34 punti di vantaggio su Daniel Pedrosa e 51 su Valentino Rossi, mentre a due gare dal termine conserva 12 punti di vantaggio su Rossi. Al GP del Portogallo, penultimo gran premio della stagione, viene trascinato fuori pista dal suo compagno di squadra Pedrosa, cosicch\u00e9 Rossi con il secondo posto si porta in testa alla classifica iridata con 8 punti di vantaggio. Ma all'ultimo Gran Premio della stagione a Valencia, Rossi, partito male dalla pole position, scivola nel tentativo di rimontare e Hayden, giungendo al terzo posto, diventa campione del mondo, interrompendo l'imbattibilit\u00e0 dell'italiano che aveva vinto tutti e quattro i campionati fino ad allora disputati della classe MotoGP. Gli altri podi della stagione furono: secondo posto in Qatar, Cina e Catalogna, terzo posto in Spagna, Turchia, Italia e Germania; ottenne anche una pole position in Australia.\nNel 2007 i risultati di Hayden, che si avvale del diritto di correre con il numero 1 di campione del mondo in carica, non sono all'altezza dell'anno precedente. Conclude il campionato in ottava posizione con 127 punti, con tre terzi posti come migliori risultati in gara (Olanda, Germania e Repubblica Ceca), oltre ad una pole position in Portogallo.\nNel 2008, tornato a correre con il 69, colleziona due podi (secondo a Indianapolis e terzo in Australia), con un totale di 155 punti e sesto posto in classifica.\nNel 2009 passa al team Ducati, dove rimarr\u00e0 per cinque anni. In sella a una Desmosedici GP9, con compagno di squadra Casey Stoner, ottiene un terzo posto a Indianapolis e il 13\u00ba posto finale con 104 punti.\nDurante la stagione 2010, Hayden nel GP d'Aragona ottiene la terza posizione in gara, con la Ducati che riesce a portare tutte e due le moto sul podio. Termina la stagione al 7\u00ba posto con 163 punti.\nNel 2011 ritrova come compagno Valentino Rossi dopo averlo avuto alla Honda. Ottiene un terzo posto in Spagna e termina la stagione all'8\u00ba posto con 132 punti.\nNel 2012 \u00e8 costretto a saltare i Gran Premi di Indianapolis e Repubblica Ceca per la frattura di secondo e terzo metacarpo della mano destra rimediate nelle qualifiche del GP di Indianapolis.\nOttiene come miglior piazzamento un 4\u00ba posto in gara Malesia sotto la pioggia, mentre a Jerez riesce a partire dalla prima fila ottenendo un terzo tempo. Conclude la stagione al 9\u00ba posto con 122 punti.\nNel 2013 ha per compagno di squadra Andrea Dovizioso. Ottiene come miglior risultato un quinto posto in Francia e termina la stagione al 9\u00ba posto con 126 punti.\nNel 2014 passa al team Drive M7 Aspar, alla guida di una Honda RCV1000R con specifiche Open; il compagno di squadra \u00e8 Hiroshi Aoyama. In questa stagione \u00e8 costretto a saltare il Gran Premio d'Italia a causa di un problema al polso destro, per poi essere sottoposto a un intervento chirurgico che non gli permette di correre: a Indianapolis, in Repubblica Ceca, Gran Bretagna e nel Gran Premio di San Marino. Ottiene come miglior risultato un ottavo posto in Qatar e termina la stagione al 16\u00ba posto con 47 punti.\nNel 2015 rimane nello stesso team, con compagno di squadra Eugene Laverty. Chiude la sua ultima stagione nella categoria al ventesimo posto con 16 punti. Il 6 novembre 2015 Hayden viene inserito nella hall of fame del motomondiale.\nDopo tredici anni nel motomondiale, per il campionato del 2016 decide di passare al mondiale Superbike a bordo di una Honda CBR1000RR SP del team Honda World Superbike. Il 15 maggio 2016, in occasione di Gara 2 sul Circuito di Sepang ottiene la sua prima vittoria nel Mondiale Superbike. Sempre nel 2016 \u00e8 chiamato a sostituire l'infortunato Jack Miller per il Gran Premio di Aragona in MotoGP, in sella alla Honda RC213V del team Estrella Galicia 0,0 Marc VDS. In seguito alle fratture di clavicola e perone di Daniel Pedrosa, rimediate nelle prove libere del Gran Premio del Giappone a Motegi, Hayden viene chiamato a prendere il suo posto nel successivo appuntamento di Phillip Island. Il pilota del Kentucky riveste cos\u00ec, dopo otto anni, la tuta di pilota ufficiale HRC. Ottiene in tutto un punto. Nel mondiale Superbike chiude la stagione al quinto posto con 248 punti ottenuti.\nNel 2017 rimane nel campionato mondiale Superbike, con lo stesso team e la stessa moto della stagione precedente. Il compagno di squadra \u00e8 il tedesco Stefan Bradl.\nVita privata.\nAveva due fratelli, uno pi\u00f9 piccolo e uno pi\u00f9 grande, rispettivamente Roger Lee Hayden e Tommy Hayden, entrambi piloti professionisti; e due sorelle, una pi\u00f9 grande, Jenny, e una pi\u00f9 piccola, Kathleen.\nMorte.\nIl 17 maggio 2017 rimane coinvolto in un incidente stradale mentre conduce una bicicletta nel circondario riminese sulla strada provinciale Riccione-Tavoleto nei pressi della zona artigianale di Misano Adriatico. In base alle ricostruzioni Hayden non si sarebbe fermato ad uno stop e si sarebbe immesso sulla strada provinciale per attraversarla a 20\u00a0km/h, incurante dell'auto che lo ha travolto e che procedeva ad una velocit\u00e0 di 70\u00a0km/h su un tratto dove il limite \u00e8 fissato a 50\u00a0km/h. Secondo quanto asserito dal perito di parte dell'autista, anche se il guidatore avesse rispettato questo limite l'impatto non si sarebbe potuto evitare. \nGravemente ferito (vasto edema cerebrale diffuso e varie fratture multiple dorsali e ad una gamba), \u00e8 trasportato con massima urgenza e ricoverato in prognosi riservata prima all'ospedale di Rimini e poi trasferito all'Ospedale Maurizio Bufalini di Cesena, dove il pilota americano si spegne il 22 maggio, dopo cinque giorni trascorsi in coma, all'et\u00e0 di 35 anni. \nLe esequie sono state celebrate il 29 maggio nella cattedrale di Owensboro, citt\u00e0 natale del pilota, dal vescovo William Francis Medley. Il suo corpo \u00e8 stato sepolto all'interno della cattedrale stessa.\nIl 28 agosto 2018 il quotidiano \"Il Resto del Carlino\" riporta che la famiglia di Hayden ha chiesto un risarcimento di 6 milioni di euro all'investitore.\nIl 10 ottobre 2018 l'investitore viene condannato con sospensione della pena ad un anno di reclusione, al ritiro della patente e al pagamento delle spese processuali per il reato di omicidio stradale. L'avvocato difensore dell'imputato annuncia ricorso in appello contro una sentenza a suo avviso viziata dalla notoriet\u00e0 del pilota'."}
{"id": "123161", "revid": "125241406", "url": "https://it.wikipedia.org/wiki?curid=123161", "title": "Partenogenesi", "text": "La partenogenesi (dal greco \u03c0\u03b1\u03c1\u03b8\u03ad\u03bd\u03bf\u03c2, \u00abvergine\u00bb e \u03b3\u03ad\u03bd\u03b5\u03c3\u03b9\u03c2, \u00abnascita\u00bb, ovvero riproduzione virginale) \u00e8 un modo di riproduzione di alcune piante e animali in cui lo sviluppo dell'uovo avviene senza che questo sia stato fecondato. \u00c8 la modalit\u00e0 di riproduzione sessuata non anfigonica pi\u00f9 frequente in natura e pu\u00f2 essere considerata come una forma di riproduzione sessuata incompleta o \u201casessuata\u201d perch\u00e9, pur implicando la formazione di gameti, non richiede fecondazione. Pu\u00f2 avvenire a partire sia da processi meiotici che mitotici, sia in aploidia che diploidia.\nTale discendenza pu\u00f2 essere \"telitoca\" (discendenza composta di sole femmine), \"arrenotoca\" (discendenza composta di soli maschi) o \"deuterotoca\" (discendenza composta da entrambi i sessi).\nLa partenogenesi si \u00e8 evoluta in numerosi gruppi animali, a pi\u00f9 livelli di evoluzione e affinamento.\nPartenogenesi rudimentale.\nLa partenogenesi rudimentale avviene se in una specie che opera anfigonica, avviene un processo di auto-attivazione dell'uovo, senza che questo venga fecondato da uno spermatozoo, la segmentazione del genoma aploide porta alla degenerazione dell'embrione anormale.\nQuesto avvenimento, peraltro piuttosto diffuso in natura, sta alla base delle forme partenogeniche pi\u00f9 complesse, senza rappresentare, tuttavia, un residuo evolutivo \u201cimperfetto\u201d di tali modalit\u00e0.\nPartenogenesi accidentale.\nLa partenogenesi accidentale avviene se oltre all'auto attivazione dell'uovo, compare sempre accidentalmente una regolazione genetica per restituzione anafasica, che consiste nella mitosi dell'uovo non fecondato.\nTale avvenimento produce la ricostituzione di un genoma diploide, omozigote in tutti i loci, avente due assetti aploidi identici e per questo aspetto risulter\u00e0 assai pi\u00f9 debole dei conspecifici, date le combinazioni geniche letali o subletali per l'organismo dovute all'omozigosi troppo elevata.\nSe il caso vuole che lo zigote ottenuto per restituzione anafasica si sviluppi in un individuo embrione, assai raramente questo arriver\u00e0 alla maturit\u00e0 sessuale e alla riproduzione.\nLa partenogenesi accidentale, come la rudimentale, \u00e8 assai comune in natura ed i due processi spesso sono concomitanti.\nUno degli esempi pi\u00f9 noti fra i vertebrati \u00e8 rappresentato dalla partenogenesi accidentale arrenotoca del tacchino.\nPartenogenesi facoltativa.\nLa partenogenesi facoltativa avviene nei casi in cui la partenogenesi accidentale con restituzione anafasica diventa la regola in certe specie o popolazioni.\nIn talune specie, i gameti femminili possono svilupparsi con ottima resa sia partenogenicamente che anfigonicamente.\nIn queste specie la meiosi \u00e8 regolare, se si ha fecondazione e si sviluppano individui di entrambi i sessi per anfigonia, ma se manca la fecondazione si ha produzione verginale di sole femmine grazie al raddoppio del numero di cromosomi.\nI Fasmidi forniscono importanti elementi di studio su queste modalit\u00e0 riproduttive; la specie Bacillus rossius, in Italia centro-meridionale si riproduce anfigonicamente, mentre in Toscana, Marche ed Emilia-Romagna, si rinvengono esclusivamente popolazioni partenogeniche, che con normale meiosi sviluppano uova che si auto attivano e portano alla formazione di germi aploidi, che, per restituzione anafasica, diploidizzano sviluppando un embrione normale.\nLa facoltativit\u00e0 di questa partenogenesi sta nel fatto che qualsiasi femmina proveniente dalle popolazioni partenogeniche pu\u00f2 essere fecondata da un maschio ed \u00e8 in grado di produrre discendenza deuterotoca e, naturalmente, femmine che normalmente si riproducono per via anfigonica isolate dai maschi possono dare ovature con una certa discendenza partenogenica telitoca, con una netta tendenza, deposizione dopo deposizione, ad ottenere rese molto alte rispetto alle prime deposizioni in assenza di maschi.\nNella partenogenesi facoltativa pu\u00f2 essere incluso anche un altro processo molto singolare e non correlato al precedente: la partenogenesi arrenotoca degli Imenotteri sociali (api, vespe ecc.). In questi insetti la modalit\u00e0 riproduttiva adottata di volta in volta determina il sesso del futuro individuo. Le regine si accoppiano una sola volta nella vita, durante il cosiddetto volo nuziale, dove fanno provvista di spermi che resteranno vitali nel corso della loro esistenza. Le uova, prima di essere deposte, possono essere fecondate o meno. Nella prima ipotesi danno esclusivamente una discendenza femminile diploide, mentre le uova non fecondate vanno in partenogenesi e producono dei maschi che vivono in forma aploide, i fuchi.\nIn verit\u00e0, i fuchi, crescendo, restano aploidi solo nella linea germinale e diploidizzano in molte regioni del corpo. Il mistero della partenogenesi degli imenotteri sta nel fatto che da uova normalmente fecondate si sviluppino solo femmine e non entrambi i sessi, come in tutti gli altri animali. Inoltre \u00e8 strano che da uova non fecondate nascano soli maschi e nel fatto stesso che uova aploidi non degenerino e vadano in partenogenesi producendo organismi aploidi vitali. Il maschio aploide riesce a produrre nella linea germinale gameti altrettanto aploidi per meiosi attraverso una modificazione del processo. \n\u00c8 la riproduzione pi\u00f9 usata tra i rettili.\nPartenogenesi obbligatoria.\nLa partenogenesi obbligatoria \u00e8 l'ultimo stadio, quello pi\u00f9 evoluto, presente in quelle specie che, abbandonata la fecondazione, si riproducono esclusivamente clonalmente.\nSi assiste allo sviluppo di una popolazione di sole femmine.\nL'uovo si sviluppa senza l'intervento dello spermatozoo per cui non si rende necessaria la presenza del sesso maschile.\nPer queste caratteristiche, le specie partenogeniche obbligatorie sono definite \"unisessuali\" e non vanno confuse con quelle ermafrodite (entrambi i sessi in un solo individuo).\nSeppur la partenogenesi riduca la variabilit\u00e0 genetica, in quanto mancano i processi di ricombinazione tipici della meiosi e perch\u00e9 un solo genitore fornisce cromosomi alla prole, tale processo pu\u00f2 venire selezionato positivamente.\nCi\u00f2 si deve al fatto che le medesime specie, sfruttando la poliploidia, riescono ad ottenere variazioni a livello genomico che in anfigonia non sarebbero possibili.\nUna nuova via per la differenziazione genetica insomma, essere poliploide non d\u00e0 solo l'opportunit\u00e0 di avere moltissimi geni da mutare, ma fornisce anche la possibilit\u00e0 alle forme ibride di racchiudere genomi diversi nello stesso individuo, producendo una grande eterozigosi.\nPartenogenesi occasionale.\nLa partenogenesi occasionale \u00e8 un tipo di partenogenesi facoltativa che si riscontra in quegli animali normalmente anfigonici e che, in particolari condizioni, (mancanza di maschi, Spanandria) possono presentare popolazioni partenogeniche. In questo caso dalle uova partenogeniche nasceranno solo femmine (partenogenesi Telitoca). Particolari casi sono rappresentati dallo squalo e dal drago di Komodo (il quale \u00e8 comunque in grado di trattenere a lungo lo sperma maschile).\nPartenogenesi artificiale.\nLo sviluppo partenogenico dell'uovo si pu\u00f2 indurre artificialmente, trattando le uova con diversi stimoli fisici e chimici di vario tipo; si distingue, pertanto, una partenogenesi naturale che si verifica in condizioni non sperimentali da quella artificiale. Nel 2004 un progetto di ricerca condotto in Giappone presso l'Universit\u00e0 di Tokyo riusc\u00ec a far riprodurre il topo femmina Kaguya per partenogenesi utilizzando due cellule uovo estratte da due diversi topi di sesso femminile geneticamente modificati, combinati per formare uno zigote."}
{"id": "123165", "revid": "251304", "url": "https://it.wikipedia.org/wiki?curid=123165", "title": "Colin Edwards", "text": "Si \u00e8 distinto anche nelle gare di durata, vincendo 3 volte la 8 ore di Suzuka nel 1996, 2001 e 2002 (nell'edizione del 2001 \u00e8 stato in coppia con Valentino Rossi, suo compagno di marca alla Yamaha nella MotoGP dal 2005 al 2007).\nIl soprannome \"Texas Tornado\" \u00e8 stato inventato da una rivista statunitense, la \"Oreco Cycle News\", da quel giorno ha deciso di farsi soprannominare in questo modo, che si addiceva perfettamente alla sua figura.\nHa corso con il numero 45 ma, dalla stagione 2005, ha adottato il numero 5.\n\u00c8 il pilota che nel mondiale Superbike \u00e8 riuscito a salire sul podio pi\u00f9 volte consecutivamente in una stagione, ben 25 nel 2002, ed anche colui che ha ottenuto la cinquantesima vittoria per il team Honda nello stesso campionato.\nRisiede a Conroe con la moglie Alyssia ed i suoi tre figli.\nCarriera.\nInizia fin da giovanissimo a correre in moto grazie a suo padre australiano Colin Edwards Sr., ex motociclista, che gli trasmette la passione per le gare e gli regala la prima moto all'et\u00e0 di 3 anni. A quattro anni il piccolo Colin gi\u00e0 si presenta in gare giovanili amatoriali di motocross, vincendo cos\u00ec i primi trofei. Prosegue la sua carriera motociclistica giovanile nel motocross e nel 1987 Edwards II \u00e8 stato campione nazionale di MX classe 80cc. Ottenuto questo risultato decide per\u00f2, stanco del suo stile di vita, notevolmente diverso da quello dei ragazzi della sua et\u00e0, di prendersi un anno di pausa. Passa cos\u00ec un 1988 maggiormente dedito allo studio ed alla compagnia della sua generazione.\nAll'et\u00e0 di 16 anni ha fatto il suo esordio nelle gare di velocit\u00e0 su pista, la sua prima corsa \u00e8 stata su un circuito stradale nel North Texas. Edwards, in sella alla sua ZX750, riesce a percorrere pochi giri, prima di doversi ritirare dalla corsa poich\u00e9, avendo indossato una semplice tuta in pelle per la gara, priva di ogni altra protezione, si era procurato delle ampie scottature dovute ai contatti dei suoi arti inferiori sull'asfalto, essendo egli partito senza le ginocchiere, notando, nei pochi giri percorsi, che comunque in questa tipologia di corsa aveva una buona base e possedeva degli ampi margini di miglioramento. Il giovane pilota decide cos\u00ec di abbandonare il cross per proseguire con le gare di velocit\u00e0.\nNel suo primo anno da pilota amatoriale, gareggia prima in sella ad una Honda 600, per poi proseguire la sua carriera con una RC30 della stessa casa ed infine una TZ 250. Con queste moto vince tutte le gare a cui partecipa, rimanendo totalmente imbattuto nella sua carriera da amatore e vincendo 5 titoli nazionali AMA/CCS Race of Champions sul circuito di Daytona. Vince anche 8 titoli nazionali nella WERA/GNF meeting sul circuito di Road Atlanta. Riesce ad ottenere presto un posto nella South West Motorsports e diviene professionista dopo la stagione del 1992, nella quale vince 5 delle 9 gare del campionato AMA 250cc National Series ed il rispettivo titolo, battendo in volata il giovane pilota Kenny Roberts Junior.\nNel 1993, all'et\u00e0 di 19 anni, esordisce nel campionato AMA Superbike con il team Vance &amp; Hines Yamaha Superbike, nel quale si mette in competizione con i migliori piloti statunitensi della Superbike. Terminato sesto in campionato alla sua prima stagione, nel 1994 migliora terminando quinto, totalizzando una serie di 3 vittorie consecutive. Dopo due anni passati in questo campionato, la Yamaha decide di portarlo a competere con i migliori piloti del mondo, iscrivendolo al campionato mondiale Superbike.\nCos\u00ec nel 1995, all'et\u00e0 i 21 anni, Colin Edwards II debutta nel campionato mondiale Superbike, concludendo la stagione solo undicesimo, vinto dall'inesperienza. Nel 1996, gi\u00e0 pi\u00f9 a suo agio nella categoria, conclude il campionato al quinto posto, ottenendo anche un terzo posto a Daytona. Lo stesso anno viene iscritto alla sua prima 8 ore di Suzuka nel team dell'affermato pilota Noriyuki Haga e, per lo stupore del pubblico e degli organizzatori, i due piloti vincono la competizione, diventando il duo pi\u00f9 giovane della storia a conquistare questo trofeo.\nIl 1997 \u00e8 stato un anno da dimenticare per il motociclista texano. Infatti, vittima di un grave incidente durante la quinta gara della stagione in cui si rompe un braccio ed alcune costole, \u00e8 costretto a perdere gran parte del campionato. Inoltre, l'anno seguente, la Yamaha aveva l'intenzione di farlo esordire nel Motomondiale classe 500 GP ma le trattative con il team Red Bull Yamaha WCM non vanno in porto. Edwards continua nel mondiale Superbike ma opta per un cambio di team, passando al Castrol Honda che gli offre il nuovo modello, RC45.\nCon il nuovo team vince nel 1998 la gara sul circuito di Brands Hatch ed ottiene una doppia vittoria a Monza, concludendo quinto il mondiale. Nel 1999, dopo ottime sessioni di test che rivelarono la competitivit\u00e0 della squadra, ottiene vittorie sul circuito di Donington Park, Albacete, A1-Ring ed una doppia vittoria a Brands Hatch, concludendo la stagione come vicecampione del mondo alle spalle di Carl Fogarty e della sua Ducati.\nGrazie agli ottimi risultati dell'ultimo campionato, nel 2000 ottiene la possibilit\u00e0 di guidare il nuovo modello Honda, la innovativa VTR 1000 SP-1 (RC51). Nonostante la moto sia alla prima stagione e quindi non ancora perfettamente rodata, inizia il mondiale con una doppia vittoria alla prima gara sul circuito di Kyalami. A questo successo seguirono le vittorie a Donington Park, Monza, Assen ed un nuovo doppio successo a Oschersleben. Con l'ultima vittoria sul circuito di Brands Hatch, viene incoronato per la prima volta campione mondiale Superbike.\nNel 2001 non riesce per\u00f2 a difendere il suo titolo, a causa sia di una VTR 1000 SP-2 un po' indietro con lo sviluppo, sia dell'accanita concorrenza, composta dall'inglese Neil Hodgson, dall'australiano Troy Corser, dall'americano Ben Bostrom e dall'australiano Troy Bayliss. La stagione \u00e8 comunque molto combattuta, ed il pilota texano ottiene un buon numero di vittorie, insufficienti per\u00f2 per battere Troy Bayliss, che si laurea campione con alcune gare d'anticipo.\nNel 2002 riesce a rivincere il mondiale Superbike, ottenendo il titolo dopo un lungo duello col suo solito rivale Troy Bayliss. In questo contesto ottiene il record di punti stagionali per un pilota Superbike\u02d0 552. Questo record rimane imbattuto fino alla stagione 2017. Grazie alla conquista di questo titolo, riesce ad esordire nel Motomondiale nella classe MotoGP nel 2003 in sella alla Aprilia RS Cube, con compagno di squadra Noriyuki Haga. Disputa un buon campionato, nel quale conquista il 13\u00ba posto finale con ben 62 punti ed un 6\u00ba posto in Giappone come miglior piazzamento.\nNel 2004 viene ingaggiato dal team Telefonica MoviStar Honda alla guida di una Honda RC211V, il compagno di squadra \u00e8 Sete Gibernau. Conclude l'anno raggiungendo il quinto posto nella classifica finale del mondiale con 157 lunghezze ed ottenendo due secondi posti (Gran Bretagna e Qatar). Nel 2005 passa alla Yamaha, come compagno di squadra di Valentino Rossi. Con la moto di Iwata il pilota texano finisce il mondiale al quarto posto con 179 punti, ottenendo tre podi, due terzi (Francia e Olanda) ed un secondo posto a Laguna Seca dietro il giovane Nicky Hayden dopo aver superato il compagno di squadra Rossi, giunto terzo.\nNel 2006 corre una stagione mediocre (dove butta letteralmente via la gara di Assen in cui cade all'ultima curva quando era davanti) che gli vale un solo podio (terzo posto in Cina) ed il settimo posto iridato con 124 punti. Viene riconfermato dal suo team per il campionato 2007, ottenendo due pole position (Cina e Gran Bretagna), un secondo ed un terzo posto (rispettivamente in Gran Bretagna e Spagna), terminando la stagione in nona posizione con 124 punti.\nNel 2008 \u00e8 stato riconfermato dalla Yamaha, ma spostato nel Team Tech 3 come compagno di squadra dell'esordiente James Toseland, campione in carica del mondiale Superbike. Nel corso della stagione ottiene due terzi posti (Francia e Olanda) ed una pole position in Cina ed il settimo posto finale con 144 punti. Viene confermato nel team Yamaha Tech 3 anche nel 2009, che conclude al quinto posto in campionato con 161 punti. Continua con il Tech 3 Yamaha anche per il 2010, quando ha per compagno di squadra Ben Spies. Ottiene come miglior risultato un quinto posto in Giappone e termina la stagione all'11\u00ba posto con 103 punti.\nNel 2011 rimane nello stesso team, questa volta con compagno di squadra Cal Crutchlow. In questa stagione \u00e8 costretto a saltare il Gran Premio di Catalogna per la frattura della clavicola destra rimediata nelle prove libere del GP. Ottiene un terzo posto in Gran Bretagna.\nIl 23 ottobre 2011 nel Gran Premio di Malaysia, Edwards viene coinvolto con Valentino Rossi nel tragico incidente che porter\u00e0 alla morte di Marco Simoncelli. In questa drammatica occasione, il pilota statunitense riporter\u00e0 a sua volta la lussazione della spalla, che gli verr\u00e0 ridotta in anestesia presso il centro medico del circuito malese. Non pu\u00f2 prendere parte alla successiva gara, in Comunit\u00e0 Valenciana. Termina la stagione al 9\u00ba posto con 109 punti. Nel 2012 passa al team Forward Racing, che gli affida una Suter MMX1 che rispetta il nuovo regolamento per le CRT. Nelle prove valide per il Gran Premio del Portogallo viene travolto da De Puniet, trasportato alla clinica mobile gli viene riscontrata la rottura della clavicola sinistra. \u00c8 costretto a saltare anche la successiva gara in Francia. Ottiene come miglior risultato un undicesimo posto al Gran Premio di San Marino e termina la stagione al 20\u00ba posto con 27 punti.\nNel 2013 rimane nello stesso team, questa volta alla guida di una FTR Kawasaki e con compagno di squadra Claudio Corti. Ottiene come miglior risultato un nono posto in Catalogna e termina la stagione al 14\u00ba posto con 41 punti. Nel 2014 rimane nello stesso team, alla guida di una Forward Yamaha con specifiche Open; il compagno di squadra \u00e8 Aleix Espargar\u00f3. Il 10 aprile, durante la conferenza stampa del gran premio del Texas, annuncia il ritiro dalle corse a 40 anni di et\u00e0. Viene sostituito da Alex De Angelis a partire dal Gran Premio della Repubblica Ceca. Ha totalizzato 11 punti."}
{"id": "123167", "revid": "287204", "url": "https://it.wikipedia.org/wiki?curid=123167", "title": "Katherine Rawls", "text": "Biografia.\nKatherine Rawls era la pi\u00f9 grande di quattro sorelle tutte dedite agli sport acquatici, al punto da essere soprannominate \"Water Babies\" (\"le ragazze acquatiche\"). Anche il fratello, l'unico maschio della famiglia, era un eccellente tuffatore.\nQuanto ai risultati sportivi, Katherine Rawls fu la migliore atleta della famiglia. Alle Olimpiadi del 1932 vinse l'argento nei tuffi dal trampolino. Alle successive Olimpiadi del 1936 conferm\u00f2 l'argento dal trampolino, e si aggiudic\u00f2 il bronzo nel nuoto con la staffetta 4 x 100\u00a0m stile libero. Nel 1937 fu nominata Atleta dell'Anno dalla Associated Press.\nLa cancellazione dei Giochi Olimpici del 1940 a causa della Seconda guerra mondiale determin\u00f2 la fine della sua carriera agonistica. Complessivamente, Katherine Rawls aveva vinto 30 titoli nazionali statunitensi (26 nel nuoto e 5 nei tuffi), 3 medaglie olimpiche, ed aveva stabilito il record del mondo nei misti.\nAbbandonati gli sport acquatici Katherine Rawls si dedic\u00f2 ad un nuovo interesse, l'aviazione. Diventata la signora Thompson, 'Kay' fu una delle 28 donne aviatrici del \"Women's Auxiliary Ferrying Squadron\" (WAFS), lo squadrone femminile istituito nel 1942 che si occupava di trasportare gli aerei da guerra statunitensi fino alle zone di combattimento.\nNel 1965 fu inserita nella International Swimming Hall of Fame, la \"Hall of Fame\" internazionale degli sport acquatici. Residente dal 1933 a Fort Lauderdale, la localit\u00e0 della Florida dove ha sede la \"Hall of Fame\", fu proprio lei ad inaugurare la piscina del complesso espositivo.\nPalmar\u00e8s.\nIn carriera ha conseguito i seguenti risultati:"}
{"id": "123169", "revid": "9", "url": "https://it.wikipedia.org/wiki?curid=123169", "title": "Porta di Dominio", "text": ""}
{"id": "123170", "revid": "834", "url": "https://it.wikipedia.org/wiki?curid=123170", "title": "Katherine Rawls Thompson", "text": ""}
{"id": "123171", "revid": "9", "url": "https://it.wikipedia.org/wiki?curid=123171", "title": "Rub\u00e9n F\u00e9lix Garc\u00eda Sarmiento", "text": ""}
{"id": "123173", "revid": "486946", "url": "https://it.wikipedia.org/wiki?curid=123173", "title": "Musicassette", "text": ""}
{"id": "123175", "revid": "108107", "url": "https://it.wikipedia.org/wiki?curid=123175", "title": "Renminbi", "text": ""}
{"id": "123178", "revid": "767487", "url": "https://it.wikipedia.org/wiki?curid=123178", "title": "Segmentazione (biologia)", "text": "In biologia, con il termine segmentazione si intende un intenso processo in cui l'ovulo fecondato subisce una serie di divisioni mitotiche che portano alla divisione in cellule chiamate blastomeri.\nObiettivo e significato.\nLa segmentazione ha un significato ben preciso, non va assolutamente intesa come un insieme di semplici divisioni mitotiche, che si alternano seguendo un non ben precisato piano temporale. L'obiettivo della segmentazione \u00e8 quello di portare l'uovo ad uno stadio pluricellulare dove le cellule non hanno necessariamente dimensioni analoghe ma \u00e8 fondamentale che assumano i parametri dimensionali tipici delle cellule embrionali. In definitiva la segmentazione non \u00e8 altro che, una predisposizione allo sviluppo dell'individuo, le cellule (blastomeri) assumono delle dimensioni che mantengono anche in gastrulazione ed in neurulazione, eventuali modifiche sono dovute all'assorbimento di acqua in caso di organismi marini che depositano le uova in ambiente non asciutto (tipico esempio \u00e8 l'anfibio). Questo, ci fa capire, che la massa dell'uovo durante la segmentazione non varia mai, quindi la somma delle masse dei singoli blastomeri deve dare la massa dell'uovo non segmentato. \nDurante la segmentazione si ha un notevole aumento del materiale genetico (DNA), infatti questo aumenta in progressione geometrica ad ogni divisione mitotica che riguarda un blastomero. Molto importante \u00e8 l'aumento dell'indice N/P (indice nucleo-plasmatico o nucleo-citoplasmatico, ovvero il rapporto tra le dimensioni del nucleo e quelle del citoplasma). L'aumento \u00e8 giustificato dal fatto che il materiale genetico aumenta, ma in termini solo di quantit\u00e0, quindi ogni volta che un blastomero si divide, si ottiene un altro blastomero con esattamente lo stesso materiale genetico, ma con citoplasma dimezzato (questo spiega l'aumento in progressione geometrica della quantit\u00e0 di DNA).\nClassificazione di uova.\nLe uova vengono classificate in base al loro contenuto di tuorlo e vengono distinte in uova:\nDopo la 3\u00aa segmentazione, si formano 4 blastomeri nel polo animale e 4 nel polo vitellino, i primi si dicono quartetto animale mentre i rimanenti quartetto vitellino. Dopo la 4\u00aa divisione si formano 8 blastomeri animali e 8 vitellini, i primi si dicono corona animale, i rimanenti corona vitellina.\nTipi di segmentazione.\nLa segmentazione \u00e8 fortemente influenzata dalla quantit\u00e0 di tuorlo (deutoplasma) presente all'interno dell'uovo, di seguito viene presentata una lista dei vari tipi di segmentazione, la modalit\u00e0 \u00e8 dipendente dal tuorlo presente:\nLa segmentazione oloblastica si divide ancora in:\nLa segmentazione meroblastica pu\u00f2 essere:\nAltro criterio di classificazione.\nLa segmentazione oltre alla quantit\u00e0 di tuorlo presente nell'uovo, pu\u00f2 essere analizzata in base al criterio di divisione della cellula:\nTipi di blastula.\nLa segmentazione porta in ogni caso alla formazione di uno stadio embrionale che prende il nome di blastula. Le blastule possono essere cos\u00ec distinte:\nLeggi della segmentazione.\nLa segmentazione segue ben precise leggi che di seguito vengono esposte:\nLa legge di Balfour \u00e8 di facile comprensione, spieghiamo quella di Hertwig. \nLa segmentazione come detto \u00e8 una pluralit\u00e0 di mitosi, quindi come tutte le mitosi esiste un asse del fuso che va da un diplosoma all'altro (cio\u00e8 da una coppia di centrioli all'altra, che rappresentano i futuri centrosomi). Secondo Hertwig, questo asse del fuso \u00e8 disposto lungo la maggiore estensione di citoplasma de segmentare, per fissare l'idea, immaginiamo il disco germinativo degli uccelli. I dischi hanno una forma schiacciata a lente biconcava. Seguendo Hertwig, l'asse del fuso \u00e8 disposto da un punto all'altro del disco in modo che occupi la maggiore estensione del disco stesso. Compreso questo, \u00e8 ovvio che il piano di segmentazione risulta perpendicolare all'asse del fuso e quindi occupa la parte di minore estensione citoplasmatica del disco, ovvero va da un polo all'altro del disco stesso. La legge di Hertwig \u00e8 utile per capire come funziona la segmentazione e per quale motivo avvenga lungo un piano invece di un altro, quindi alla base di questo interessante fenomeno non c'\u00e8 casualit\u00e0."}
{"id": "123179", "revid": "767487", "url": "https://it.wikipedia.org/wiki?curid=123179", "title": "Gastrulazione", "text": "La gastrulazione \u00e8 un tipico processo embrionale che consiste in movimenti morfogenetici e di differenziamento utili alla sistemazione dei foglietti embrionali primari (ectoderma, endoderma) e di quello secondario (mesoderma). \nLa gastrulazione nella specie umana.\nAl 14\u00ba giorno dopo la fecondazione la blastocisti \u00e8 stata totalmente incorporata nello stroma dell'endometrio materno e il tessuto epiteliale uterino nella zona di attacco si \u00e8 riformato.\nLa blastocisti, dall'esterno all'interno, \u00e8 costituita da uno spesso strato, il sinciziotrofoblasto, che possiede numerose lacune piene di sangue derivante dai sinusoidi delle arterie spirali dello strato spongioso, le quali costituiscono il circolo utero-placentare.\nInternamente al sinciziotrofoblasto vi \u00e8 uno strato di cellule detto citotrofoblasto, da cui il primo deriva, e sotto questo il mesoderma somatopleurico extraembrionale a cui l'embrione \u00e8 attaccato per mezzo del peduncolo d'attacco, che successivamente diverr\u00e0 il cordone ombelicale. L'embrione \u00e8 ricoperto da uno strato di mesoderma splancnopleurico extraembrionale. Il disco piatto costituente l'embrione \u00e8 formato da una popolazione cellulare superiore, detta epiblasto o ectoderma, che circonda la cavit\u00e0 amniotica con cellule piatte superiormente, cilindriche e allungate inferiormente, e dall'ipoblasto o entoderma o endoderma, che circonda una cavit\u00e0 a esso interna detta sacco vitellino secondario (o definitivo). Le due lamine sono a contatto, in particolare le cellule cilindriche dell'epiblasto sono a contatto con quelle cubiche formanti la placca precordale dell'ipoblasto. \nA partire dal 15\u00ba giorno incomincia la gastrulazione, si forma quindi sulla superficie dorsale dell'epiblasto un solco detto linea primitiva, delimitata lateralmente da due rilievi. Nel 16\u00ba giorno la linea primitiva si allunga sempre di pi\u00f9 e alla sua estremit\u00e0 craniale si forma la fossetta primitiva, una depressione terminale della linea, sormontata da un rilievo distinguibile detto nodo primitivo o di Hensen. Alcune cellule dell'epiblasto perdono l'adesione con le adiacenti e migrano in direzione della linea primitiva. Giunte appresso, assumono una forma pi\u00f9 allungata, spesso descritta come simile a un fiasco, e scivolano sotto la linea primitiva e quindi sotto l'epiblasto. Tale processo \u00e8 detto invaginazione.e le cellule migrate formano il mesoderma, che si colloca sopra l'ipoblasto o endoderma e sotto l'epiblasto. \nLe cellule dell'epiblasto che non migrano verso la linea primitiva andranno a costituire l'ectoderma. \u00c8 dunque dall'epiblasto che si formano tutti e tre i foglietti germinativi e da esso derivano tutti i tessuti dell'embrione. Dalla placca precordale si formano la membrana buccofaringea, una regione tondeggiante formata da ectoderma ed endoderma e precursore della cavit\u00e0 orale, e la membrana cloacale, suo corrispettivo al polo opposto (caudale). Quando la membrana cloacale si \u00e8 formata, compare anche un diverticolo dell'ipoblasto che penetra nel mesoderma splancnopleurico extraembrionale presso il peduncolo d'attacco, detto allantoide. Dal 17\u00ba giorno il mesoderma si espande in direzione cranio-caudale e trasversalmente, facendo perdere i contatti tra l'epiblasto e l'ipoblasto e venendo invece a contatto con il mesoderma splancnopleurico extraembrionale che li ricopre. \nIl mesoderma (o mesoderma intraembrionale per distinguerlo dall'extraembrionale) si dispone inoltre ai lati della placca precordale che si \u00e8 formata dalle prime cellule migrate dietro la membrana buccofaringea. Una popolazione di cellule migra nella fossetta primitiva, poi si dirige in direzione craniale raggiungendo la placca precordale, interponendosi tra ectoderma ed endoderma, si tratta del primo tratto della notocorda che prende il nome di placca notocordale. Si forma prima l'estremit\u00e0 craniale di questa placca, poi cresce in direzione cranio-caudale. Il canale originatosi dalla fossetta primitiva e congiungente la cavit\u00e0 amniotica con il sacco vitellino secondario \u00e8 detto canale neuroenterico. \nTale canale \u00e8 ricoperto internamente dalle cellule notocordali e per un breve periodo divide la placca notocordale e i tre foglietti embrionali in due parti. Successivamente la placca notocordale diventa un'unica struttura detta notocorda, in futuro posta al di sotto del tubo neurale; essa sar\u00e0 la base per lo scheletro assiale. A met\u00e0 della terza settimana dalla fecondazione, il disco germinativo, sebbene ancora appiattito, assume una forma a pera, con la porzione craniale pi\u00f9 espansa rispetto a quella caudale, poco prima dell'estremit\u00e0 craniale \u00e8 posta la membrana buccofaringea, all'estremit\u00e0 caudale la membrana cloacale. La ragione della maggiore espansione dell'area craniale rispetto alla caudale \u00e8 da ricercarsi nel fatto che le cellule migrano dalla regione presso la linea primitiva (che cresce in direzione caudo-craniale) in direzione cefalica e laterale; questa migrazione continua sino alla fine della 4\u00aa settimana dalla fecondazione. L'embrione, in generale, si svilupper\u00e0 d'ora in poi prima nella regione cefalica e poi in quella caudale, con una progressione cranio-caudale.\nDurante la terza settimana il trofoblasto subisce ulteriori modificazioni. I villi primari, presenti in gran numero nella porzione superiore del trofoblasto (con trofoblasto si intendono sia il citotrofoblasto sia il sinciziotrofoblasto) subiscono un'invasione da parte del mesoderma che forma ora l'impalcatura. I nuovi villi cos\u00ec strutturati sono detti villi secondari. A partire dal 20-21\u00ba giorno all'interno di questo mesoderma le cellule incominciano a differenziarsi in cellule endoteliali e in cellule del sangue, per cui incominciano a formarsi capillari arteriosi e venosi all'interno del core del villo. Il villo cos\u00ec strutturato \u00e8 detto terziario. Questi capillari formano anastomosi con quelli che si formano nel mesoderma splacnopleurico extraembrionale e nel peduncolo d'attacco. Successivamente le cellule del citotrofoblasto penetrano attraverso il sinciziotrofoblasto, raggiungendo l'endometrio materno e connettendosi poi con le altre cellule che sono proliferate oltre il sinciziotrofoblasto. Si viene a costituire cos\u00ec un rivestimento esterno interrotto solo dai sinusoidi detto guscio esterno citotrofoblastico. All'interno dei villi terziari si distinguono anche i villi di ancoraggio, che sono villi che si estendono dalla placca corionica sino alla decidua basale. I villi liberi sono invece estroflessioni laterali degli stessi villi terziari e sono la principale struttura di scambio di metaboliti e altre sostanze tra gli spazi intervillosi e i capillari dell'embrione.\nAlla fine della terza settimana dunque il guscio esterno citotrofoblastico \u00e8 lo strato pi\u00f9 esterno dell'embrione e internamente a esso vi sono spazi intervillosi pieni di sangue circondati da un unico strato di cellule del sinciziotrofoblasto, a sua volta questo strato \u00e8 sempre ricoperto da almeno uno strato di cellule citotrofoblastiche, cos\u00ec che il sinciziotrofoblasto non \u00e8 mai a contatto con il mesoderma somatopleurico extraembrionale. Internamente allo strato pi\u00f9 interno del citotrofoblasto si estende il mesoderma somatopleurico extraembrionale, in cui decorrono i primi vasi sanguigni dell'embrione e a cui \u00e8 attaccato il disco germinativo mediante il peduncolo di connessione.\nDefinizione e obiettivi della gastrulazione.\nLa gastrulazione ha come scopo definitivo quello di ottenere uno stadio embrionale (noto come gastrula) nel quale i foglietti risultano essere nella loro corretta posizione, pronti per avviarsi alla organogenesi. Spesso si tende a distinguere la gastrulazione dalla neurulazione, ma questi due processi di fatto avvengono contemporaneamente o comunque a intervalli di tempo piccoli. Da un punto di vista concettuale, la neurulazione porta comunque alla sistemazione di un foglietto embrionale (neuroblasto), quindi a pieno \u00e8 considerabile come una fase della gastrulazione. \nDurante la gastrulazione si realizzano tappe importanti: \nTipi di gastrulazione.\nLa gastrulazione si svolge secondo criteri diversi in funzione principalmente della quantit\u00e0 di tuorlo presente nella blastula (uovo che ha subito la segmentazione):\nSpesso si usano termini diversi per indicare l'endoderma originato per embolia o epibolia che in questo caso si dice \"endoderma gastrale\" da quello originato per delaminazione o immigrazione che prende il nome di \"endoderma vitellino\"\nRisultati della gastrulazione.\nA prescindere dalla tipologia di uovo, dal contenuto di tuorlo e dalla logica di gastrulazione, si ottiene uno stadio embrionale, che prende il nome di gastrula, che presenta i foglietti embrionali primari ben sistemati e definiti. La gastrula presenta un'apertura detta blastoporo (che nel caso dei deuterostomi diventer\u00e0 l'apertura anale mentre per i protostomi quella boccale) e almeno una bistratificazione dov'\u00e8 possibile distinguere l'ectoderma e l'endoderma; tutti gli altri foglietti possono originarsi o dall'endoderma o dall'ectoderma. \nDi seguito \u00e8 presentata una lista di differenziamento dei tessuti:\nLo stadio di gastrulazione comprende anche quello di neurulazione: essi sono temporalmente sovrapponibili anche se concettualmente diversi. Al termine della gastrulazione \u00e8 possibile distinguere i seguenti foglietti embrionali primari:"}
{"id": "123181", "revid": "2187826", "url": "https://it.wikipedia.org/wiki?curid=123181", "title": "Renminbi cinese", "text": "Il renminbi (; o yuan, ) \u00e8 la valuta avente corso legale nella Repubblica Popolare Cinese. Il renminbi \u00e8 emesso dalla Banca Popolare Cinese, l'autorit\u00e0 monetaria della Repubblica Popolare Cinese. L'abbreviazione ufficiale dello standard internazionale ISO 4217 \u00e8 CNY. L'abbreviazione comunemente usata e non conforme allo standard \u00e8 RMB.\nIl nome \"renminbi\" () significa \u00abvaluta del popolo\u00bb.\nUnit\u00e0 del renminbi.\nL'unit\u00e0 base del Renminbi \u00e8 lo yuan. In base al sistema numerale cinese questo carattere ha due forme: una forma informale () e una formale () usata per prevenire alterazioni ed errori contabili.\nUno \"yuan\" \u00e8 diviso in 10 \"jiao\" (). Uno \"jiao\" \u00e8 diviso in 10 \"fen\" (). Il taglio pi\u00f9 grande del renminbi \u00e8 la banconota da 100 \"yuan\". Il pi\u00f9 piccolo taglio \u00e8 la moneta o la banconota da 1 \"fen\" (un centesimo di yuan).\nYuan in cinese significa letteralmente \u00abtondo\u00bb o \u00abmoneta rotonda\u00bb, quindi ha anche significato generico di \u00abmoneta\u00bb, e spesso \u00e8 anche usato al posto del termine renminbi per indicare la valuta del paese asiatico.\nIl termine \u00abdollaro\u00bb \u00e8 anche abitualmente tradotto in cinese col termine \"yuan\" (cio\u00e8 nel senso generico di moneta), e l'abbreviazione RMB\u00a5 \u00e8 qualche volta indicata con CN$.\nNei negozi cinesi i prezzi sono solitamente esposti con la cifra e il simbolo . \u00c8 anche comune l'utilizzo di una Y barrata (\uffe5) seguita dalla cifra per segnalare un prezzo sebbene per il sistema di codifica Unicode la Y barrata corrisponda allo yen. Al di fuori del sistema Unicode lo yen \u00e8 rappresentato da una Y marcata da due barre orizzontali (\u00a5).\nDenominazioni.\nIl renminbi \u00e8 suddiviso in tre unit\u00e0 base: yuan, jiao e fen rispettivamente 1/1, 1/10 e 1/100.\nTutte le denominazioni, dalla pi\u00f9 piccola alla pi\u00f9 grande, sono disponibili in banconote.\nLa denominazione della banconota \u00e8 indicata in cinese. La denominazione numeraria \u00e8 indicata sia con i caratteri del sistema numerale finanziario cinese, sia con i numeri arabi.\nAlla base delle banconote da uno yuan la dicitura \"Banca Popolare Cinese\" \u00e8 riportata anche in quattro lingue minori: (mongolo, tibetano, uiguro e zhuang).\nEmissione.\nDal 1948 al 2015 sono state emesse in tutto cinque distinte serie di banconote e monete per il renminbi. Le ultime due serie sono cos\u00ec composte:\nQuarta serie.\nBench\u00e9 siano state emesse tra il 1987 e il 1997, le banconote e le monete di questa serie recano impresse le date 1980, 1990 e 1996.\nLe banconote sono state stampate nei seguenti tagli: \u00a50,1, \u00a50,2, \u00a50,5, \u00a51, \u00a52, \u00a55, \u00a510, \u00a550 e \u00a5100.\nQuinta serie.\nIntrodotte a partire dal 1999, le banconote di questa serie recano impressa la data 2005. Questa serie include dei nuovi dispositivi di sicurezza per render pi\u00f9 ardua la contraffazione, ad esempio: la filigrana, l'inchiostro con fluorescenza alla luce ultravioletta, una striscia metallica (non prevista per la banconota da 1 CNY) e numeri che cambiano colore a seconda dell'angolo visuale (solo per le banconote da 50 CNY e 100 CNY).\nLe banconote sono state stampate nei tagli da \u00a51, \u00a52, \u00a55, \u00a510, \u00a520, \u00a550 e \u00a5100. Le monete metalliche sono state coniate per i valori di \u00a50,1, \u00a50,5 e \u00a51.\nCaratteristica particolare di questa serie \u00e8 il fatto che su tutte le banconote compare il ritratto di Mao Zedong, in sostituzione dei differenti volti e figure presenti nelle omologhe banconote delle serie precedenti.\nStoria e valore.\nIl renminbi fu introdotto poco prima della vittoria delle forze comuniste nel 1949. La gestione dell'iperinflazione, comparsa nelle fasi conclusive del governo Kuomintang, rappresent\u00f2 uno dei compiti pi\u00f9 urgenti per il governo comunista.\nDurante il periodo dell'economia pianificata furono stabiliti valori di scambio con le monete straniere e furono introdotte diverse e rigide regole di scambio. Per la maggior parte della sua storia la moneta cinese \u00e8 rimasta ancorata al tasso di 2,56 renminbi per dollaro statunitense (salvo essere rivalutato a 1,50 RMB per USD, negli anni 70, dopo il crollo del sistema di Bretton Woods e la conseguente iperinflazione).\nCon l'apertura dell'economia cinese a partire dal 1978 fu creato un sistema a doppia valuta che consentiva l'uso del renminbi solo per transazioni domestiche e prevedeva certificati di cambio per le transazioni estere. Ci\u00f2 determin\u00f2 la nascita di un mercato nero degli scambi monetari a causa di un tasso di cambio illusorio. Questo venne via via deprezzato in modo da favorire la competitivit\u00e0 delle esportazioni cinesi, e da 1,50 renminbi per dollaro nel 1980, si arriv\u00f2 al minimo storico di 8,62 nel 1994.\nVerso la fine degli anni ottanta le autorit\u00e0 cinesi hanno reso il renminbi pi\u00f9 convertibile grazie all'abolizione del sistema a doppia valuta e la stabilizzazione del tasso di cambio. La paura generata dalla crisi finanziaria asiatica del 1998 ha impedito il raggiungimento della piena convertibilit\u00e0 della divisa cinese.\nDal 1997 al 2005 il renminbi \u00e8 stato ancorato al dollaro statunitense a un tasso fisso di 8,28 RMB per USD.\nIl 21 luglio 2005 la Banca Popolare Cinese ha sganciato il renminbi dal dollaro statunitense, ancorandolo a un paniere di valute internazionali, e istituendo un regime di cambio di tipo a fluttuazione controllata, cosicch\u00e9 il tasso di cambio reale pu\u00f2 ora fluttuare entro un margine di 0,3% del valore di riferimento. Di conseguenza, il tasso di cambio si rivalut\u00f2 immediatamente sugli 8,11 renminbi per dollaro statunitense.\nIl tasso di cambio attuale della valuta cinese \u00e8 di circa 6,38 renminbi per dollaro statunitense; il valore di un renminbi corrisponde quindi a circa quindici centesimi di dollaro statunitense.\nIl tasso di cambio del renminbi \u00e8 al centro di un teso dibattito internazionale. I calcoli effettuati sulla base della teoria della parit\u00e0 dei poteri di acquisto (il metodo pi\u00f9 affidabile per effettuare un paragone tra diverse valute) suggeriscono infatti che il renminbi sia fortemente sottovalutata. Secondo il Fondo Monetario Internazionale un dollaro statunitense era equivalente a circa 3,462 renminbi nel 2006, a 3,621 renminbi nel 2007 e a 3,798 renminbi nel 2008, valori che corrispondono a quasi la met\u00e0 dell'attuale tasso di cambio.\nUn renminbi sottovalutato avvantaggia artificialmente le esportazioni cinesi, limitando al contempo le esportazioni degli altri paesi verso la Cina. Tutto ci\u00f2 si tradurrebbe in una forte limitazione del mercato del lavoro nei paesi pi\u00f9 sviluppati a vantaggio dell'occupazione cinese, nonch\u00e9 in continui attivi nella bilancia dei pagamenti cinese (e conseguenti passivi nelle bilance dei pagamenti dei paesi sviluppati) che hanno portato il paese ad accumulare quelle che sono di gran lunga le pi\u00f9 ingenti riserve valutarie al mondo in termini di valore.\nTuttavia questo stato di cose favorisce anche gli interessi di diverse imprese dei paesi sviluppati che hanno spostato la produzione in Cina. Un tasso di cambio sottovalutato rende molto pi\u00f9 appetibili, sui mercati occidentali, le merci prodotte in Cina, consentendo alle multinazionali amplissimi margini di guadagno.\nLe autorit\u00e0 cinesi sostengono che l'abbandono del tasso di cambio fisso esporrebbe il paese ad attivit\u00e0 di speculazione finanziaria, destabilizzerebbe l'economia e ne danneggerebbe la crescita.\nNonostante ci\u00f2, nel giugno del 2010, il governo cinese ha dichiarato come la propria moneta verr\u00e0 graduatamene apprezzata e che sar\u00e0 sottoposta a un'oscillazione dello 0,5%.\nNel novembre del 2013 \u00e8 stato accertato come la moneta cinese sia la seconda valuta, dopo il dollaro, nelle transazioni commerciali, superando l'Euro.\nIl 1\u00ba dicembre 2015, il Renminbi cinese \u00e8 divenuto una delle sei valute di riserva approvate dal FMI: la direzione del FMI ha motivato questa decisione asserendo che, oltre al fatto che nel 2014 le esportazioni della Cina hanno totalizzato il 12,4% degli scambi internazionali mondiali, il Renminbi ottempera al requisito di essere una valuta \"ampiamente utilizzata\" nelle transazioni internazionali. \nA partire dal 2018 la valuta cinese \u00e8 entrata a far parte del circuito delle valute scambiate nel mercato energetico mondiale, dopo che la Repubblica Popolare ha aperto a Shangai il primo mercato nazionale di \"futures\" petroliferi denominati in yuan."}
{"id": "123182", "revid": "1652635", "url": "https://it.wikipedia.org/wiki?curid=123182", "title": "Calcolatrice", "text": "Una calcolatrice \u00e8 una macchina da calcolo automatizzata, di dimensioni fisiche contenute, in grado di eseguire calcoli matematici ed elaborazione dati. Le prime calcolatrici della storia sono meccaniche e solo in parte automatizzate. Le prime calcolatrici completamente automatizzate vengono realizzate solo a partire dal XX secolo. Le calcolatrici moderne sono elettroniche e vengono prodotte in serie da numerosi fabbricanti, in svariate forme e dimensioni: da quelle tascabili, grandi come una carta di credito, a quelle da tavolo con stampante incorporata.\nTerminologia.\nIl termine \"calcolatrice\", inteso come sostantivo e riferito ad una macchina, nasce per ellissi dall'espressione \"macchina calcolatrice\". Nasce cio\u00e8 come modo pi\u00f9 breve per dire \"macchina calcolatrice\". Nella sua accezione pi\u00f9 ampia, il termine \"calcolatrice\", inteso come sostantivo e riferito ad una macchina, ha quindi il medesimo significato dell'espressione \"macchina calcolatrice\". Testimonianza di tale accezione \u00e8 ad esempio l'articolo che, nel 1946, il Corriere della Sera dedica all'ENIAC, uno dei primissimi calcolatori elettronici digitali della storia. \nLe dimensioni fisiche dell'ENIAC sono notevoli (occupa un'intera stanza) e nell'articolo, in riferimento all'ENIAC, si legge: \u00abUn'altra calcolatrice, del peso di 100 tonnellate, \u00e8 uscita dall'Istituto di tecnologia del Massachusetts\u00bb. Un altro esempio \u00e8 il nome di uno dei primissimi calcolatori elettronici digitali costruiti in Italia: la Calcolatrice Elettronica Pisana. Anche la Calcolatrice Elettronica Pisana occupa un'intera stanza. A partire dagli anni Trenta del secolo scorso, fino ai successivi anni Settanta, \u00e8 in uso un'accezione ristretta del termine \"calcolatrice\": con il termine \"calcolatrice\" si fa riferimento a macchine in grado di eseguire le quattro operazioni aritmetiche fondamentali (addizione, sottrazione, moltiplicazione, divisione). All'epoca questa accezione ristretta, nel linguaggio comune, prevaleva nettamente rispetto all'accezione pi\u00f9 ampia. Testimonianza ne \u00e8 ad esempio la terza edizione del libro di Daniele Brini \"Elementi di calcolo meccanico\". All'interno si legge: \u00abIn base al loro impiego le macchine da calcolo possono essere classificate in: addizionatrici (che eseguono somme e sottrazioni); calcolatrici (che eseguono le quattro operazioni); contabili (pi\u00f9 complesse, che eseguono le registrazioni a ricalco delle scritture e dei conteggi della contabilit\u00e0 aziendale)\u00bb. \nA questa accezione ristretta Adriano Olivetti arriva ad attribuire il significato originario del termine \"calcolatrice\" inteso come sostantivo e riferito ad una macchina. Nel volume \"Appendice I\" dell\"'Enciclopedia italiana\", relativamente alla voce \u00abmacchina calcolatrice\u00bb, scrive infatti: \u00abSecondo le pi\u00f9 correnti suddivisioni, queste macchine si distinguono in due categorie fondamentali: addizionatrici e calcolatrici propriamente dette; intendendosi con le prime le macchine atte ad eseguire principalmente le operazioni di addizione e di sottrazione e con le seconde le macchine atte ad eseguire principalmente le operazioni di moltiplicazione e di divisione\u00bb. Negli anni Settanta del secolo scorso, con la diffusione massiva di macchine in grado di eseguire come minimo le quattro operazioni aritmetiche fondamentali, questa accezione ristretta cade per\u00f2 in disuso. Le macchine che si diffondono in modo massivo a partire dagli anni Settanta del secolo scorso sono caratterizzate anche da dimensioni fisiche contenute. Nello stesso decennio nasce quindi una nuova accezione ristretta del termine \"calcolatrice\" relativa a macchine caratterizzate da dimensioni fisiche contenute. Questa nuova accezione ristretta \u00e8 in uso tuttora e, come la precedente accezione ristretta, nel linguaggio comune prevale nettamente rispetto all'accezione pi\u00f9 ampia. Nel linguaggio specialistico dell'informatica, lo stesso termine \u00e8 occasionalmente usato come dispregiativo per descrivere un generico microcomputer (analogamente all'espressione inglese \"bitty box\").\nTipologia.\nConsiderando la tecnologia su cui sono basate, si distinguono i seguenti due tipi di calcolatrici:\nConsiderando le dimensioni fisiche, si distinguono i seguenti due tipi di calcolatrici:\nConsiderando i calcoli matematici che sono in grado di eseguire, si distinguono i seguenti cinque tipi di calcolatrici:\nCalcolatrice meccanica.\nUna calcolatrice meccanica \u00e8 una calcolatrice che esegue i calcoli matematici mediante dispositivi meccanici (ruote dentate, leve, cremagliere, ecc.) tra loro interagenti. Se almeno uno di essi \u00e8 un dispositivo elettromeccanico, si parla pi\u00f9 specificatamente di \"calcolatrice elettromeccanica\". Le prime calcolatrici della storia erano interamente meccaniche. Un'eventuale componente elettrica serviva solo a fornire la forza motrice, aumentandone la velocit\u00e0 e la praticit\u00e0. Vi furono anche interessanti tentativi (es. Zuse) di costruire calcolatrici elettromeccaniche basate su rel\u00e8, ma ebbero scarsissima diffusione. La calcolatrice meccanica \u00e8 stata soppiantata dalla calcolatrice elettronica in quanto superiore da un punto di vista tecnologico. Ma non \u00e8 stata soppiantata subito. Per almeno un decennio la calcolatrice meccanica, rispetto alla calcolatrice elettronica, \u00e8 stata concorrenziale da un punto di vista economico. Negli anni Settanta del secolo scorso, in seguito all'avvento della microelettronica e al conseguente crollo dei prezzi dei componenti elettronici, la calcolatrice meccanica \u00e8 diventata oggetto da museo.\nCalcolatrice elettronica.\nUna calcolatrice elettronica \u00e8 una calcolatrice che esegue i calcoli matematici mediante circuiti elettronici. Inizialmente tali circuiti elettronici sono stati basati sulla valvola termoionica. Le calcolatrici elettroniche a valvole termoioniche hanno avuto per\u00f2 scarsissima diffusione a causa del costo della valvola termoionica. Inizialmente infatti la valvola termoionica \u00e8 stata un dispositivo elettronico estremamente costoso, che ha reso quindi la calcolatrice elettronica a valvole termoioniche, rispetto alla calcolatrice meccanica, non concorrenziale da un punto di vista economico. Quando il costo della valvola termoionica \u00e8 sceso, sono state commercializzate le prime calcolatrici elettroniche a valvole termoioniche. Ma l'elettronica stava gi\u00e0 cambiando profondamente a causa dell'avvento del transistor. Il transistor \u00e8 in grado di svolgere le medesime funzioni della valvola termoionica ma, rispetto alla valvola termoionica, ha due importanti vantaggi: un ingombro molto minore e un'affidabilit\u00e0 molto maggiore. \nL'invenzione del transistor (successiva a quella della valvola termoionica) ha rappresentato quindi un grandissimo passo avanti per l'elettronica in quanto ha permesso di realizzare circuiti elettronici pi\u00f9 piccoli e pi\u00f9 affidabili. A distanza di pochissimi anni dalla commercializzazione delle prime calcolatrici elettroniche a valvole termoioniche, sono state commercializzate le prime calcolatrici elettroniche a transistor. Quindi, dopo pochissimi anni, la calcolatrice elettronica a valvole termoioniche \u00e8 stata soppiantata dalla calcolatrice elettronica a transistor in quanto tecnologicamente superata. Da un punto di vista economico per\u00f2 non \u00e8 cambiato nulla perch\u00e9 inizialmente anche il transistor \u00e8 stato un dispositivo elettronico estremamente costoso. La calcolatrice meccanica, anche se tecnologicamente superata, \u00e8 rimasta comunque concorrenziale da un punto di vista economico. Tutto \u00e8 cambiato con l'avvento della microelettronica che ha fatto letteralmente crollare il prezzo dei componenti elettronici. Negli anni Settanta del secolo scorso le calcolatrici microelettroniche invadono il mercato e in brevissimo tempo lo conquistano senza pi\u00f9 lasciarlo.\nCalcolatrice da tavolo.\nUna calcolatrice da tavolo \u00e8 una calcolatrice pensata per essere utilizzata su un tavolo. Normalmente \u00e8 quindi dotata, sul fondo, di quattro piedini che ne favoriscono un appoggio stabile sul tavolo. Le prime calcolatrici da tavolo erano meccaniche. Le moderne calcolatrici da tavolo sono invece elettroniche. Rispetto alla calcolatrice tascabile, la calcolatrice da tavolo ha dimensioni fisiche maggiori. Si sacrifica cio\u00e8 la sua portabilit\u00e0 in favore della sua usabilit\u00e0. Normalmente, rispetto alla calcolatrice tascabile, ha quindi tasti pi\u00f9 grandi, in modo da rendere meno probabile un'accidentale pressione del tasto sbagliato. Rispetto alla moderna calcolatrice tascabile, spesso la moderna calcolatrice da tavolo ha anche un display pi\u00f9 grande, caratteristica che ne facilita la lettura. La moderna calcolatrice da tavolo, essendo elettronica, necessita di alimentazione elettrica. Deve quindi essere collegata alla rete elettrica. In alternativa \u00e8 dotata di batterie elettriche o di un modulo fotovoltaico. Di norma le calcolatrici elettroniche da tavolo dotate di stampante sono alimentate tramite la rete elettrica perch\u00e9 consumano pi\u00f9 energia elettrica.\nCalcolatrice tascabile.\nUna calcolatrice tascabile \u00e8 una calcolatrice che, per le sue ridotte dimensioni fisiche, pu\u00f2 essere inserita in una tasca di media grandezza realizzata su un capo di abbigliamento per gli adulti. La calcolatrice tascabile \u00e8 quindi una calcolatrice pensata per essere trasportata con estrema facilit\u00e0. Contrariamente alla calcolatrice da tavolo, nella calcolatrice tascabile si sacrifica l'usabilit\u00e0 in favore della portabilit\u00e0. Di norma infatti i tasti della calcolatrice tascabile sono molto piccoli, quindi scomodi da utilizzare. Le prime calcolatrici tascabili erano meccaniche, le moderne calcolatrici tascabili sono invece elettroniche. Di norma le calcolatrici elettroniche tascabili sono alimentate da batterie elettriche, da accumulatori ricaricabili, in alcuni casi affiancati da un modulo fotovoltaico.\nCalcolatrice comune.\nLa complessit\u00e0 delle calcolatrici varia in base all'uso per cui sono progettate. Una comune calcolatrice moderna, utilizzabile per comuni attivit\u00e0, \u00e8 costituita dai seguenti componenti:\nLa memoria di queste calcolatrici non \u00e8 molto versatile e solitamente \u00e8 possibile compiere soltanto le operazioni di addizione, sottrazione e richiamo del numero memorizzato; questo resta solitamente in memoria anche spegnendo la calcolatrice e pu\u00f2 essere richiamato successivamente.\nDalla met\u00e0 degli anni ottanta \u00e8 diventato comune incorporare piccole calcolatrici in altri dispositivi, come telefoni cellulari, cercapersone o orologi da polso.\nConvertitore di valuta.\nQuesto tipo di calcolatrice \u00e8 diventato famoso in Europa in seguito all'introduzione dell'euro (chiamato per questo motivo anche \"euroconvertitore\") ed alla conseguente necessit\u00e0 di eseguire rapide conversioni tra la valuta locale e la moneta unica europea da parte di consumatori e impiegati. Con il tempo, la popolazione ha guadagnato praticit\u00e0 con la nuova moneta e l'uso di questo tipo di calcolatrice \u00e8 diminuito.\nQuesta calcolatrice, rispetto a quella normale, ha una funzione supplementare che permette di memorizzare il tasso di cambio ed eseguire conversioni tramite due pulsanti speciali adibiti allo scopo.\nCalcolatrice scientifica.\nLe calcolatrici scientifiche hanno numerose funzioni aggiuntive rispetto a quelle comuni, di utilit\u00e0 in varie discipline scientifiche e tecniche come matematica, fisica, ingegneria e per alcuni modelli avanzati anche finanza, con la possibilit\u00e0 di eseguire calcoli di statistica tramite particolari modalit\u00e0 operative.\nLe calcolatrici scientifiche pi\u00f9 avanzate hanno funzioni per il disegno di grafici (vengono chiamate quindi \"calcolatrici grafiche\") ed includono caratteristiche proprie di un sistema di algebra computazionale. Molti di questi modelli sono in grado di eseguire anche semplici programmi (in tal caso vengono chiamate \"calcolatrici programmabili\"). Le applicazioni per calcolatrice includono risolutori di equazioni algebriche, modelli finanziari e, talvolta, giochi. Questi modelli permettono anche il collegamento ad un computer o ad altre calcolatrici dello stesso tipo per il trasferimento di dati. Per tutte queste caratteristiche l'uso di calcolatrici scientifiche programmabili e/o grafiche \u00e8 stato a lungo vietato durante lo svolgimento di prove scolastiche, in particolare degli esami di maturit\u00e0. Per l'esame di maturit\u00e0 2017, per\u00f2, verr\u00e0 consentito l'utilizzo, per la prima volta, di calcolatrici grafiche purch\u00e9 non siano dotate di capacit\u00e0 di calcolo simbolico.\nFunzioni.\nLe funzioni di una calcolatrice scientifica sono molte e variano a seconda del modello. In genere l'introduzione delle operazioni \u00e8 semplificata dalla possibilit\u00e0 di introdurre espressioni e scorrerle con degli appositi tasti, effettuando eventuali correzioni. Il risultato dell'ultimo calcolo eseguito \u00e8 richiamabile in un'espressione mediante un apposito tasto, generalmente identificato da \"Ans\" (abbreviazione di \"answer\", dall'inglese \"risposta\").\nUna funzionalit\u00e0 propria di questo tipo di calcolatrice \u00e8 la possibilit\u00e0 di operare su frazioni oltre che su numeri decimali. I calcoli si possono eseguire in notazione scientifica per facilitare le operazioni su numeri molto grandi o molto piccoli e tramite un apposito tasto identificato con \"EXP (in alcuni modelli indicato anche con EE)\" \u00e8 possibile inserire direttamente l'ordine di grandezza del numero inserito. In molti modelli vi \u00e8 la possibilit\u00e0 di operare in diversi sistemi di numerazione e di convertire valori numerici dall'uno all'altro sistema, i sistemi pi\u00f9 usati sono:\n\u00c8 possibile operare sugli angoli in gradi sessagesimali o centesimali e radianti con la possibilit\u00e0 di eseguire le rispettive conversioni. Altra funzionalit\u00e0 comune \u00e8 la conversione tra coordinate polari e coordinate cartesiane. Funzionalit\u00e0 importanti sono le funzioni trigonometriche e le funzioni iperboliche con le rispettive funzioni inverse, le funzioni di logaritmo comune e lineare e di antilogaritmo, operazioni di elevamento a potenza, estrazione di radice e fattoriale. Altre funzioni sono quelle di permutazione e combinazione utili per risolvere alcuni problemi matematici. Queste calcolatrici mettono anche a disposizione una funzione che genera un numero casuale e un tasto per i numeri \u03c0 ed e, indispensabili nei calcoli di fisica e matematica. In molti modelli sono altres\u00ec disponibili delle funzionalit\u00e0 per operare non soltanto su numeri reali, ma anche su numeri complessi, matrici e vettori.\nUso.\nNell'istruzione.\nNei paesi pi\u00f9 abbienti, gli studenti usano le calcolatrici per i compiti scolastici. Vi furono inizialmente perplessit\u00e0 sulla cosa: si pensava infatti che l'uso della calcolatrice andasse a discapito delle basilari abilit\u00e0 di aritmetica. Sono ancora in atto discussioni sull'importanza della capacit\u00e0 di eseguire calcoli a mano o a mente. In alcuni corsi di studio si preclude l'uso della calcolatrice sino a quando non si \u00e8 ottenuta una certa capacit\u00e0 di calcolo, mentre in altri lo studio \u00e8 indirizzato alle tecniche di stima e risoluzione dei problemi.\nAltre perplessit\u00e0 possono esservi al riguardo delle eventualit\u00e0 che uno studente sbagli ad impostare un'espressione e che assuma per corretto il risultato, dal momento che l'ha fornito la calcolatrice. Gli insegnanti cercano di limitare questi problemi invitando gli studenti ad eseguire manualmente una stima approssimativa del risultato e di verificarne la compatibilit\u00e0 con quello calcolato tramite la calcolatrice. Un alunno potrebbe anche eseguire un calcolo ed ottenere un risultato senza conoscerne i fondamentali principi matematici coinvolti in esso, usando la calcolatrice come un espediente anzich\u00e9 come uno strumento di apprendimento. Durante compiti, verifiche o esami invece la calcolatrice potrebbe rallentare lo studente che tenderebbe a verificare ogni risultato ottenuto con calcoli fatti a mano.\nNei programmi di insegnamento delle scuole di alcuni paesi (es. Stati Uniti) sono invece presenti dei corsi (soprattutto nelle superiori) in cui \u00e8 non soltanto ammesso, ma addirittura previsto l'uso sistematico delle calcolatrici e vengono fornite delle nozioni circa le principali tecniche numeriche che le moderne calcolatrici scientifiche programmabili consentono.\nProblemi riscontrabili.\nGli errori nel calcolo con la calcolatrice non riguardano solo studenti. Qualunque utente pu\u00f2 sbagliare nell'assumere come corretto il risultato della calcolatrice, senza controllare adeguatamente l'ordine di grandezza del risultato, ad esempio la collocazione del separatore decimale. Questo problema si presentava anche all'epoca del regolo calcolatore e dei calcoli fatti a mano, quando il compito di stabilire l'ordine di grandezza del risultato era onere dell'utente.\nIn linea di principio nessuna calcolatrice \u00e8 assolutamente esatta. Tranne quando si lavora con numeri interi o con razionali aventi un numero di cifre significative (diverse dagli zeri iniziali o finali) minore della capacit\u00e0 della macchina, il numero verr\u00e0 troncato in memoria, con un cosiddetto errore di troncamento, per underflow aritmetico. Un'altra possibilit\u00e0 \u00e8 che la calcolatrice scriva, ad esempio, 51,999999 quando il risultato giusto \u00e8, effettivamente, 52. Questo errore algoritmico si presenta soprattutto quando si eseguono operazioni che richiedono un numero molto alto o infinito di passaggi elementari (ad es. l'estrazione di una radice). Gli errori cos\u00ec introdotti riducono la precisione del calcolo con effetti anche molto significativi se gli errori si accumulano. Da questo punto di vista \u00e8 particolarmente insidiosa la sottrazione di numeri simili. Considero due numeri a e b, rappresentati in macchina con 10 cifre significative. Se solo l'ultima cifra dei due numeri \u00e8 inesatta, posso considerare l'errore relativamente piccolo. Se per\u00f2 i due numeri hanno le prime 9 cifre uguali, il risultato di un'eventuale sottrazione (a-b) sar\u00e0 del tutto inattendibile perch\u00e9 tutte le cifre esatte si cancellano a vicenda e resta il risultato della sottrazione tra due cifre quasi casuali.\nInoltre la maggior parte delle calcolatrici eseguono le operazioni nell'ordine in cui vengono immesse, ignorando le regole di precedenza matematiche. Ad esempio, se eseguiamo un'operazione come \"2+4\u00d72\" su una normale calcolatrice, verrebbe eseguita prima l'addizione e poi la moltiplicazione e il risultato (12) sarebbe un grossolano errore dal punto di vista matematico. Alcuni numeri decimali illimitati, ad esempio il risultato di 2/3, vengono visualizzati impropriamente, generalmente arrotondando (in questo caso a 0,66666667). Inoltre alcuni numeri tipo 0,14285714... (che corrisponde alla frazione 1/7) possono essere difficili da riconoscere nella loro forma decimale. Questo problema viene ovviato con il calcolo su frazioni, permesso dalle calcolatrici scientifiche, che per\u00f2 non \u00e8 molto pratico da utilizzare per calcoli di routine. Un ulteriore problema sorge dalla scarsa qualit\u00e0 delle tastiere in alcuni prodotti economici che potrebbero non rispondere adeguatamente alla pressione dei tasti.\nCalcolatrici e computer.\nUna fondamentale differenza tra una calcolatrice e un normale computer \u00e8 che le calcolatrici operano in genere con la codifica chiamata \"binary-coded decimal\" anzich\u00e9 con quella binaria usata dai computer. Inoltre il mercato delle calcolatrici \u00e8 estremamente sensibile al prezzo e normalmente l'utente si preoccupa di quale sia il modello meno costoso, avente le specifiche di suo interesse, ma non si cura molto della velocit\u00e0 di calcolo (dal momento che \u00e8 fortemente condizionata dalla rapidit\u00e0 dell'utente nel premere i tasti). Pertanto i progettisti delle calcolatrici tendono a minimizzare il numero di componenti logici nel microprocessore anzich\u00e9 ridurre il numero di cicli di clock necessari ad eseguire un calcolo.\nAd esempio, invece di avere una circuiteria hardware dedicata per le moltiplicazioni e le divisioni, una calcolatrice potrebbe implementare operazioni a virgola mobile tramite codice nella ROM (emulando quindi una FPU), ed eseguire le funzioni trigonometriche con l'algoritmo CORDIC, che non richiede una FPU hardware. Per ragioni simili, strutture logiche a trasmissione seriale dei bit sono pi\u00f9 comuni nelle calcolatrici rispetto alle strutture parallele usate dai normali computer: una struttura seriale minimizza infatti la complessit\u00e0 del microprocessore, impegnando per\u00f2 un numero maggiore di cicli di clock.\nI personal computer e i palmari possono eseguire generici calcoli in svariati modi:\nStoria.\nNel recente passato, prima dell'avvento della calcolatrice, venivano usati strumenti di calcolo meccanici non automatizzati (come abachi, bastoncini di Nepero, regoli calcolatori), oppure prontuari (come libri di tavole matematiche), per eseguire difficoltosi calcoli numerici. Il processo di calcolo era laborioso e completamente manuale, quindi fortemente suscettibile ad errori. La calcolatrice, essendo almeno in parte automatizzata, rese pi\u00f9 difficile il verificarsi di tali errori. Il suo avvento \u00e8 quindi di grande importanza nella storia del calcolo automatico.\nIl XVI secolo.\nIn alcuni manoscritti di Leonardo da Vinci databili tra il 1490 e il 1505, oggi conosciuti come Codici di Madrid, viene descritto un congegno meccanico che potrebbe costituire l'unit\u00e0 di calcolo di una calcolatrice meccanica. Sull'uso a cui era destinato il congegno, non ci sono certezze. Di conseguenza non ci sono certezze sul fatto che Leonardo da Vinci abbia costruito, con tale congegno, una calcolatrice meccanica. Se tale ipotesi fosse confermata, Leonardo da Vinci sarebbe la prima persona della storia, di cui si ha notizia, ad impegnarsi nella progettazione di una calcolatrice. Nel 1968 lo studioso di Leonardo da Vinci, Roberto Guatelli, specializzato nella riproduzione di macchine antiche, costru\u00ec il congegno di Leonardo da Vinci basandosi sulla descrizione presente nei Codici di Madrid. La riproduzione del congegno di Leonardo da Vinci fu esposta a New York, per un breve periodo, nella collezione privata di macchine da calcolo dell'IBM. In seguito ai dubbi sollevati da alcuni studiosi, tra cui Bern Dibner e I. Bernard Cohen, la riproduzione del congegno di Leonardo da Vinci fu tolta dalla collezione privata dell'IBM.\nIl XVII secolo.\nNel XVII secolo la meccanica di precisione, utilizzata negli orologi meccanici, raggiunse livelli molto elevati. Alcuni pionieri del calcolo automatico compresero che i processi di funzionamento degli orologi meccanici non erano molto diversi dai processi di calcolo utilizzabili per eseguire le operazioni di addizione e di sottrazione. Nel 1623, il professore tedesco Wilhelm Schickard, progett\u00f2 e fece costruire un prototipo di calcolatrice. E non a caso lo chiam\u00f2 Orologio Calcolatore: era il frutto della tecnologia orologiera dell'epoca. L'Orologio Calcolatore \u00e8 la pi\u00f9 antica calcolatrice conosciuta. Della calcolatrice rest\u00f2 traccia solo in alcune lettere di Wilhelm Schickard a Giovanni Keplero. Circa 20 anni dopo, nel 1645, il matematico francese Blaise Pascal, per aiutare il padre funzionario delle tasse, invent\u00f2 il dispositivo di calcolo poi conosciuto come Pascalina; esso eseguiva per\u00f2 soltanto addizioni. Nel 1659, il matematico italiano Tito Livio Burattini, costru\u00ec una calcolatrice simile a quella di Blaise Pascal, di cui aveva potuto esaminare l'esemplare donato da Pascal alla regina di Polonia. In seguito, il matematico tedesco Gottfried Leibniz realizz\u00f2 la prima macchina calcolatrice, lo Stepped Reckoner, in grado di eseguire anche le moltiplicazioni grazie ad un innovativo meccanismo chiamato \"traspositore\", basato su un cilindro a scalini con rilievi di diversa lunghezza.\nIl XVIII secolo.\nAll'inizio del secolo successivo, Giovanni Poleni introdusse un nuovo traspositore, basato su una ruota con pioli \nsporgenti mobili. Purtroppo distrusse l'unico prototipo realizzato quando seppe che il premio imperiale a cui aspirava per la sua invenzione era stato attribuito al viennese Anton Braun. Per\u00f2 traspositori simili a quelli di Poleni e Leibnitz furono alla base di quasi tutte le macchine in grado di eseguire moltiplicazioni realizzate nei secoli seguenti.\nNel XVIII secolo oltre a Poleni e Braun vennero inventate altre macchine aritmetiche abbastanza interessanti ed innovative. Per\u00f2, come per il secolo precedente, la mancanza di un'industria meccanica di precisione imped\u00ec che si uscisse dalla fase prototipale o dalla realizzazione di oggetti per le Camere delle meraviglie.\nIl XIX secolo.\nIn questo secolo, grazie allo sviluppo dell'industria meccanica, vennero messe in pratica le idee dei secoli precedenti e realizzate le prime calcolatrici meccaniche prodotte industrialmente.\nNel 1820 Xavier Thomas de Colmar inizia la produzione del suo Aritmometro, basato sul progetto di Leibniz. Bisogner\u00e0 attendere la fine del secolo per vedere altre calcolatrici in grado di porsi come valide alternative. Alla fine del 1884, Dorr Felt realizz\u00f2 la Comptometer, la prima addizionatrice a tasti, a cui fece seguire la Comptograph, la prima calcolatrice scrivente. Tuttavia, il merito di aver introdotto lo \"scontrino\" viene normalmente attribuito alla calcolatrice di Burroughs di poco successiva. Sempre in quegli anni, Frank Stephen Baldwin e soprattutto Willgodt Odhner realizzarono le prime calcolatrici che riprendono la ruota a denti mobili di Poleni e che avranno un enorme successo nel secolo seguente.\nL'800 vide anche lo sviluppo di altre \"calcolatrici\" che ebbero una grande importanza nella storia dei calcolatori. Nel 1822 Charles Babbage inizi\u00f2 a lavorare al \"Difference Engine\", macchina gi\u00e0 concepita nel 1786 da J.H. M\u00fcller ma mai costruita fino a quel momento. La macchina doveva servire a riscrivere le tavole logaritmiche che, altrimenti calcolate a mano, presentavano numerosi errori. \nPer vari motivi il progetto venne abbandonato, ne \u00e8 stata realizzata una ricostruzione nel 1991 basandosi sugli schemi di Babbage.\nNel 1882 Herman Hollerith del MIT realizz\u00f2 le prime macchine calcolatrici elettriche funzionanti a schede perforate.\nIl XX secolo.\nDagli anni Trenta agli anni Sessanta.\nDalla fine dell'Ottocento agli anni sessanta, le calcolatrici meccaniche dominarono il mercato da ufficio. Tra i maggiori fabbricanti americani si possono ricordare Burroughs, Remington-Rand, Friden, Monroe, SCM-marchant e Victor. In Europa tra le societ\u00e0 pi\u00f9 importanti c'erano Brunsviga, Original Odhner, Facit, MADAS e Mercedes Buromaschinen. L'Italia arriv\u00f2 molto in ritardo su questo mercato ma, grazie al genio di Natale Capellaro, la Olivetti divent\u00f2 rapidamente uno dei leader mondiali. Tra gli altri produttori italiani si ricorda anche Lagomarsino di Milano.\nLe calcolatrici prodotte in questo periodo funzionavano a manovella o tramite un motore elettrico. Molti modelli venivano prodotti con entrambi i tipi di azionamento. \nL'input avveniva tramite cursori o con una \"tastiera estesa\" (una colonna di 9 o 10 tasti per ogni posizione decimale). La tastiera \"ridotta\" (10 tasti), bench\u00e9 introdotta fin dal 1902, stent\u00f2 parecchio ad affermarsi definitivamente. Da segnalare il fatto che Oscar Sundstrand introdusse, verso il 1920, l'attuale disposizione dei tasti su quattro righe e tre colonne. Addizioni e sottrazioni venivano eseguite con una singola operazione mentre le moltiplicazioni e divisioni erano svolte, rispettivamente, tramite ripetute addizioni e sottrazioni. Le calcolatrici meccaniche portatili come la Curta del 1948 vennero usate finch\u00e9 non furono sostituite da quelle elettroniche negli anni settanta.\nNel 1936 Alan Turing schematizz\u00f2 i limiti delle macchine calcolatrici, ponendo le definizioni di quella che sarebbe diventata famosa come macchina di Turing\nNel 1947 venne inventato il primo transistor affidabile e commercializzabile. All'inizio del 1961 fu lanciata sul mercato la prima calcolatrice totalmente elettronica da ufficio: la Bell Punch/Sumlock ANITA Mk. VII (A New Inspiration To Arithmetic - \"Una nuova ispirazione all'aritmetica\"), esteticamente simile alla comptometer. Questa macchina progettata e costruita nel Regno Unito usava valvole termoioniche per la circuiteria e tubi nixie per il display. Questo modello era in qualche modo suscettibile ad errori di calcolo e fu rimpiazzato nel settembre 1961 con la versione Mark. VIII che ebbe assai pi\u00f9 successo. Fu dunque sorpassato tecnologicamente quando, a cavallo tra 1963 e 1964 uscirono tre calcolatrici che funzionavano interamente a transistor. Le fonti discordano su quale sia stata effettivamente la prima.\nPrevalentemente il primato viene attribuito alla Friden EC-130 che operava con numeri fino a 13 cifre su un monitor CRT da 5 pollici e introduceva la notazione polacca inversa (\"RPN\"); essa fu introdotta sul mercato al prezzo di 2200 dollari, circa il triplo del costo di una calcolatrice elettromeccanica dell'epoca. Nel 1964 la Sharp introdusse il CS-10A, altro modello di calcolatrice da ufficio che pesava 25 kg, al costo di 500\u00a0000 yen (circa 2500 dollari). Quasi contemporaneamente usciva la IME 84, progettata da Massimo Rinaldi e prodotta dall'italiana \"Industria Macchine Elettroniche\" del gruppo Edison. Era dotata di un display con 16 cifre e, nella versione RC, l'unit\u00e0 di calcolo poteva essere collegata a 4 tastiere.\nGli anni Settanta.\nAll'inizio degli anni settanta apparvero i primi circuiti integrati, nel frattempo venne introdotta sul mercato la calcolatrice programmabile \"Monroe EPIC\". Era una grande unit\u00e0 da tavolo collegata ad una unit\u00e0 logica posata a terra e poteva essere programmata per eseguire molte funzioni tipiche di un computer. Ad ogni modo l'unica istruzione di \"branch\" era un'istruzione \"branch\" non condizionale (GOTO) alla fine dello stack di operazioni, che faceva ritornare il programma alla sua istruzione iniziale. In questo modo non era possibile includere nessuna logica condizionale (IF-THEN-ELSE). In quell'epoca, l'assenza di istruzioni condizionali veniva talvolta utilizzata per distinguere le calcolatrici dai computer. La prima calcolatrice portatile, introdotta nel gennaio 1971, era la Sharp EL-8 commercializzata anche come Facit 1111. Pesava circa mezzo chilogrammo, aveva un display fluorescente a vuoto, batterie ricaricabili NiCd e inizialmente veniva venduta per 395 dollari.\nLa prima calcolatrice portatile di piccole dimensioni di produzione statunitense, la Bowmar 901B (chiamata comunemente \"The Bowmar Brain\", dall'inglese \"Il cervello Bowmar\"), venne commercializzata nell'autunno del 1971 al costo di 240 dollari: misurava 13,1\u00d77,7\u00d73,7 cm, disponeva di quattro funzioni ed aveva un display a otto cifre a LED rossi. Nell'agosto 1972 invece la Sinclair Executive divent\u00f2 la pi\u00f9 piccola calcolatrice tascabile con le sue misure di 13,8\u00d75,6\u00d70,9\u00a0cm e il suo peso di 70 grammi, costava 79 sterline. Verso la fine del decennio, calcolatrici simili erano vendute a prezzi inferiori ai 10 dollari.\nLa prima calcolatrice tascabile con funzioni di tipo scientifico e che poteva quindi sostituire un regolo calcolatore fu l'HP-35 della Hewlett-Packard, commercializzata nel 1972 al prezzo di 395 dollari. Essa utilizzava, come la maggior parte delle successive calcolatrici di progettazione HP, la notazione polacca inversa (RPN) per l'immissione dei calcoli da eseguire. Nel 1973, Texas Instruments introdusse la SR-10 (dove \"SR\" significava \"slide rule\", ovvero regolo calcolatore), calcolatrice portatile con sistema di immissione algebrico (il sistema tradizionale da cui la RPN differisce). Questa calcolatrice fu seguita poi dalla SR-11 e infine dalla TI-30.\nLa prima calcolatrice tascabile programmabile fu la HP-65 del 1974, era dotata di una memoria capace di 100 istruzioni e poteva memorizzare e richiamare programmi tramite un lettore di schede magnetiche incorporato. Un anno dopo l'HP-25C introdusse una memoria interna permanente: i programmi e i dati erano mantenuti in una memoria CMOS anche dopo lo spegnimento. Nel 1979 l'HP commercializz\u00f2 la prima calcolatrice alfanumerica ed espandibile, l'HP-41C che poteva essere accessoriata con moduli di memorie di tipo RAM (per i calcoli) e ROM (per il software), oltre che con periferiche come lettori di codici a barre, microcassette e drive per floppy disk. Tra gli accessori vi erano anche stampanti termiche a rotolo e comuni interfacce di comunicazioni come EIA RS-232, HP-IL e HP-IB.\nGli anni Ottanta e Novanta.\nI due principali fabbricanti, HP e Texas Instruments, realizzarono continuamente calcolatrici dotate di volta in volta di un maggior numero di funzioni durante gli anni ottanta e gli anni novanta. Alla fine del millennio, la linea che divideva una calcolatrice grafica e un computer palmare non era sempre ben definita. Infatti alcune calcolatrici, come le TI92 e la TI89 della Texas Instruments, e la famiglia HP 48 o la HP-49G della Hewlett Packard potevano derivare e integrare funzioni, eseguire software di elaborazione testi o \"personal information manager\" e infine connettersi ad altre calcolatrici o computer tramite cavo o infrarossi.\nNell'Unione Sovietica era disponibile la Elektronika MK-61, una calcolatrice RPN programmabile.\nIl XXI secolo.\n, cosa che \u00e8 stata difficile da accettare per alcuni fan dei prodotti dell'azienda. Per esempio la serie HP-48 aveva, e ha in parte tuttora, un fedele sostegno degli utenti, e tuttora \u00e8 possibile trovare attivi dei forum ad essa dedicati che ospitano programmi ed applicazioni da caricare nella ROM. Le ultime serie prodotte prima dello stop avevano accumulato una serie di riscontri non positivi. La HP-33S infatti aveva rappresentato per molti aspetti (tastiera e funzioni in primis) un passo indietro rispetto alle apprezzatissime HP-32SII e HP-42S (delle quali ancora oggi sono reperibili, su canali di acquisto on line, pochi pezzi con prezzi esorbitanti); e anche la serie HP-49 aveva accumulato una serie di giudizi negativi, soprattutto riferiti alla tastiera in gomma (di scarsa qualit\u00e0 rispetto alle tastiere con pulsanti rigidi incernierati dei modelli classici). \nAlla fine del 2003 HP ha per\u00f2 ricominciato la produzione di nuovi modelli, che in alcuni casi tuttavia, secondo alcuni giudizi, non avrebbero la qualit\u00e0 realizzativa e il sobrio design delle prime calcolatrici HP per le quali l'azienda era famosa (adottando invece il pi\u00f9 \"giovane\" design che caratterizzava, e caratterizza ancora oggi, le contemporanee concorrenti TI). Attualmente, dopo un ritorno ad un 'look and feel' pi\u00f9 simile a quello dei modelli classici (HP-50G, HP-35S) e la riedizione in serie limitata di modelli particolarmente apprezzati del passato (es. HP-15C Limited Edition del 2011, in cui un moderno processore ARM emula il funzionamento del modello classico ma ad una velocit\u00e0 dalle 50 alle 150 volte superiore, HP-12C 30th Anniversary Edition con processore simile e analoghi incrementi prestazionali), HP ha presentato un nuovo modello di calcolatrice grafica con display touchscreen a colori, la HP Prime, ed accumulatori al litio, caratteristiche mutuate dai moderni smartphone.\nLa calcolatrice per calcoli finanziari HP-12C \u00e8 ancora in produzione: fu introdotta nel 1981 e da allora \u00e8 stata continuamente commercializzata senza sostanziali modifiche estetiche. Essa \u00e8 divenuta infatti lo standard de facto per le calcolatrici finanziarie, ed ha tuttora un mercato. Come molte altre calcolatrici HP \u00e8 caratterizzata dall'implementazione della notazione polacca inversa. Tra i nuovi modelli HP (prodotti dal 2003 in poi) \u00e8 inclusa una versione migliorata della HP-12C, la \"HP-12C Platinum Edition\" con memoria aggiuntiva, un maggior numero di funzioni incorporate e modalit\u00e0 di immissione algebrica.\nVoci correlate.\nInteresse generale:\nSistemi di calcolo meccanici:\nCalcolatrici elettroniche:\nCalcolatrici online:\nEmulare una calcolatrice su un PC:"}
{"id": "123190", "revid": "125898321", "url": "https://it.wikipedia.org/wiki?curid=123190", "title": "Hulk Hogan", "text": "Soprannominato \"The Incredible\" e successivamente \"The Immortal\", \u00e8 la superstar WWE pi\u00f9 riconosciuta a livello mondiale, nonch\u00e9 la pi\u00f9 grande icona del wrestling di tutti i tempi insieme a Stone Cold Steve Austin.\nHa interpretato l'eroe americano nella World Wrestling Federation e \"Hollywood\" Hulk Hogan, il malvagio leader del New World Order nella World Championship Wrestling. Regolarmente nei main event dei pay-per-view in entrambe le federazioni, ha spesso chiuso WrestleMania (otto volte: record assoluto) e Starrcade (tre volte), i rispettivi principali eventi annuali della WWF e della WCW. \u00c8 stato inserito nella WWE Hall of Fame il 2 aprile 2005, introdotto dall'amico Sylvester Stallone.\nHogan \u00e8 un dodici volte campione del mondo, avendo vinto sei volte il WWF World Heavyweight Championship e sei volte il WCW World Heavyweight Championship; ha anche detenuto una volta il WWE Tag Team Championship (con Edge).\nIl suo primo regno da WCW World Heavyweight Champion, durato 469 giorni (dal 17 luglio 1994 al 29 ottobre 1995), \u00e8 il pi\u00f9 lungo nella storia del titolo. Ha anche vinto il Royal Rumble match (edizione 1990 e edizione 1991), diventando il primo wrestler a vincerne due consecutive. Il suo bilancio a WrestleMania \u00e8 di dieci partecipazioni: 8 vittorie e 2 sconfitte. Vanta inoltre il miglior score positivo nella storia di SummerSlam: 6 vittorie a fronte di 0 sconfitte.\nDetiene il record per essere stato campione mondiale per pi\u00f9 singoli anni consecutivi (3 regni, 7 anni e 11 mesi: 23 gennaio 1984-4 dicembre 1991).\nDopo Bruno Sammartino, \u00e8 il secondo wrestler di sempre con il maggior numero di giorni complessivi da WWE Champion (6 regni - 2185 giorni).\nInfanzia.\nHulk Hogan \u00e8 figlio di Ruth V. Moody Bollea (di origini italo-franco-panamensi) e di Pietro Bollea Jr., a sua volta figlio di Pietro Bollea Sr., un immigrato italiano nato nel 1886 a Cigliano in provincia di Vercelli.\nInizialmente si dedic\u00f2 al baseball semi-professionistico e per dieci anni suon\u00f2 anche in alcune rock band. La carriera da wrestler inizi\u00f2 quasi per caso: mentre si allenava in una palestra, venne notato da Jack Brisco e suo fratello Gerald, due wrestler che notarono il fisico di Hogan e lo convinsero ad iniziare una carriera nel wrestling. Hogan, fan di questa disciplina gi\u00e0 da bambino, accett\u00f2 subito l'offerta. Si allen\u00f2 per due anni sotto la guida del leggendario wrestler Hiro Matsuda.\nCarriera.\nPrimi anni (1977\u20131979).\nHogan combatt\u00e9 il suo primo incontro a Tallahassee, in Florida, il 10 agosto 1977 con il ring name The Super Destroyer. In quell'occasione affront\u00f2 Brian Blair in un match finito in pareggio.\nHogan lott\u00f2 poi in altri match con il ring name The Super Destroyer, ma utilizzando anche altri ring name come Terry \"The Hulk\" Boulder e Sterling Golden.\nNei suoi primi anni di carriera conquist\u00f2 i suoi primi titoli nella National Wrestling Alliance (NWA); nel maggio 1979 ottenne addirittura un match per il NWA World Heavyweight Championship, all'epoca considerato il titolo di wrestling pi\u00f9 importante del mondo.\nWorld Wrestling Federation (1979\u20131980).\nNel novembre 1979, Hogan pass\u00f2 alla World Wrestling Federation, dove utilizz\u00f2 il ring name \"The Incredible\" Hulk Hogan. Nella maggior parte degli incontri era accompagnato dal manager ed ex lottatore \"Classy\" Freddie Blassie.\nDebutt\u00f2 nella WWF in uno show ad Allentown dove lott\u00f2 in tre match tutti vinti, nell'ordine contro Harry Valdez, Paul Figueroa e Ben Ortiz. Un mese dopo, il 17 dicembre, fece il suo debutto nel tempio del wrestling, il Madison Square Garden, sconfiggendo Ted DiBiase. Acquis\u00ec sempre pi\u00f9 popolarit\u00e0, disputando match sempre pi\u00f9 prestigiosi, iniziando la sua prima grande faida contro Andr\u00e9 the Giant, che culmin\u00f2 in un match svoltosi allo Shea Stadium il 9 agosto 1980. La popolarit\u00e0 di Hogan raggiunse livelli mai visti prima, al punto che la star del cinema Sylvester Stallone gli propose una parte nel film \"Rocky III\".\nNew Japan Pro-Wrestling (1980\u20131983).\nHogan lott\u00f2 in Giappone, e ottenne grandi successi soprattutto nella New Japan Pro-Wrestling (NJPW). Venne chiamato dai fan giapponesi \"Ichiban\", ossia \"Numero Uno\". In Giappone, Hogan cambi\u00f2 il suo parco mosse, preferendo mosse tecniche alle mosse di potenza diffuse nel Nord America. Cambi\u00f2 anche temporaneamente la sua mossa finale, adottando l\"'Axe Bomber\" a discapito del suo famoso \"Running Leg Drop\".\nIl 2 giugno 1983, Hogan vinse la prima edizione del torneo International Wrestling Grand Prix, sconfiggendo l'icona del wrestling giapponese Antonio Inoki per KO. Hogan e Inoki combatterono anche in coppia, vincendo la prestigiosa MGS Tag League per due anni di seguito, nel 1982 e nel 1983.\nAmerican Wrestling Association (1980\u20131983).\nDopo aver recitato in \"Rocky III\", Hogan torn\u00f2 al wrestling nel 1981 entrando nella federazione del Minnesota, l'American Wrestling Association (AWA). Qui il pubblico inizi\u00f2 ad amare il muscoloso e carismatico Hogan e presto i booker dell'AWA furono costretti a farlo passare tra i face.\nIl proprietario della federazione, Verne Gagne, non gli diede mai tuttavia l'occasione di diventare campione dell'AWA; addirittura due match vinti da Hogan per la cintura furono invalidati, facendo letteralmente infuriare il pubblico.\nRitorno in WWF (1983\u20131994).\nHulkamania (1983\u20131984).\nDopo aver comprato la World Wrestling Federation (WWF) da suo padre nel 1982, Vince McMahon rimise sotto contratto Hulk Hogan, con l'intenzione di renderlo l'attrazione principale della compagnia per il suo carisma e per la sua fama. Hogan ritorn\u00f2 alla WWF durante uno show il 3 gennaio 1984.\nMeno di tre settimane dopo, il 23 gennaio, Hogan vinse il WWF World Heavyweight Championship sconfiggendo The Iron Sheik al Madison Square Garden di New York per pura casualit\u00e0, poich\u00e9 Bob Backlund era infortunato e non pot\u00e9 partecipare al match. Con questa vittoria, Hogan divenne il primo wrestler ad uscire dalla \"camel clutch\", la mossa finale di Sheik, e il primo WWF World Heavyweight Champion nato nel Sud degli Stati Uniti. Immediatamente dopo aver vinto il titolo, il commentatore Gorilla Monsoon dichiar\u00f2 che \"l'\"Hulkamania\" \u00e8 qui!\". Fu allora che inizi\u00f2 l\"'Hulkamania\", ossia il periodo in cui Hogan diventer\u00e0 il pi\u00f9 forte e famoso wrestler di tutti i tempi. Durante questo periodo il wrestling divenne sempre pi\u00f9 popolare in tutto il Nord America ed Hogan ne divenne il simbolo. Immediatamente dopo la vittoria del titolo, Hogan inizi\u00f2 a chiamare i propri fan \"Hulkamaniacs\" nel corso delle interviste ed introdusse i suoi tre \"comandamenti\": allenarsi, dire le preghiere, e prendere le vitamine. La tenuta da combattimento sul ring di Hogan acquis\u00ec i caratteristici colori giallo e rosso; la sua entrata prevedeva il rituale nel quale egli si strappava la maglia, si metteva in posa mostrando i muscoli, ed accostava platealmente la mano all'orecchio per ascoltare il boato del pubblico festante. La maggior parte dei match di Hogan dell'epoca lo vedevano contrapposto a wrestler malvagi definiti \"monster heel\", spesso di grossa taglia, e seguivano un preciso copione che presto divenne una sorta di routine: Hogan attaccava l'avversario, ma quasi subito iniziava pesantemente a subirne i colpi, arrivando vicino alla sconfitta. Successivamente, facendosi forza grazie all'incitamento del pubblico, metteva in atto un processo di riscossa chiamato \"Hulking up\". Egli puntava l'indice verso l'avversario (gesto che in seguito venne accompagnato da un forte \"You!\" da parte della folla), scuoteva le dita come per dire no, dava tre pugni al rivale, eseguiva un Irish whip, il big boot e concludeva il tutto con un running leg drop schienando poi l'avversario. Questa sequenza finale poteva occasionalmente subire modifiche a seconda dell'avversario o della storyline in corso; per esempio, contro lottatori \"pesi massimi\" come King Kong Bundy o Andr\u00e9 the Giant, la sequenza poteva includere anche una body slam.\nNotoriet\u00e0 internazionale (1984\u20131988).\nL'anno successivo, Hulk Hogan divenne il simbolo della WWF quando McMahon rivoluzion\u00f2 il pro wrestling rendendolo ci\u00f2 che definiva \"Rock N' Wrestling Connection\". La vera e propria rivoluzione inizi\u00f2 con una delle pi\u00f9 grandi idee di McMahon, ovvero WrestleMania: nella sua prima edizione il 31 marzo 1985, Hogan sconfisse in coppia con il suo amico Mr. T i suoi arcirivali \"Rowdy\" Roddy Piper e \"Mr Wonderful\" Paul Orndorff.\nHogan acquis\u00ec l'immagine di un vero e proprio supereroe della vita reale, diventando amatissimo fra i pi\u00f9 giovani. Hulk Hogan trasform\u00f2 cos\u00ec un business violento in uno spettacolo adatto a persone di tutte le et\u00e0. Il fenomeno dell'Hulkamania fu qualcosa di unico nel mondo del wrestling, e i gadget di Hogan venivano venduti in tutta la nazione. Hulk apparve nel The Tonight Show e co-present\u00f2 l'edizione di Saturday Night Live del 30 marzo 1985.\nNel Main event di WrestleMania 2, a Los Angeles, sconfigge King Kong Bundy per il titolo assoluto in uno steel cage match, dopo che quest'ultimo l'aveva infortunato rompendogli alcune costole (Kayfabe).\nA WrestleMania III nel 1987, Hogan affront\u00f2 nel main event Andr\u00e9 The Giant, che era stata la star principale del pro wrestling ed era rimasto imbattuto per due decenni. La faida inizi\u00f2 ad inizio 1987: Hogan fu premiato con un trofeo speciale per i suoi tre anni consecutivi da WWF Champion, mentre poco dopo anche ad Andr\u00e9 fu dato un premio poich\u00e9 era rimasto imbattuto in WWF per 15 anni. Il premio di Andr\u00e9 era per\u00f2 pi\u00f9 piccolo di quello di Hogan e perci\u00f2 il francese rifiut\u00f2 di congratularsi con Hogan. Successivamente Bobby Heenan dichiar\u00f2 di esser diventato il nuovo manager di Andr\u00e9, che sfidava Hogan ad un match titolato a WrestleMania. Nella terza edizione di WrestleMania, Hogan difese con successo il WWF World Heavyweight Championship contro Andr\u00e9 the Giant; durante il match Hogan esegu\u00ec un bodyslam sul gigante di 520 libbre (235\u00a0kg) e vinse il match dopo aver eseguito uno scoop slam e un running leg drop.\nHogan rimase campione per quattro anni e tredici giorni; dopo il suo regno, nessun altro wrestler mantenne la cintura per cos\u00ec tanto tempo. Hogan perse il titolo di fronte a 33 milioni di spettatori in un match controverso contro Andr\u00e9 the Giant a The Main Event grazie alla combutta fra \"The Million Dollar Man\" Ted DiBiase e l'arbitro dell'incontro Dave Hebner. Dopo che Andr\u00e9 aveva eseguito un belly-to-belly suplex su Hogan, Hebner cont\u00f2 la vittoria di Andr\u00e9 bench\u00e9 la spalla sinistra di Hogan fosse chiaramente alzata. Dopo il match, Andr\u00e9 diede subito il titolo a DiBiase, ma i dirigenti della WWF decisero che ci\u00f2 non era valido e dichiararono il titolo vacante per la prima volta nella storia.\nMega Powers e regni titolati (1988\u20131992).\nQuesto evento port\u00f2 ad un torneo disputatosi a WrestleMania IV valido per titolo, che venne vinto da \"Macho Man\" Randy Savage. Hogan, Savage e la sua manager Miss Elizabeth si alleeranno formando i Mega Powers. Savage ebbe un ruolo importante nello sviluppo del personaggio di Hogan. Tuttavia, i Mega Powers presto implosero a causa della gelosia di Savage e la sua paranoia sul fatto che Hulk ed Elizabeth fossero \"pi\u00f9 che amici\". Inizi\u00f2 quindi una faida fra Hogan e Savage, che culmin\u00f2 ad un match fra i due valido per il titolo del mondo a WrestleMania V il 2 aprile 1989: Hogan vinse il match diventando campione del mondo per la seconda volta.\nIl secondo regno di Hogan dur\u00f2 un anno, durante il quale gir\u00f2 anche il suo primo film, \"Senza esclusione di colpi\" (\"No Holds Barred\"), ambientato proprio nel mondo del wrestling. Il film fu l'ispirazione della faida di Hogan con il suo antagonista del film, ossia Tiny Lister Jr., che cominci\u00f2 a lottare nei ring della WWF col nome di \"Zeus\". Hogan e Zeus si affrontarono quindi in un match a SummerSlam. Successivamente Hogan sconfisse Zeus in una serie di match combattuti in tutti gli Stati Uniti.\nAnche durante il suo secondo regno Hogan vinse il Royal Rumble match. Perse il titolo dopo quasi un anno esatto di regno contro The Ultimate Warrior (detentore dell'Intercontinental Championship) il 1\u00ba aprile 1990 a WrestleMania VI. Fu la prima volta in oltre sette anni che Hogan aveva subito uno schienamento pulito. Questo match per il titolo era unico, poich\u00e9 entrambi i wrestler erano face e alla conclusione del match Hogan si congratul\u00f2 con Warrior e lo abbracci\u00f2.\nHogan presto fu coinvolto in una faida violenta contro il gigante Earthquake, che gli ruppe le costole nel maggio 1990. In televisione i telecronisti spiegarono che gli infortuni di Hogan e la sua sconfitta a WrestleMania VI contro Ultimate Warrior avevano leso cos\u00ec tanto il suo spirito combattivo da spingerlo a ritirarsi. Fu richiesto agli spettatori di scrivere lettere ad Hogan per chiedere il suo ritorno (in cambio ricevevano una foto di Hogan autografata come ringraziamento). Hogan ritorn\u00f2 a SummerSlam e per diversi mesi domin\u00f2 Earthquake in una serie di match. In questo periodo il nome di Hogan cambi\u00f2 da \"The Incredible Hulk Hogan\" a \"The Immortal Hulk Hogan\".\nIl 24 marzo 1991, Hogan sconfisse il simpatizzante dell'Iraq Sgt. Slaughter, conquistando il suo terzo WWF Championship a WrestleMania VII. Il regno, per\u00f2, dur\u00f2 soltanto pochi mesi: venne difatti sconfitto in maniera controversa da The Undertaker alle Survivor Series, in un match dove l'interferenza di Ric Flair ai danni di Hulk risult\u00f2 decisiva. Sei giorni dopo, a \"Tuesday in Texas\", Hogan rivinse il titolo, ma a causa del finale controverso del match il titolo fu dichiarato vacante.\nIl titolo venne rimesso in palio nell'edizione della Royal Rumble del 1992 e Hogan partecip\u00f2 al match, eliminando diversi avversari, ma fu eliminato quando erano rimasti solo in tre dal suo amico Sid Justice. Hogan fece quindi un annuncio shock: si sarebbe ritirato dal wrestling, non prima per\u00f2 di aver affrontato Sid a WrestleMania VIII il successivo 5 aprile. Hogan vinse il match per squalifica per poi mantenere la parola: infatti si ritir\u00f2 dopo oltre dieci anni di attivit\u00e0.\nBreve ritorno (1993\u20131994).\nLa decisione fu riconsiderata alcuni mesi dopo e Hogan torn\u00f2 alla WWF il 4 aprile 1993 vincendo il suo quinto WWF Championship contro Yokozuna, intervenendo sorprendentemente subito dopo il main event di WrestleMania IX dove il samoano aveva sconfitto Bret Hart. In seguito Vince McMahon avrebbe voluto che Hogan perdesse il titolo contro Hart in un match da disputarsi nella prossima edizione di SummerSlam; tuttavia Hogan rifiut\u00f2 di perdere in modo \"pulito\" contro Hart, perch\u00e9 non era convinto dell'idea di affrontare un face e per non danneggiare la propria immagine prefer\u00ec cedere il titolo a un heel come Yokozuna, per poi lasciare la WWF subito dopo. Ci\u00f2 avvenne al primo pay-per-view annuale del King of the Ring, il 13 giugno 1993, dove Hogan perse il WWF Championship contro Yokozuna nella sua prima difesa del titolo: nel corso del match Yokozuna usc\u00ec dallo schienamento dopo aver subito il leg drop di Hogan e il match si concluse quando un \"fotografo giapponese\" sal\u00ec sull'apron ring e distrasse Hogan colpendolo alla faccia con una \"palla di fuoco\" dalla macchina fotografica, portandolo alla sconfitta. Dopo la vittoria Yokozuna continu\u00f2 ad attaccare l'esanime Hogan tra i fischi del pubblico nell'arena e mentre il samoano festeggiava la vittoria, Hogan fu aiutato dai dirigenti della WWF a tornare nel backstage. L'Hulkamania aveva esalato il suo ultimo respiro: questa fu l'ultima apparizione di Hogan in WWF per dieci anni e sia Hogan che Jimmy Hart lasciarono la federazione.\nNel 1994, Hogan testimoni\u00f2 nel corso del processo per doping contro la WWF e ammise di aver utilizzato regolarmente steroidi per 12 anni e che nella WWF se ne faceva largo uso. Dichiar\u00f2 che aveva anche introdotto il proprietario della WWF Vince McMahon all'uso di steroidi durante le riprese di \"Senza esclusione di colpi\". Entrambi avevano inviato steroidi del dottore della Pennsylvania George Zahorian alla sede della WWF via FedEx. Il wrestler, tuttavia, sostenne che McMahon era assolutamente contrario a questa pratica e che egli ricevette pi\u00f9 volte da parte di McMahon il consiglio di smettere di far ricorso a sostanze dopanti. La sua testimonianza tenne McMahon lontano dalla prigione, ma colp\u00ec l'immagine pubblica sia di Hogan sia della WWF.\nHogan ha ribadito questi concetti in un'intervista concessa al giornale britannico The Sun, nel 2007, sull'onda del rinnovato interesse dei media verso l'abuso di sostanze dopanti nel mondo del wrestling alla luce della morte di Chris Benoit.\nWorld Championship Wrestling (1994\u20132000).\nWCW World Heavyweight Champion (1994\u20131996).\nDopo che Hogan abbandon\u00f2 la WWF nel giugno 1993, decise di prendere un periodo di pausa di un anno circa dal wrestling per concentrarsi su film, televisione e la sua famiglia. Nel giugno 1994, Hogan firm\u00f2 un contratto con la rivale della WWF, la World Championship Wrestling di Ted Turner e inizi\u00f2 ad apparire in televisione il mese successivo.\nHogan vinse il suo primo WCW World Heavyweight Championship al suo match di debutto, sconfiggendo il campione Ric Flair in un dream match il 17 luglio al pay-per-view \"Bash at the Beach\". Dopo la faida con Flair, Hogan perse il titolo dopo diciotto mesi e inizi\u00f2 ad apparire solo occasionalmente negli show WCW. Infatti la sua popolarit\u00e0 non era la stessa che aveva in WWF, perch\u00e9 i fan si erano ormai stancati di Hogan e della sua gimmick da \"bravo ragazzo\", preferendo wrestler pi\u00f9 giovani e spettacolari come Chris Benoit e Eddie Guerrero. Questo port\u00f2 ad uno dei momenti pi\u00f9 scioccanti della storia del wrestling nell'estate del 1996.\nNew World Order (1996\u20131999).\nIl 7 luglio 1996, durante un 6-Men Tag Team match a \"Bash at the Beach\", Hulk Hogan intervenne in favore degli Outsiders (Kevin Nash e Scott Hall), attaccando il suo ex-compagno in WWF Randy Savage; nell'occasione Hogan effettu\u00f2 un turn-heel per la prima volta in carriera e dopo l'incontro si rese protagonista di un promo infamante, in cui accus\u00f2 i fan della WCW di non apprezzare il suo talento. Form\u00f2 quindi un gruppo chiamato New World Order (nWo) insieme a Kevin Nash e Scott Hall, e decise di cambiare totalmente il proprio look: si fece crescere una barba scura al posto dei classici baffi biondi, abbandon\u00f2 il suo costume giallo e rosso per un vestito nero e si rinomin\u00f2 \"Hollywood\" Hulk Hogan (poi accorciato in Hollywood Hogan). Con questo turn-heel Hogan rivitalizz\u00f2 completamente la sua carriera: come leader dell'nWo, infatti, trov\u00f2 sempre pi\u00f9 spazio negli show della WCW, fino a diventarne il wrestler di punta; inoltre, in questo periodo la WCW super\u00f2 la WWF nella Monday Night War e divenne la federazione di wrestling pi\u00f9 importante del pianeta.\nHogan vinse il WCW World Heavyweight Championship nell'agosto del 1996. Scrisse con uno spray nero \"nWo\" sulla cintura e cominci\u00f2 a chiamare il titolo appena conquistato \"nWo title\", facendo lo stesso anche negli altri regni da campione militando nell'nWo. Il suo regno continu\u00f2 ininterrottamente fino al 4 agosto 1997, quando il titolo fu conquistato da Lex Luger, ma cinque giorni dopo Hogan riconquist\u00f2 il WCW World Heavyweight Championship e lo perse il 28 dicembre 1997 contro Sting in un match a Starrcade 1997. Durante match il nuovo arrivato Bret Hart accus\u00f2 l'arbitro di aver contato la vittoria di Hogan troppo velocemente e l'incontro ricominci\u00f2 con Hart come arbitro. Sting avrebbe quindi vinto per sottomissione. Dopo la rivincita della notte successiva, in cui Hogan rivinse il titolo in maniera controversa, il WCW World Heavyweight Championship fu dichiarato vacante e il regno di Hogan non fu riconosciuto. Sting vinse poi il titolo contro lo stesso Hogan a SuperBrawl VIII.\nHogan svilupp\u00f2 poi una rivalit\u00e0 con l'ex amico (e nuovo membro dell'nWo) Randy Savage, che gli aveva impedito di rivincire il titolo a SuperBrawl colpendolo con una bomboletta spray. Tutto questo culmin\u00f2 in uno Steel Cage match fra i due che fin\u00ec in no contest. Nel mese di aprile Savage vinse il WCW World Heavyweight Championship da Sting e fu successivamente sfidato da Hogan in un no disqualification match. In questo incontro per\u00f2 Kevin Nash esegu\u00ec una powerbomb su Hogan dopo che quest'ultimo l'aveva attaccato precedentemente. Se questo sanc\u00ec la rottura dell'nWo originale, non permise per\u00f2 a Savage di conservare il titolo: Bret Hart infatti effettu\u00f2 un turn heel e attacc\u00f2 Savage permettendo ad Hogan di rivincere il titolo del mondo. Hogan difese il titolo fino al luglio di quell'anno, quando la WCW lo mise contro il neoarrivato Bill Goldberg, imbattuto fino ad allora in WCW. Dopo un'interferenza di Curt Hennig che fu poi ostacolato da Karl Malone a bordo ring, Goldberg riusc\u00ec ad eseguire una spear e poi un \"Jackhammer\" su un Hogan distratto, schienandolo per conquistare il suo primo ed unico WCW World Heavyweight Championship.\nHogan pass\u00f2 il resto del 1998 combattendo incontri contro celebrit\u00e0, come Dennis Rodman e Jay Leno. Hogan ebbe anche una rivincita contro Warrior (The Ultimate Warrior), vinto grazie ad aiuti esterni.\nNella puntata del Giorno del Ringraziamento del \"The Tonight Show with Jay Leno\", Hogan annunci\u00f2 il suo ritiro dal pro wrestling e la sua candidatura a Presidente degli Stati Uniti. Fu messa in onda durante una puntata di Nitro anche una conferenza fra Hogan ed Eric Bischoff circa la candidatura. Col passare del tempo, per\u00f2, entrambi gli annunci si rivelarono falsi ed erano stati fatti meramente per fini pubblicitari cercando di ripetere la stessa impresa di Jesse Ventura che era riuscito a farsi eleggere governatore del Minnesota.\nDopo un periodo di pausa dalla WCW, un Hogan ancora \"ritirato\" torn\u00f2 a \"Nitro\" per sfidare Kevin Nash per il titolo del mondo; riconquist\u00f2 in modo controverso il titolo: Nash si fece schienare di proposito e questa vittoria riun\u00ec le due fazioni dell'nWo \u2013 nWo Hollywood e nWo Wolfpac \u2013 in una sola che inizi\u00f2 una faida con Goldberg e i Four Horsemen. Tuttavia la WCW and\u00f2 in crisi alle soglie del terzo millennio anche perch\u00e9 il pubblico cominciava a stufarsi dell'nWo, idea originale all'inizio, ma ormai sfruttata al massimo. Presto perse il WCW World Heavyweight Championship contro Ric Flair in uno Steel Cage First Blood match. Un Ric Flair sanguinante vinse per schienamento grazie ad un arbitraggio nettamente a suo favore. Durante quel match, comunque, Hogan incominci\u00f2 a mostrare segni di un imminente turn face, mostrando alcune vecchie tattiche come il suo \"Hulking up\". Il 12 luglio Hogan fece il suo grande ritorno come face ed accett\u00f2 un match contro Savage, che aveva conquistato il titolo del mondo la notte prima a Bash at the Beach. Grazie a un'interferenza di Nash, che aveva perso il titolo contro Savage, Hogan divenne di nuovo campione.\nConflitti con Vince Russo e fallimento della WCW (1999\u20132001).\nIl 9 agosto 1999 Hogan si present\u00f2 a \"Nitro\" col tipico vestito bianco e nero, ma dopo un segmento con suo figlio lott\u00f2 in giallo e rosso. Alcuni infortuni e altri problemi personali costrinsero Hogan ad una pausa dall'ottobre 1999 al febbraio 2000. Nel suo libro \"Hollywood Hulk Hogan\" disse che gli fu richiesto di prendersi una pausa dal nuovo dirigente della WCW Vince Russo e non gli fu detto quando sarebbe tornato, ma accett\u00f2 questa proposta nonostante qualche dubbio. Il 24 ottobre Hogan doveva sfidare Sting per il WCW World Heavyweight Championship, ma si present\u00f2 sul ring in abiti civili, si stese per terra per lo schienamento e lasci\u00f2 il ring.\nAl suo ritorno nella WCW nel febbraio 2000 Hogan era ancora una delle stelle principali della WCW: rimase coinvolto nella faida tra il New Blood e il Billionaire Club, schierandosi con questi ultimi: in questo periodo si scontr\u00f2 pi\u00f9 volte con Billy Kidman in quello che sar\u00e0 votato come il peggior feud dell'anno 2000 dalla stampa specializzata. A Bash at the Beach dello stesso anno fu coinvolto in un controverso segmento con Russo. Hogan doveva affrontare Jeff Jarrett per il WCW World Heavyweight Championship. Prima del match c'era stata una disputa fra Hogan e Russo. Il match che doveva contrapporre Hogan e Jeff Jarrett, si rivel\u00f2 una farsa, poich\u00e9 Jarrett, su ordine preciso di Russo, si stese a terra, permettendo ad Hogan di schienarlo facilmente. Russo poi offese apertamente Hogan, accusandolo di fronte a milioni di spettatori di usare in modo ricattatorio e intransigente il \"potere\" contrattuale e l'autorit\u00e0 di cui godeva nel backstage, ovvero dietro le telecamere, sia per proteggere gli \"amici\" sia per avere ancor pi\u00f9 peso nelle decisioni della federazione. La vittoria del titolo di Hulk viene invalidata da Russo quella stessa sera e fu creato un nuovo WCW World Heavyweight Championship, messo in palio nella stessa sera in un match fra Booker T e Jeff Jarrett. Quello fu l'ultimo match di Hulk Hogan nella WCW.\nDal luglio 2000 al novembre 2001 Hogan era lontano dalle luci dei riflettori. Attravers\u00f2 infatti un periodo di depressione dopo l'incidente con Russo, chiedendosi se quello che aveva detto Russo su di lui potesse essere vero. Hogan attravers\u00f2 anche la morte del padre, avvenuta nel dicembre 2001, che peggior\u00f2 il suo stato depressivo.\nNei mesi dopo il fallimento della WCW nel marzo 2001, sub\u00ec un intervento alle ginocchia per tornare a lottare. Come test lott\u00f2 in un match a Orlando in Florida per la X Wrestling Federation, federazione del suo amico Jimmy Hart. Hogan sconfisse Curt Hennig in questo match e si sent\u00ec pronto ad accettare un'offerta della WWF per un suo ritorno nel febbraio 2002.\nSecondo ritorno in WWE (2002\u20132003).\nIl 17 febbraio 2002 a No Way Out, Hogan ritorn\u00f2 alla federazione che ne aveva fatto un'icona della cultura pop. Ritornato come leader dell'originale nWo con Scott Hall e Kevin Nash, ebbe quella sera stessa un diverbio con The Rock e cost\u00f2 a Stone Cold Steve Austin il suo match per il WWF Championship contro Chris Jericho nel main event. L'nWo ebbe una faida sia con Austin sia con The Rock, e Hogan accett\u00f2 di sfidare quest'ultimo in un dream match a WrestleMania X8. Hogan chiese a Hall e Nash di non interferire, volendo sconfiggere The Rock da solo. Il pubblico tif\u00f2 per Hogan durante tutto il match, causando un turn face. The Rock vinse in modo pulito l'incontro ma a fine match si abbracci\u00f2 con Hogan e lo difese dall'assalto di Hall e Nash, contrari all'atteggiamento conciliatorio di Hogan. Dopo il match Hogan era di nuovo un face definito, anche se continu\u00f2 a vestire in bianco e nero per alcune settimane dopo WrestleMania X8 fino a quando ricominci\u00f2 a vestirsi con il tradizionale vestito giallorosso. Si fece ancora chiamare Hollywood Hulk Hogan, mantenendo la barba nera e i baffi biondi insieme al giallorosso dell'Hulkamania. Ha avuto un regno di un mese come Undisputed WWE Champion nella primavera del 2002 dopo aver battuto Triple H a Backlash. Perse il titolo contro The Undertaker a Judgment Day 2002.\nDurante il suo periodo da campione la federazione cambier\u00e0 nome in WWE, dopo una causa con il World Wide Fund for Nature. Nella puntata di \"SmackDown\" del 4 luglio, Hogan in coppia con Edge sconfisse Billy e Chuck conquistando il World Tag Team Championship per la prima volta. Questa fu l'unica volta in cui Hogan vinse una cintura che non fosse il titolo pi\u00f9 importante della federazione. Hogan ed Edge festeggiarono sventolando la bandiera americana mentre il pubblico festante cantava la musica d'ingresso di Hogan \"Real American\". Successivamente persero i titoli contro gli \"The Un-Americans\" (Christian e Lance Storm) a Vengeance 2002. Durante un match con Brock Lesnar, che vide quest'ultimo sconfiggere Hogan nell'agosto 2002, Hulk riport\u00f2 un nuovo infortunio alla schiena. Torn\u00f2 all'inizio del 2003 per affrontare The Rock di nuovo a No Way Out e sconfisse il padrone della WWE Vince McMahon a WrestleMania XIX. Durante questo periodo abbandon\u00f2 definitivamente il soprannome \"Hollywood\" e si tagli\u00f2 la barba nera.\nSuccessivamente lott\u00f2 come Mr. America, parodia del supereroe mascherato Capitan America, che in teoria avrebbe dovuto avere un'identit\u00e0 misteriosa. Us\u00f2 come musica d'ingresso \"Real American\" e us\u00f2 tutti i gesti, mosse e frasi tipici di Hogan. Era il protagonista di una storyline secondo la quale Hollywood Hulk Hogan era stato costretto a non lottare per tutto il resto del contratto; dopo la vittoria a WrestleMania XIX, McMahon era arrabbiato con lui e voleva distruggere definitivamente l'Hulkamania. Dopo WrestleMania furono mandati dei promo riguardanti l'imminente debutto di Mr. America durante diverse edizioni di SmackDown. Quando debutt\u00f2 il 1\u00ba maggio fu subito accusato da McMahon di essere Hulk Hogan, ma neg\u00f2 tutte le accuse. La faida continu\u00f2 per tutto il mese di maggio, con un match singolo fra Mr. America e il vecchio rivale Roddy Piper a Judgment Day. McMahon tent\u00f2 disperatamente di provare che Mr. America era Hogan ma fall\u00ec tutti i tentativi. Mr. America pass\u00f2 persino il test della macchina della verit\u00e0.\nL'ultima apparizione di Mr. America in WWE fu nella puntata di SmackDown del 26 giugno. Big Show, Shelton Benjamin e Charlie Haas sconfissero il team formato da Brock Lesnar, Kurt Angle e Mr. America in un six-man tag team match quando Show schien\u00f2 Mr. America. Dopo che le telecamere si spensero, Mr. America si smascher\u00f2 mostrando ai fan che in realt\u00e0 era Hulk Hogan, mettendo un dito sulle sue labbra facendo intendere ai fan di mantenere il segreto. La settimana successiva Hogan lasci\u00f2 la WWE a causa di contrasti con alcuni dirigenti della federazione. Nell'edizione di SmackDown del 3 luglio Vince McMahon mostr\u00f2 le immagini di Mr. America smascherato e lo \"licenzi\u00f2\", sebbene Hogan aveva in realt\u00e0 gi\u00e0 lasciato la federazione.\nPer diversi mesi la WWE pubblicizz\u00f2 Big Show come l'uomo che aveva costretto Hogan al ritiro, per dare pi\u00f9 credibilit\u00e0 a Big Show. Ironicamente, Big Show era stato scoperto da Hogan stesso e divenne famoso proprio come sfidante di Hogan durante il suo regno come WCW World Heavyweight Champion nel 1995. La gimmick di Mr. America fu messa sotto accusa dalla Marvel Comics, che l'accus\u00f2 di essere una copia di Capitan America, citando la somiglianza del costume. Anche la stella sul costume era tipica del vestito del noto supereroe. Questo aveva gettato ancora pi\u00f9 benzina del fuoco sull'utilizzo del nome Hulk Hogan, a causa della propriet\u00e0 della Marvel del personaggio dell'Incredibile Hulk. A causa di questi problemi la WWE dovette modificare tutti i riferimenti al nome \"Hulk Hogan\", incluse immagini di Hogan che indossavano vestiti con la scritta \"Hulk\" e inizi\u00f2 a riferirsi ad Hogan col nome usato in WCW (di propriet\u00e0 della WWE dal 2001), vale a dire \"Hollywood Hogan\". Fu poi rivelato che Hogan non era felice per i guadagni dei suoi match dopo il ritorno come Mr. America. Vince McMahon decise di terminare il suo contratto e quest'ultimo lasci\u00f2 la federazione.\nMesi dopo aver lasciato la WWE lott\u00f2 un match nella New Japan Pro-Wrestling sconfiggendo Masahiro Chono a \"Ultimate Crush II\", un evento che combinava match di wrestling con quelli di arti marziali miste. Successivamente fu contattato dalla Total Nonstop Action Wrestling per partecipare a \"Bound for Glory\", un evento in pay per view di tre ore ad ottobre che sarebbe divenuto l'evento pi\u00f9 importante dell'anno. Hogan fu colpito da Jeff Jarrett con la sua chitarra durante uno show in Giappone per pubblicizzare la storyline, ma poi i piani saltarono a causa dei problemi al ginocchio che avrebbero avuto bisogno di un intervento che gli avrebbe impedito di partecipare. L'angle della rottura della chitarra di Jarrett sulla testa di Hogan fu poi usato con frequenza nella TNA.\nTerzo ritorno in WWE (2005\u20132008).\nNel 2005, alcune settimane prima di WrestleMania 21, fu annunciato in tutti gli show della WWE che Hogan sarebbe stato introdotto nella WWE Hall of Fame. Questo segn\u00f2 il suo ritorno nella federazione di Stamford. Il 2 aprile 2005, Hogan venne introdotto nell\"'arca della gloria\" dall'attore e amico Sylvester Stallone. Hogan fu applaudito per diversi minuti prima di poter fare il suo discorso. Durante una pausa del suo discorso il pubblic\u00f2 incit\u00f2 \"One More Match! One More Match!\" (un altro match ancora!), e \"Austin, Hogan\" (sperando in un match contro Steve Austin). Hogan rispose che quello un giorno sarebbe stato un buon match.\nTorn\u00f2 per un certo periodo a lottare in match in coppia con Shawn Michaels. Hogan fu ospite di Carlito nel suo \"Carlito's Cabana\": dopo alcune domande di Carlito riguardo sua figlia Brooke, Hogan attacc\u00f2 Carlito; a ci\u00f2 segu\u00ec un'apparizione di Kurt Angle e anch'egli fece dei commenti su Brooke che fecero arrabbiare Hogan, il quale fu poi attaccato dai due fino a quando fu salvato da Shawn Michaels. Quella stessa sera, Michaels e Hogan sconfissero Carlito e Angle in un match di coppia; durante la celebrazione al termine della contesa, per\u00f2, Michaels colp\u00ec Hogan con una \"Sweet Chin Music\" e lo lasci\u00f2 esanime al tappeto. La settimana seguente a \"Raw\" Michaels sfid\u00f2 Hogan in una sfida uno contro uno per la prima volta. Hogan appar\u00ec nel \"Raw\" successivo e accett\u00f2 la sfida. Il match si disput\u00f2 il 21 agosto a SummerSlam nel \"main event\" della serata: due arbitri furono messi fuori gioco e Michaels tent\u00f2 di prendersi un vantaggio con una sedia d'acciaio; anche dopo la \"Sweet Chin Music\" di Michaels, Hogan non perse la contesa e dopo averlo colpito con il leg drop vinse il match. Al termine della contesa, i due si diedero la mano e Michaels lasci\u00f2 il ring per permettere a Hogan di festeggiare col pubblico.\nNel mese di ottobre prende parte ad \"Homecoming\", puntata speciale che segnava il ritorno di \"Raw\" sulla rete USA Network. Hogan, intervistato da Gene Okerlund, fece un promo nel quale lanci\u00f2 una sfida a Stone Cold Steve Austin.\nPrima di WrestleMania 22, Hogan introdusse l'amico \"Mean\" Gene Okerlund nella WWE Hall of Fame. Durante il discorso, Hogan non riusc\u00ec ad ignorare il pressante coro del pubblico che a gran voce gli chiese di salire sul ring proprio contro Steve Austin e Hogan si limit\u00f2 a dire che sarebbe senz'altro un grande incontro. Durante la serata, una frecciata di Austin rivolta ad Hogan aliment\u00f2 le speranze dei fan presenti di poter assistere al \"dream match\".\nNell'estate del 2006, Hogan torn\u00f2 sul ring, ma non per affrontare Steve Austin come molti si sarebbero aspettati: accolse invece la sfida di Randy Orton, che insidiava sua figlia Brooke (kayfabe). I due si sfidarono a SummerSlam, dove Hogan vinse il match con la combinazione big boot/running leg drop.\nComparve poi nel 15\u00ba anniversario di \"Raw\" il 10 dicembre 2007, aiutando Hornswoggle a battere The Great Khali; dopo aver steso Khali, ringrazi\u00f2 gli \"Hulkamaniacs\", concludendo il promo dicendo \"Never say never\" e usando la catchphrase di Randy Savage \"Oh yeah!\", lasciando intendere un possibile ritorno sulle scene.\nNel mese di maggio 2007 ha lottato un match nella Memphis Wrestling Federation affrontando Paul \"The Giant\" Wight: l'incontro \u00e8 stato vinto da Hogan grazie al \"Running Leg Drop\", effettuato dopo aver eseguito un bodyslam sul gigante.\nTotal Nonstop Action Wrestling (2009\u20132013).\nSocio d'affari di Dixie Carter (2009\u20132010).\nIl 27 ottobre 2009 Hulk Hogan annunci\u00f2 in una conferenza stampa che lui ed Eric Bischoff avevano firmato un contratto con la Total Nonstop Action Wrestling; l'annuncio fu dato al Madison Square Garden, arena il cui nome \u00e8 tradizionalmente legato alla WWE. Il video della conferenza stampa fu trasmesso durante l'episodio di \"Impact!\" del 29 ottobre. Il suo ruolo al momento rimaneva incerto.\nIl 21, 24, 26 e 28 novembre Hogan organizz\u00f2 un tour in Australia chiamato \"\". Il main event in tutte e quattro le date era un rematch fra Hogan e Ric Flair, dove il primo vinse in tutti e quattro i match. Si trattava della prima volta in cui Hogan combatteva in Australia.\nHogan annunci\u00f2 durante UFC The Ultimate Fighter che avrebbe fatto il suo debutto in TNA Il 4 gennaio 2010, in un'edizione speciale live di tre ore il luned\u00ec sera di \"Impact!\".\nDebutta quindi il 4 gennaio 2010 assieme a Eric Bischoff, dichiarandosi come principale consulente di Dixie Carter, facendo alcuni cambiamenti al roster e alla Impact Zone.\nIl 17 gennaio a Genesis, Hogan e Bischoff rivelano la nuova Impact Zone introducendo il ritorno del ring a quattro lati opposti ai sei lati storici della TNA. Il 18 febbraio Hogan consegna a Abyss l'anello della Hall Of Fame, affermando che lo avrebbe fatto diventare il nuovo \"Dio del Wrestling\". La settimana successiva Hogan annuncia che l'8 marzo avrebbe fatto il suo ritorno live di luned\u00ec sul ring della TNA in coppia con Abyss contro AJ Styles e Ric Flair. L'8 marzo, Hogan e Abyss sconfiggono Flair e Styles; al termine del match fa il suo ritorno Jeff Hardy, che aiuta Hogan e Abyss dall'attacco di Desmond Wolfe. In seguito inizia la rivalit\u00e0 tra due fazioni quella tra Hogan e Flair che ha culminato a Lockdown, dove il team di Hogan (Abyss, Jeff Jarrett, Jeff Hardy e Rob Van Dam) ha sconfitto il team di Flair (Sting, Desmond Wolfe, Robert Roode e James Storm) in un Lethal Lockdown match.\nImmortal (2010\u20132011).\nDurante la puntata di \"Impact!\" del 17 giugno, il rapporto di alleanza con Abyss finisce bruscamente con quest'ultimo che dice che veniva controllato da qualcuno. Nei mesi successivi, Hogan si alle\u00f2 con Eric Bischoff, Jeff Jarrett e Samoa Joe contro Sting e Kevin Nash che sostenevano che Hogan e Bischoff stavano per rovinare la TNA, Durante quel periodo, Abyss impazz\u00ec e infortun\u00f2 il campione del mondo di quel momento, Rob Van Dam. Durante il pay-per-view Bound For Glory al termine del main event titolato tra Jeff Hardy, Kurt Angle e Mr. Anderson, Hogan e Bischoff aiutarono Hardy a vincere il titolo del mondo, attaccando Angle e Anderson; successivamente furono seguiti da Jarrett (che trad\u00ec Samoa Joe nella stessa sera) e Abyss (che rivel\u00f2 di essere controllato da loro), che si allearono con Hogan e Bischoff formando il gruppo chiamato \"Immortal\". Hulk Hogan torna heel dopo 8 anni.\nNelle puntate successive di \"Impact!\", Bischoff rivel\u00f2 di aver incastrato la presidentessa della TNA Dixie Carter facendogli firmare un contratto di passaggio di propriet\u00e0. Successivamente, gli Immortal si allearono con la Fortune (stable comandata da Ric Flair) e il 25 novembre Dixie Carter ritorn\u00f2 informando che aveva messo sospeso Hogan (kayfabe). Questa storyline fu ideata per tenere Hulk fuori dalle scene, per riprendersi da un intervento alla spina dorsale.\nTorn\u00f2 a \"Impact!\" il 3 marzo 2011, annunciando di aver vinto la causa contro Dixie Carter e di essere quindi in possesso della federazione. Nel mese di aprile accenn\u00f2 a una probabile sfida con Sting (che in quel periodo era il campione del mondo), a Hardcore Justice, dove Hogan fece perdere il titolo a Sting e reclut\u00f2 Kurt Angle negli Immortal. Nella la puntata di \"Impact Wrestling\" del 15 settembre, Sting sconfisse Ric Flair aggiudicandosi la possibilit\u00e0 di sfidare Hulk Hogan a Bound For Glory. Dopo aver simulato il ritiro dal wrestling, Hogan ha accettato il match a Bound for Glory nella puntata di \"Impact Wrestling\" del 6 ottobre, affermando che avrebbe dato la TNA a Dixie Carter solo se Sting avesse vinto il match.\nFaida con gli Aces &amp; Eights (2011\u20132013).\nA Bound for Glory, Hogan perse contro Sting e per stipulazione ridette il posto di chairman della TNA a Dixie Carter; dopo il match effettu\u00f2 un turn face salvando Sting dagli Immortal, attaccando poi anche Eric Bischoff.\nNella puntata di \"Impact Wrestling\" del 29 marzo 2012, Dixie Carter, Sting e altri wrestler hanno convinto Hogan a tornare General Manager dello show, anche se lui era inizialmente contrario.\nA luglio, insieme a Sting, inizi\u00f2 una faida contro un misterioso gruppo di uomini mascherati, autoproclamatisi \"Aces &amp; Eights\". Il gruppo attacc\u00f2 Hogan nella puntata di \"Impact Wrestling\" del 12 luglio; ci\u00f2 venne usato come pretesto per giustificare l'assenza di Hogan dalle trasmissioni TNA, poich\u00e9 che nella vita reale doveva sottoporsi a un intervento chirurgico. Ritorn\u00f2 nella puntata di \"Impact Wrestling\" del 23 agosto, attaccando gli Aces &amp; Eights. Nel novembre successivo partecip\u00f2 a una storyline con Bully Ray dopo che Austin Aries svel\u00f2 la relazione segreta intrattenuta da Ray con la figlia Brooke. Dopo aver visto i due baciarsi nel parcheggio durante la puntata di \"Impact Wrestling\" del 20 dicembre, il 3 gennaio Hogan sospese a tempo indefinito Ray da tutte le competizioni TNA. La settimana seguente, dopo che Ray salv\u00f2 Brooke da un rapimento da parte degli Aces &amp; Eights, Brooke accett\u00f2 la sua proposta di matrimonio contro il volere del padre. Nonostante la sua contrariet\u00e0 alle nozze, Hogan accompagn\u00f2 Brooke all'altare: durante la cerimonia, Taz interruppe lo sposalizio rivelando di essere un membro degli Aces &amp; Eights e guidando il gruppo ad assalire Hogan, Bully Ray e il resto degli invitati.\nNella puntata di \"Impact Wrestling\" del 31 gennaio, Hogan reinser\u00ec Ray nel roster TNA in modo da dargli la possibilit\u00e0 di vendicarsi degli Aces &amp; Eights. Il 21 febbraio nomin\u00f2 Ray primo sfidante al TNA World Heavyweight Championship. Tuttavia, il 10 marzo a Lockdown, Ray trad\u00ec Hogan dopo che gli Aces &amp; Eights lo avevano aiutato a vincere il titolo e svel\u00f2 di essere lui stesso il vero capo della stable. Dopo Lockdown, Hogan critic\u00f2 aspramente Sting per aver ceduto il titolo a Ray e la lite caus\u00f2 un allontanamento tra i due. Alla fine della puntata di \"Impact Wrestling\" del 25 aprile, Sting fece ritorno salvando Hogan da un'aggressione drgli Aces &amp; Eights. La settimana successiva, Hogan e Sting appianarono le loro divergenze e si riconciliarono.\nIl 3 ottobre 2013 Hogan disse a Dixie Carter che non sarebbe stato dalla sua parte e che aveva deciso di lasciare la carica di General Manager. Hogan venne dismesso dal ruolo, come risultato del termine del suo contratto con la TNA.\nQuarto ritorno in WWE (2014\u20132015).\nIl 21 febbraio 2014, la WWE ha annunciato il ritorno di Hulk Hogan come ospite speciale di WrestleMania XXX. Hogan ha fatto la sua prima apparizione sul ring della WWE dal 2007 nella puntata di \"Raw\" del 24 febbraio per pubblicizzare il WWE Network. Nella puntata di \"Raw\" del 10 marzo, Hogan ha annunciato che a WrestleMania XXX ci sarebbe stata una 30-man Andr\u00e9 the Giant Memorial Battle Royal (che commemora i 30 anni di WrestleMania e onora l'eredit\u00e0 di Andr\u00e9) e il vincitore avrebbe ricevuto l'Andr\u00e9 the Giant Memorial Trophy. Nella puntata di \"Raw\" del 24 marzo, Hogan ha introdotto Arnold Schwarzenegger e Joe Manganiello per promuovere il loro film \"Sabotage\".\nA WrestleMania XXX, in quanto ospite speciale, Hogan \u00e8 salito sul ring all'inizio dell'evento per scaldare il pubblico. Durante il suo promo si \u00e8 erroneamente riferito al Superdome, il luogo dove l'evento era tenuto, come Silverdome; questo suo errore divenne oggetto di scherzi per tutta la serata. Hogan \u00e8 stato poi raggiunto da The Rock e Steve Austin, e hanno terminato il loro promo bevendo birra insieme sul ring. Pi\u00f9 tardi, nello show, Hogan ha condiviso un momento con Mr. T, Paul Orndorff e Roddy Piper, i wrestler con i quali ha lottato nel main event della prima WrestleMania.\nNel gennaio 2015, durante un podcast con Chris Jericho, Hogan ha indicato che nel 1990 dopo WrestleMania VI aveva chiesto a Vince McMahon se avesse potuto diventare un heel: Hogan ha detto che sentiva che la sua gimmick era datata e che i tifosi stavano iniziando a fischiarlo; ha avuto l'idea della gimmick di Hollywood Hogan che avrebbe usato anni dopo nella WCW, ma McMahon ha rifiutato. Hogan ha anche detto che non avrebbe mai voluto essere in un gruppo heel come l'nWo, ma piuttosto come solista. Ha poi detto di volere un ultimo match e ha menzionato Rusev come possibile sfidante e che voleva essere parte del team di John Cena alla Survivor Series.\nIl 27 febbraio 2015, Hogan \u00e8 stato onorato al Madison Square Garden durante un evento dal vivo della WWE nominato \"Hulk Hogan Appreciation Night\" con uno speciale banner commemorativa appeso alle travi, in onore della sua carriera come wrestler e per i match storici che ha avuto in quell'arena. Il banner era solo una parte dello show e non \u00e8 rimasto nell'arena in seguito.\nNella puntata di \"Raw\" del 23 marzo, Hogan, insieme a Snoop Dogg, ha avuto un confronto con Curtis Axel, che a quel tempo stava \"plagiando\" la gimmick di Hogan con Axel che si faceva chiamare \"AxelMania\", e lo lanciato fuori dal ring. Il 28 marzo, la notte prima di WrestleMania, Hogan ha introdotto l'amico e rivale, \"Macho Man\" Randy Savage, nella WWE Hall of Fame. A WrestleMania 31, Hogan si \u00e8 riunito con Scott Hall e Kevin Nash, riformando l'nWo e supportatndo Sting nel suo match contro Triple H, che \u00e8 stato poi aiutato dai membri della D-Generation X (DX); Sting non \u00e8 riuscito a vincere il match, ma lui e Triple H si sono stretti la mano in segno di rispetto al termine della contesa.\nDurante i primi mesi del 2015, Hogan ha affermato di aver detto a Vince McMahon che avrebbe voluto lottare un ultimo match a WrestleMania 32; Hogan ha anche detto che avrebbe voluto un ultimo regno titolato come WWE World Heavyweight Champion nella compagnia.\nNel giugno 2015, Hogan \u00e8 diventato uno dei tre giudici della sesta stagione di \"Tough Enough\", insieme a Daniel Bryan e Paige.\nIl 24 luglio 2015, la WWE ha licenziato Hogan con il seguente comunicato: \u00abLa WWE ha rescisso il contratto che la legava a Terry Bollea (Hulk Hogan). La WWE si impegna costantemente nel rispettare e accogliere individui provenienti da tutte le parti del mondo, senza distinzione di alcun tipo. Ci\u00f2 \u00e8 dimostrato dai nostri dipendenti, Superstar e fan, presenti in tutto il mondo\u00bb. Tuttavia, l'avvocato di Hogan ha detto che \u00e8 stato quest'ultimo a farne richiesta. Il giorno prima, la WWE aveva rimosso ogni riferimento a Hogan dal proprio sito web, rimuovendolo dall'incarico di giudice di \"Tough Enough\", eliminando il suo merchandise su WWE Shop e non figurando pi\u00f9 tra i WWE Hall of Famer. Le motivazioni sono riconducibili ad alcuni commenti razzisti da parte di Hogan fatti nel 2007; la trascrizione dei commenti nel quale ha usato liberamente termini razzisti faceva parte di una deposizione sigillata nel quadro della causa da 100 milioni di dollari contro Gawker per aver postato online il sex tape di Hogan. Il tutto \u00e8 coinciso con un'investigazione da parte del National Enquirer e del Radar Online per i commenti razzisti fatti nel sex tape.\nHogan si \u00e8 successivamente scusato facendo delle dichiarazioni alla testata \"People\". Hogan ha tuttavia fomentato la controversia dopo aver ritwittato un confronto con Barack Obama che \"\u00e8 stato applaudito e ha mantenuto il suo lavoro\" mentre Hogan \"\u00e8 denigrato e ha perso il suo lavoro\" nonostante entrambi abbiano usato la parola \"negro\". In risposta alla controversia, la Mattel ha smesso di produrre le \"action figure\" di Hogan, mentre il merchandise di Hogan \u00e8 stato rimosso dagli store online di Target, Toys R Us e Walmart. Successivamente anche la TNA ha rimosso il suo merchandise e il suo nome dalla sezione alumni del loro sito. Il 28 luglio, Radar Online ha riportato che Hogan aveva usato parole discriminatorie anche sui gay, sempre durante il sex tape. Nei giorni seguenti \u00e8 stato riportato che Hogan aveva usato un linguaggio razzista in una chiamata del 2008 a suo figlio Nick, che all'epoca era in carcere, in cui afferm\u00f2 di sperare di non reincarnarsi in \"persone nere\".\nIl 31 agosto, Hogan ha concesso un'intervista alla \"ABC\" in cui ha chiesto perdono per i suoi commenti razzisti, attribuendo questi a un pregiudizio razziale ereditato dal suo quartiere durante la crescita. Hogan ha sostenuto che il termine \"negro\" \u00e8 stato utilizzato liberamente tra amici a Tampa; tuttavia, uno dei suoi vicini ha contestato tale affermazione.\nQuinto ritorno in WWE (2018\u2013presente).\nIl 15 luglio 2018 dopo tre anni \u00e8 tornato in WWE a seguito delle numerose scuse pubbliche fatte dallo stesso Hogan e al volontariato svolto nei confronti dei giovani. Nello stesso mese la WWE reintegra Hogan nella Hall of Fame. Hogan torna ad apparire in televisione il 2 novembre 2018 in occasione dell'evento \"Crown Jewel\" svoltosi in Arabia Saudita. Il 7 gennaio 2019 a \"Raw\" presenzia a una cerimonia in commemorazione di Mean Gene Okerlund, suo amico e collega di vecchia data, morto cinque giorni prima. Si tratt\u00f2 della prima apparizione di Hogan in un ring della WWE in Nord America sin dal suo licenziamento nel 2015. In seguito apparve in uno speciale su WWE Network dedicato a Okerlund.\nIl 6 aprile 2019 Hogan introdusse l'amico Brutus Beefcake nella WWE Hall of Fame. La sera seguente a \"WrestleMania 35\", egli fece un'apparizione a sorpresa all'inizio dello show insieme ad Alexa Bliss, dando il benvenuto al pubblico. Il 22 luglio 2019 prese parte allo speciale \"Raw Reunion\". Il 30 settembre 2019 a \"Raw\", Hogan e Ric Flair rivelarono un 10 man tag team match in programma per \"Crown Jewel\". In seguito Hogan e Flair, quali capitani (non partecipanti) delle due squadre contrapposte, fecero numerose apparizioni in vari show della WWE.\nNel corso di un'intervista concessa al \"Los Angeles Times\", espresse la speranza di potere ancora lottare un ultimo match in WWE. Il 9 dicembre 2019 fu annunciato che Hogan sarebbe stato ammesso nella WWE Hall of Fame una seconda volta, questa volta come membro della stable New World Order, insieme a Kevin Nash, Scott Hall e Sean Waltman.\nIl 19 marzo 2021 si ebbe la notizia che Hogan avrebbe co-presentato \"WrestleMania 37\" insieme a Titus O'Neil.\nHogan apr\u00ec \"WrestleMania 37\" con O'Neil, apparendo in varie scenette insieme a Bayley nel corso dell'evento, e fu introdotto nella Hall of Fame con Nash, Hall e Waltman.\nVita privata.\nIl 18 dicembre 1983, Bollea spos\u00f2 Linda Claridge. La coppia ha avuto due figli, Brooke (5 maggio 1988) e Nick (27 luglio 1990). Bollea ha fatto della sua vita familiare il soggetto principale dello show televisivo \"Hogan Knows Best\" (trasmesso in Italia da MTV).\nSecondo un'intervista pubblicata al \"The National Enquirer\", Christiane Plante ha rivelato di avere avuto una relazione sentimentale con Hogan nel 2007 mentre la famiglia di quest'ultimo stava girando un episodio di \"Hogan Knows Best\". La Plante aveva 33 anni all'epoca dei fatti e aveva lavorato insieme alla figlia Brooke al suo disco musicale del 2006.\nIl 20 novembre 2007, Linda ha chiesto il divorzio. Hogan ha riferito al \"St. Petersburg Times\" che era all'oscuro della notizia quando la stampa lo chiam\u00f2 per avere un suo commento sulle pratiche di divorzio. Nel novembre del 2008, Linda rivel\u00f2 pubblicamente che la sua decisione di porre fine al suo matrimonio derivava dalla scoperta della scappatella extraconiugale del marito.\nHogan ha sofferto di numerosi problemi di salute, in particolare alla schiena e alle ginocchia, dovuti alla sua lunga carriera come wrestler e ai prolungati allenamenti a cui sottoponeva il suo fisico.\nIn una intervista al \"The Sun\", ha dichiarato di aver pensato seriamente al suicidio. Lo avrebbe fatto desistere la figlia di Muhammad Al\u00ec, Laila.\nNel 2010 si \u00e8 risposato con Jennifer McDanniel; le nozze sono state tenute a Clearwater (Florida). Nel settembre dello stesso anno \u00e8 ricoverato in ospedale per dei seri problemi alla schiena che gli impedivano anche di camminare. Il 9 settembre \u00e8 stato dimesso, ma pochi giorni dopo si \u00e8 dovuto nuovamente ricoverare per il riacutizzarsi dei dolori. Proprio per quest'ultimo ricovero i medici hanno deciso di operarlo alla schiena in modo da installargli uno stimolatore elettrico nella colonna vertebrale per alleviare i dolori. Questi infortuni, oltre al naturale abbassamento per il passare dell'et\u00e0, hanno contribuito alla notevole riduzione della sua altezza, scesa dai circa 2,03\u00a0m agli attuali 1,93\u00a0m. L'abbassamento \u00e8 ben visibile confrontando le foto degli anni ottanta con le attuali.\nNell'aprile 2012 \u00e8 stato diffuso un sex tape che vede Hogan con la ex moglie di Todd Alan Clem, meglio noto come \"Bubba the Love Sponge\". La coppia era scambista e lei, col consenso di lui, propose a Hogan un rapporto sessuale. Dopo lo scandalo Hogan ha concesso un'intervista in cui afferm\u00f2 che non sapeva di essere stato ripreso: \u00abEro con degli amici e ho fatto una scelta sbagliata\u00bb, \u00abSono devastato da questo fatto\u00bb, \u00abQuesto \u00e8 il punto pi\u00f9 basso che potessi toccare\u00bb. In seguito dichiar\u00f2 che il video risaliva a 6 anni prima e il 15 ottobre 2012, Hogan ha sporto denuncia ai danni di Clem e della sua ex moglie Heather Clem per violazione della privacy.\nHobby.\nHogan suona il basso. Afferm\u00f2 che nelle prime formazioni dei Metallica avrebbe dovuto esserci lui al posto di Cliff Burton, in quanto grande amico del batterista Lars Ulrich. Queste le sue parole in un'intervista del 2011 a \"The Sun\": \u00abEro un turnista prima di diventare un wrestler. Suonavo il basso ed ero un grandissimo amico di Lars Ulrich, che mi chiese se volessi suonare il basso nei Metallica quando il gruppo si era appena formato. Ma la cosa non funzion\u00f2\u00bb.\nAltre attivit\u00e0.\nNel 1995, apr\u00ec un ristorante chiamato \"Hulk Hogan's Pastamania\". Nonostante la massiccia promozione che venne fatta al locale da parte di Hogan stesso e della World Championship Wrestling nel programma \"Monday Night Nitro\", il ristorante fall\u00ec e chiuse dopo meno di un anno dall'inaugurazione.\nNel 2017 ha aperto un negozio dedicato alla vendita del proprio merchandising al Pelican Walk Plaza di Clearwater, in Florida: \"Hogan's Beach Shop\".\nTitoli e riconoscimenti.\n1 L'ultimo regno di Hogan \u00e8 stato quando il titolo era noto come Undisputed WWF Championship. Il titolo \u00e8 stato rinominato Undisputed WWE Championship il 6 maggio 2002 dopo che la World Wrestling Federation cambi\u00f2 nome in World Wrestling Entertainment.\n2 Da non confondere con l'altra omonima versione.\nDoppiatori italiani.\nNelle versioni in italiano in cui \u00e8 stato partecipe, Hulk Hogan \u00e8 stato doppiato da:\nDa doppiatore \u00e8 sostituito da:"}
{"id": "123193", "revid": "108324579", "url": "https://it.wikipedia.org/wiki?curid=123193", "title": "Adliswil", "text": "Adliswil (toponimo tedesco) \u00e8 un comune svizzero di 18\u00a0742 abitanti del Canton Zurigo, nel distretto di Horgen; ha lo status di citt\u00e0.\nGeografia fisica.\nAdliswil \u00e8 situato a sud di Zurigo, nella valle della Sihl.\nStoria.\nHa ospitato l'esule italiano Stefano Benocci Tuscano.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nIl settore predominante \u00e8 quello terziario, .\nInfrastrutture e trasporti.\nAdliswil \u00e8 servito dall'omonima stazione sulla Sihltalbahn (linea S4 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "123194", "revid": "1005847", "url": "https://it.wikipedia.org/wiki?curid=123194", "title": "Banca Popolare Cinese", "text": "La Banca Popolare Cinese (abbreviato: PBC o PBOC, ) \u00e8 la banca centrale della Repubblica Popolare Cinese. Detiene il potere di gestione della politica monetaria e il potere di regolamentazione delle istituzioni finanziarie della Cina continentale. Il suo attuale governatore \u00e8 Yi Gang.\nL'istituto non va confuso con la Bank of China, una banca commerciale, o con la Banca centrale della Repubblica di Cina, che \u00e8 la banca centrale di Taiwan.\nLa struttura attuale della Banca Popolare Cinese ricalca intenzionalmente il sistema della Federal Reserve degli Stati Uniti d'America.\nStoria.\nBanca della Grande Qing.\nNel 1905 venne fondata la \"Da Qing Hu Bu Yinhang\" (), ovvero \"Banca del Ministero delle Finanze dell'Impero Cinese\" (la \"Grande Qing\"), che \u00e8 stata la banca centrale della dinastia Qing e la prima banca centrale nella storia della Cina. Essa svolgeva il ruolo di banca centrale, stampava le banconote e gestiva la tesoreria dell'amministrazione imperiale, ma era anche una banca d'affari.\nLa Banca aveva sede al 27 della via Xijiaomin, nel Distretto di Xicheng, a Pechino.\nNel 1908 l'istituzione fu ribattezzata semplicemente \"Da Qing Yinhang\" (\u5927\u6e05\u9280\u884c), ovvero \"Banca della Grande Qing\".\n1912 - 1949.\nDopo la proclamazione della Repubblica di Cina nel 1912 a seguito della Rivoluzione Xinhai, la banca del \"Da Qing\" fu ulteriormente ribattezzata \"Bank of China\".\nInizialmente fungeva da banca centrale, ma fu sostituita in questo ruolo dalla Banca Centrale nel 1928, e divenne perci\u00f2 una banca commerciale ordinaria.\nLa Banca Centrale () era stata fondata nel 1924 a Canton su iniziativa di Sun Yat-sen, per finanziare lo sviluppo della Repubblica di Cina.\nIn ogni modo, fino al 1942 vi erano in Cina quattro banche d'emissione: la \"Bank of China\", la \"Banca Centrale\", la \"Banca dei Contadini Cinesi\" () e la \"Banca delle Comunicazioni\" ().\nBanca Popolare Cinese.\nLa storia della Banca Popolare Cinese \u00e8 unica nel panorama delle banche centrali. Venne fondata nel 1948 poco prima della creazione della Repubblica Popolare Cinese e a seguito della vittoria delle forze comuniste inglob\u00f2 le banche commerciali nazionalizzate. Tra il 1949 e il 1978 la Banca Popolare Cinese gest\u00ec sia i compiti tipici di una banca centrale sia le operazioni finanziarie solitamente gestite da un istituto bancario commerciale.\nNel 1980, grazie alle riforme economiche, dalla banca centrale furono create quattro banche commerciali di propriet\u00e0 statale. La Banca Popolare Cinese conserv\u00f2 i poteri tradizionali di una banca centrale. Nel 1995 tali poteri vennero modellati sull'esempio della Federal Reserve degli USA grazie ad una specifica legislazione: la legge della Banca Popolare Cinese.\nUn ulteriore processo di ristrutturazione della banca nel 1998 comport\u00f2 l'eliminazione delle filiali locali e provinciali con lo scopo di evitare l'influenza esercitata dai dirigenti locali sulla politica generale della banca centrale. Oggi esistono nove filiali regionali i cui confini non corrispondono ai confini delle amministrazioni locali della Repubblica Popolare Cinese.\nIl governatore della Banca Popolare Cinese \u00e8 nominato dal Congresso nazionale del popolo. L'attuale governatore \u00e8 Yi Gang, in carica da marzo 2018."}
{"id": "123195", "revid": "461603", "url": "https://it.wikipedia.org/wiki?curid=123195", "title": "Panathinaikos", "text": ""}
