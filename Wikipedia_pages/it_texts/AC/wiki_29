{"id": "103454", "revid": "661526", "url": "https://it.wikipedia.org/wiki?curid=103454", "title": "Megadeth", "text": "I Megadeth sono un gruppo musicale thrash metal statunitense formatosi a Los Angeles nel 1983.\nAnnoverato tra i pi\u00f9 influenti del genere insieme a Metallica, Slayer ed Anthrax, con i quali formano i cosiddetti \"Big Four\", il gruppo \u00e8 stato fondato dal chitarrista Dave Mustaine dopo essere stato allontanato dai Metallica a causa del suo carattere litigioso e del suo abuso di droghe.\nNel corso della loro storia i Megadeth hanno cambiato pi\u00f9 volte stile, passando dal thrash degli esordi ad un heavy metal melodico e poi, per un breve periodo, ad un hard rock dai contenuti industrial rock ritornando alle sonorit\u00e0 thrash a partire dagli anni duemila. Nel 1990 hanno pubblicato l'album \"Rust in Peace\", annoverato dalla critica specializzata e dal pubblico come il migliore della loro carriera e che divenne in poco tempo disco di platino raggiungendo la posizione numero 23 della Billboard 200 statunitense; il successivo \"Countdown to Extinction\" (1992) biss\u00f2 il successo raggiungendo la seconda posizione della classifica statunitense, il miglior risultato mai ottenuto dal gruppo.\nDurante la sua carriera il gruppo ha venduto oltre 38 milioni di dischi in tutto il mondo, con cinque album consecutivi certificati disco di platino o multiplatino nei soli Stati Uniti d'America; la band ha inoltre ottenuto undici candidature ai Grammy Award nella categoria Best Metal Performance.\nNel 2013 Mustaine ha fondato la propria etichetta discografica indipendente, chiamata Tradecraft, con la quale sono stati pubblicati \"Super Collider\" e \"Dystopia\".\nStoria del gruppo.\nPrimi anni (1983-1984).\nDave Mustaine, dopo essere stato cacciato dai Metallica a causa di litigi personali con James Hetfield e per la sua tendenza ad abusare di alcol e droghe, decise di cercare musicisti per formare un nuovo gruppo.\nIl nuovo progetto venne battezzato con il nome Megadeth, preso da un articolo di giornale sulle conseguenze di un'esplosione atomica che Mustaine lesse su un pullman mentre tornava a Los Angeles, dopo l'allontanamento dai Metallica e si riferirebbe al potenziale distruttivo di una testata nucleare capace di provocare la morte di almeno un milione di persone. Poco dopo Mustaine inizi\u00f2 la scelta dei componenti, dapprima il bassista Matt Kisselsten e il batterista Dijon Carruthers ma, in poco tempo lo stesso Kisselsten viene sostituito da David Ellefson, che port\u00f2 anche un suo amico a completare le chitarre, Greg Handevidt. Dopo le prime apparizioni nei club di San Francisco, Handevidt e Carruthers lasciarono il gruppo; alcune indiscrezioni affermarono che Dijon il primo batterista del gruppo, venne invece licenziato a causa della sua calvizie.\nDopo l'ingresso nella formazione del batterista Lee Rausch, Mustaine ed Ellefson non riuscirono a trovare n\u00e9 un chitarrista disoccupato, n\u00e9 un cantante; per questo motivo scelgono di contattare Kerry King, gi\u00e0 militante degli Slayer e, nell'impossibilit\u00e0 di risolvere il problema della voce, Dave decise di diventare anche il cantante del gruppo. Anche questa formazione dur\u00f2 pochissimo, in quanto Rausch entr\u00f2 nei Dark Angel mentre King litig\u00f2 con Mustaine per incompatibilit\u00e0 personale, abbandonando cos\u00ec il progetto per dedicarsi solamente agli Slayer.\n\"Killing Is My Business... And Business Is Good!\" (1984-1985).\nNel 1984, subentrarono Gar Samuelson alla batteria e Chris Poland alla chitarra, entrambi provenienti dal gruppo fusion The New Yorkers: questa sar\u00e0 la prima formazione ufficiale dei Megadeth. L'anno successivo, i Megadeth pubblicarono il primo album, \"Killing Is My Business... And Business Is Good!\" attraverso la Combat Records.\nIl disco presenta tratti elaborati ricchi di elementi thrash, speed metal e punk, ma mostra le sue carenze a livello di produzione. La band infatti spese in droga met\u00e0 degli 8.000 dollari concessi dalla etichetta per produrre l'album e Mustaine sar\u00e0 costretto a licenziare il produttore per mancanza di denaro e scegliere la strada dell'autoproduzione.\nNell'album \u00e8 presente la canzone \"Mechanix\", composta da Mustaine durante la sua militanza nei Metallica ed originariamente intitolata \"The Mechanics\" (i Metallica rielaborarono anch'essi il brano, intitolandolo \"The Four Horsemen\", inserito nell'album \"Kill 'Em All\"). Tra le canzoni presenti all'interno del disco spicca anche una cover in versione speed metal del noto brano di Nancy Sinatra \"These Boots Are Made for Walking\", che viene giudicata \"vile ed offensiva\" dal compositore Lee Hazlewood e, dopo una causa legale, al leader dei Megadeth viene impedito di inserire il brano nella ristampa del 1995 e viene costretto a pagare delle royalties all'autore (tuttavia nel 2002 il problema fu aggirato inserendo dei \"beep\" all'interno della traccia).\nNell'estate 1985, il gruppo intraprese il tour promozionale del disco in Canada e Stati Uniti d'America, facendo da spalla agli Exciter.\n\"Peace Sells... But Who's Buying?\" (1986-1987).\nChris Poland al termine del tour decise di abbandonare il gruppo per poi ritornarvi gi\u00e0 nell'ottobre dello stesso anno; durante la sua assenza, il turnista Mike Albert prese temporaneamente il suo posto. Al suo ritorno, la formazione compose del materiale per il secondo disco, completandolo per marzo 1986, senza tuttavia restare soddisfatta del risultato finale, a causa dei limitati mezzi economici forniti dalla casa discografica. Per questo motivo, i Megadeth decisero di lasciare la Combat vista anche l'occasione di firmare per la major Capitol Records.\nLa nuova casa discografica compr\u00f2 i diritti anche dell'album a cui i Megadeth stavano lavorando, ingaggiando Paul Lani per effettuare un nuovo missaggio del disco, ed \u00e8 cos\u00ec che nel novembre 1986, dopo oltre un anno dall'inizio delle registrazioni, arriva sul mercato \"Peace Sells... But Who's Buying?\", considerato uno dei pi\u00f9 influenti lavori di stampo thrash metal. L'album ottenne un notevole successo, venendo certificato disco di platino dalla RIAA. La copertina del disco venne affidata ad Ed Repka, che fece esordire la mascotte della band, Vic Rattlehead. Nonostante le tematiche dell'album riguardino perlopi\u00f9 l'horror, alcuni brani come \"Peace Sells\" mostrano anche tematiche politiche. Proprio quest'ultimo brano ottenne subito buoni consensi, entrando prima nella rotazione musicale di MTV e successivamente tra le migliori 40 canzoni metal dell'emittente VH1.\nNel mese di febbraio 1987, i Megadeth intrapresero una tourn\u00e9e, facendo da spalla ad Alice Cooper per il suo \"Constrictor\" tour. A questo segu\u00ec prima un breve tour di spalla ai Mercyful Fate negli Stati Uniti e un altro nella veste di attrazione principale a fianco di Overkill e Necros. Tuttavia, l'abuso di droghe e la scarsa attenzione sul lavoro da parte di Chris Poland e Gar Samuelson spinse Mustaine a licenziarli dopo l'ultimo show del tour. I due furono immediatamente sostituti dal batterista Chuck Behler, tecnico di Samuelson, e dal chitarrista Jay Reynolds, sostituito ben presto dal suo maestro di chitarra Jeff Young, con il quale nel giro di sole sei settimane venne composto il nuovo album. Mustaine inoltre dichiar\u00f2 in un'intervista che Poland, per poter acquistare droghe, vendette parte della sua strumentazione. Il brano \"Liar\" \u00e8 una dedica diretta dal cantante verso il chitarrista.\n\"So Far, So Good... So What!\" (1988-1989).\nNel 1988 i Megadeth pubblicarono il terzo album \"So Far, So Good... So What!\", che contiene grandi successi del gruppo come la cover dei Sex Pistols \"Anarchy in the U.K.\" (ribattezzata \"Anarchy in the USA\") e il brano \"In My Darkest Hour\", dedicato alla memoria di Cliff Burton, all'epoca bassista dei Metallica, morto in un incidente stradale in Svezia durante il tour promozionale dell'album \"Master of Puppets\". Il testo parla di una persona che in punto di morte resta sola, abbandonata anche dagli affetti femminili, una condizione che non di rado si ritrova nelle canzoni dei Megadeth.\nLa produzione del disco si riveler\u00e0 molto tumultuosa a causa della tossicodipendenza del frontman e per via del licenziamento di Paul Lani a causa di un missaggio non gradito per la batteria, sostituito da Michael Wagener, che si impegn\u00f2 a farne uno nuovo. Nel giugno 1988, i Megadeth apparirono nel film documentario \"\" di Penelope Spheeris, che documenta la scena hair metal di Los Angeles. \nI Megadeth iniziarono il tour promozionale per \"So Far, So Good... So What!\", prima come supporto ai Dio, in seguito agli Iron Maiden e, nell'agosto 1988, il complesso apparve al Monsters of Rock a fianco di band come Kiss, Guns N' Roses e David Lee Roth, di fronte a centomila persone. In seguito a questa apparizione la band entr\u00f2 a far parte del cast del Monster of Rock European Tour, per poi venire subito esclusa dopo la prima data.\nL'allontanamento di Jeff Young e Chuck Behler, proprio come avvenuto in precedenza con Chris Poland e Gar Samuelson, provoc\u00f2 la cancellazione del tour in Australia, mentre Mustaine dichiar\u00f2 che dai piccoli diverbi iniziali con i due, si era passati a una vera e propria guerra. Nel luglio 1989 venne ingaggiato Nick Menza, inizialmente tecnico della batteria di Behler e, non riuscendo a trovare un chitarrista, la band incise una cover di Alice Cooper, \"No More Mr. Nice Guy\", che venne inserita nella colonna sonora del film \"Shocker\", di Wes Craven.\nProprio in questo periodo, la tossicodipendenza di Mustaine raggiunse il culmine: nell'estate 1989, durante le audizioni per trovare il chitarrista solista mancante, il frontman fu arrestato per guida in stato di ebbrezza e possesso di sostanze stupefacenti, bloccando l'attivit\u00e0 del gruppo proprio quando era in procinto di entrare in studio. Mustaine decise quindi di prendere parte a un programma di disintossicazione.\nRisolti i problemi della sua voce solista, il complesso torn\u00f2 alla ricerca di un membro alle sei corde: dopo aver \"corteggiato\" nomi noti in ambito metal come Dimebag Darrell (Pantera), Erik Meyer (Dark Angel) e Jeff Waters (Annihilator), nel febbraio 1990 la scelta cadde su Marty Friedman, ex-chitarrista dei Cacophony con un album solista alle spalle intitolato \"Dragon's Kiss\".\n\"Rust in Peace\" e \"Countdown to Extinction\" (1990-1994).\nNel marzo 1990 i Megadeth entrarono in studio con il nuovo produttore Mike Clink e diedero alla luce l'album \"Rust in Peace\", pubblicato il 24 settembre 1990 ed ottenendo un ottimo successo commerciale sia negli Stati Uniti che nel resto del mondo. Il sound dell'album appare decisamente pi\u00f9 tecnico, con ritmiche ancora pi\u00f9 complesse rispetto ai predecessori e l'ultima fatica in ordine di tempo del quartetto californiano viene pi\u00f9 volte indicata come un punto di riferimento nella musica metal.\nDal loro nuovo album vennero estratti due singoli, \"Holy Wars... The Punishment Due\" ed \"Hangar 18\", e per entrambe venne realizzato un videoclip. \"Rust in Peace\" vendette un milione di copie negli Stati Uniti e ricevette alcune nomination ai Grammy Award del 1991 e del 1992. Nello stesso anno il gruppo partecip\u00f2 al tour mondiale \"Clash of the Titans\" assieme a Slayer, Testament, Suicidal Tendencies, Judas Priest e Alice in Chains, che si riveler\u00e0 un grande successo per il pubblico, registrando pi\u00f9 volte il \"tutto esaurito\"; poco dopo venne pubblicato il primo home video, \"Rusted Pieces\".\nNel gennaio 1992 il gruppo rientr\u00f2 in studio con il nuovo produttore Max Norman, che gli chiese di virare verso canzoni pi\u00f9 brevi e commerciali; per la prima volta, tutti i membri parteciparono alla realizzazione dell'album, al punto che sar\u00e0 lo stesso Nick Menza a proporre il titolo dell'album. Il 14 luglio 1992 i Megadeth pubblicarono \"Countdown to Extinction\", il quale esord\u00ec alle posizioni alte della classifica Billboard 200 ed ottenendo rapidamente un doppio disco di platino negli Stati Uniti, oltre ad alcune nomination ai Grammy. Nel novembre 1992 usc\u00ec il secondo video della band, \"Exposure of a Dream\", contenente i video estratti dall'ultimo album.\nLa band inizi\u00f2 un tour in supporto al nuovo disco a fianco di Pantera, Suicidal Tendencies e Stone Temple Pilots come band d'apertura. Questi concerti tuttavia segnarono il ritorno alla dipendenza da stupefacenti per Dave Mustaine, il quale si vide costretto a interrompere il tour per riabilitarsi; una volta ripresosi, i Megadeth proseguirono il loro tour, suonando in una data con i Metallica: in questa occasione il leader dei Megadeth dichiar\u00f2 che i dissapori tra le due band erano ormai risolti. Il quartetto californiano, inoltre, inizi\u00f2 un secondo tour come supporto degli Aerosmith ma, a causa di alcuni dissapori legati alle condizioni contrattuali imposte da questi ultimi, i Megadeth vennero rimossi dall'evento dopo solo sette date.\n\"Youthanasia\" e \"Cryptic Writings\" (1994-1999).\nAll'inizio del 1994 il gruppo ingaggi\u00f2 il produttore Max Norman e costru\u00ec uno studio di registrazione privato, poi soprannominato \"Fat Planet in Hangar 18\", in cui lavorare alla creazione e all'arrangiamento del nuovo album. Le immagini provenienti da questa operazione vennero conservate e, successivamente, utilizzate per la realizzazione di un nuovo video, intitolato \"\".\nDopo otto mesi trascorsi in studio, il 1\u00ba novembre 1994 usc\u00ec \"Youthanasia\", il quale debutt\u00f2 subito nelle parti alte della classifica Billboard, ottenendo rapidamente il disco di platino negli Stati Uniti d'America e quello d'oro in Canada. L'album, a causa delle pressioni da parte del nuovo produttore, risult\u00f2 essere ancora pi\u00f9 commerciale rispetto al predecessore, conservando da un lato un nucleo metal, ma dall'altro dando maggior risalto alle linee vocali e alla melodia.\nI Megadeth abbandonarono il look thrash che lo aveva caratterizzato fino a questo momento, in favore di uno pi\u00f9 curato e, per promuovere il nuovo lavoro, intrapresero un tour di undici mesi con il supporto di Corrosion of Conformity, Flotsam and Jetsam, Korn e Fear Factory. Culmine di questa fase \u00e8 la partecipazione in qualit\u00e0 di attrazione principale al Monsters of Rock in Brasile e l'ottenimento di una sesta nomination ai Grammy Award.\nNel marzo 1995 \"Youthanasia\" venne ripubblicato in Europa, accompagnato da una raccolta di cover e b-side, \"Hidden Treasures\". Dopo quest'ultimo tour di supporto, Mustaine accanton\u00f2 temporaneamente i Megadeth dedicandosi al progetto parallelo MD.45 e poco dopo riprese le redini dei Megadeth ingaggiando un nuovo manager, Bud Prager, gi\u00e0 noto per la sua passata collaborazione con i Foreigner. Sar\u00e0 proprio a quest'ultimo che, come il suo predecessore Max Normann, verr\u00e0 imputata la svolta ancora pi\u00f9 evidente della band verso il rock commerciale, convincendola a lavorare con il produttore Dann Huff, ex membro dei Giant.\nNel settembre 1996 i Megadeth iniziarono a lavorare al nuovo album, che doveva inizialmente chiamarsi \"Needles and Pins\".\nLa fase di scrittura delle canzoni venne supervisionata da Prager, . In merito a queste scelte, Mustaine avrebbe in seguito dichiarato di ritenere il neoacquisito produttore l'uomo in grado di fargli creare l'album \"numero uno\" che tanto cercava. A causa di problemi legati alla copertina del disco, per\u00f2, la band sar\u00e0 costretta a cambiare il titolo e la copertina dell'album, in cui non appare la mascotte Vic Rattlehead.\nIl 17 giugno 1997 usc\u00ec \"Cryptic Writings\" che debutt\u00f2 alla decima posizione della Billboard 200, guadagnandosi per la sesta volta consecutiva per un album dei Megadeth il disco d'oro. \"Trust\" fu il primo singolo estratto dal disco nonch\u00e9 il primo a raggiungere la migliore posizione nella Mainstream Rock Songs, ottenendo inoltre una nomination ai Grammy Awards 1998 nella categoria Best Metal Performance. In seguito, l'album produsse altre canzoni in grado di popolare la Top 20 nella Hot Mainstream Rock Tracks, come \"Almost Honest\" (alla posizione 8), \"Use the Man\" (alla posizione 15) e \"A Secret Place\" (alla posizione 19). A un anno dalle ultime apparizioni sul palco, i Megadeth iniziarono nel 1997 un tour con i Misfits e, successivamente, a fianco di Life of Agony e Coal Chamber negli Stati Uniti. Nel luglio 1998 la band prese parte all'Ozzfest ma, a met\u00e0 del tour, il batterista Nick Menza scopri di avere un tumore al ginocchio che lo costrinse ad abbandonare il progetto per curarsi. Venne chiamato a sostituirlo il musicista Jimmy DeGrasso, prima solo temporaneamente, poi entrando in pianta stabile nella formazione quando Mustaine dichiar\u00f2 che Menza aveva mentito sul suo tumore.\n\"Risk\" e il declino (1999-2000).\nNelle interviste successive alla fine della tourn\u00e9e, Mustaine cominci\u00f2 a parlare di una vera e propria rivoluzione nel sound del gruppo e di un disco che non avrebbe avuto precedenti. Le sue parole presero corpo nel 1999 con l'uscita di \"Risk\", considerato il pi\u00f9 grande passo falso della formazione.\nIl suono della band era radicalmente cambiato, il metal venne completamente abbandonato in favore di un rock melodico e fortemente contaminato dall'industrial rock come ad esempio nel singolo \"Crush'Em\". Il disco venne stroncato dalla critica e dai fan e per la prima volta Mustaine venne \"punito\" per aver cercato a tutti i costi la formula vincente. L'album divenne un totale insuccesso commerciale, vendendo 500.000 copie negli Stati Uniti (il risultato di vendite pi\u00f9 basso dai tempi di \"Peace Sells... But Who's Buying?\". \nQuesto port\u00f2 la Capitol ad abbandonare il gruppo, facendogli \"completare\" gli obblighi contrattuali, l'anno dopo, con la pubblicazione di una raccolta, \"\", dal titolo decisamente ironico vista la situazione. Mustaine dar\u00e0 la colpa dell'insuccesso ai produttori e a Marty Friedman che partecip\u00f2 alla composizione di quasi tutti i pezzi di \"Risk\".\nQuest'ultimo venne allontanato dai Megadeth dopo vari screzi con il leader e il suo posto venne preso da Al Pitrelli, chitarrista famoso per aver suonato con gruppi quali come Asia, Alice Cooper, Widowmaker e Savatage.\n\"The World Needs a Hero\" e lo scioglimento (2001-2002).\nNel 2001 venne dato alle stampe \"The World Needs a Hero\" dalla Sanctuary Records, un album dove Mustaine abbandon\u00f2 i recenti esperimenti musicali, visti i pessimi risultati commerciali. L'album venne accolto modestamente e le vendite diedero ragione alla scelta del gruppo di tornare al metal. Dalla tourn\u00e9e successiva venne anche realizzato il primo album dal vivo del gruppo, intitolato \"Rude Awakening\". Le vendite cominciarono quindi a risalire ma improvvisamente, il 4 aprile 2002, arriv\u00f2 la notizia dello scioglimento della band a causa di un problema al polso di Dave Mustaine. In realt\u00e0 c'\u00e8 chi sostiene che lo scioglimento fosse stato causato dal mancato pagamento di debiti, derivanti da diritti d'autore, da parte di Mustaine stesso nei confronti del bassista Dave Ellefson, per cui successivamente verr\u00e0 intentata anche una causa.\nRiformazione, \"The System Has Failed\" (2004-2007).\nDopo un periodo di terapia per risolvere il suo problema, Mustaine annunci\u00f2 il suo ritorno e ricostitu\u00ec il gruppo, arruolando in modalit\u00e0 provvisoria Chris Poland (il chitarrista degli esordi del gruppo e divenuto nel frattempo maestro di musica), il bassista Jimmie Lee Sloas e il \"session-man\" Vinnie Colaiuta, turnista di fama mondiale per la prima volta nella sua carriera alle prese con il metal. Con questa nuova formazione, il gruppo pubblic\u00f2 nel 2004 il decimo album \"The System Has Failed\". Visto il discreto successo dell'album, sia in termini di vendite che di gradimento, Mustaine decise di imbarcarsi in un tour con una nuova formazione, dando vita al \"Gigantour\", evento musicale che nelle sue idee avrebbe dovuto costituire una valida alternativa all\"'Ozzfest\". A questo evento parteciperanno gruppi quali Dream Theater e Nevermore. Inoltre, scegliendo la ESP per la fornitura degli strumenti, per sua volont\u00e0 vennero ristampati tutti i dischi registrati in studio della band, in collaborazione con l'ex etichetta Capitol.\nConclusosi il tour, Mustaine decise di assumere nuovi membri a pianta stabile: James Lo Menzo al basso e i fratelli Glen e Shawn Drover (Eidolon), rispettivamente alla chitarra e alla batteria.\nIl 6 marzo 2007 venne pubblicato il DVD \"\", nel quale partecip\u00f2 al basso il turnista James MacDonough, ex Iced Earth. Il concerto venne filmato all'Obras Stadium di Buenos Aires durante il \"Blackmail the Universe Tour\".\n\"United Abominations\" e \"Endgame\" (2007-2010).\nIl 15 maggio 2007 \u00e8 stato pubblicato un nuovo album intitolato \"United Abominations\", descritto da Dave Mustaine con queste parole: \u00abAdoro quest'album, \u00e8 cos\u00ec duro che lo si potrebbe usare per tagliare il vetro!\u00bb. Il disco continua il tema politico trattato nell'album precedente e contiene un rifacimento di \"\u00c0 tout le monde\" realizzato con la cantante dei Lacuna Coil Cristina Scabbia, intitolato \"\u00c0 tout le monde (Set Me Free)\".\nIn seguito all'abbandono di Glen Drover, il 14 gennaio 2008 Mustaine annunci\u00f2 l'entrata nel gruppo del chitarrista Chris Broderick. Poco pi\u00f9 tardi fu pubblicato il quarto greatest hits dei Megadeth, intitolato \"The Anthology\", un cofanetto costituito da 2CD contenenti i migliori successi del gruppo.\nNel 2009 il gruppo intraprese un lungo tour europeo partecipando al \"Priest Feast\" con Judas Priest e Testament. Il 18 giugno 2009, Mustaine annunci\u00f2 il titolo del dodicesimo album in studio, \"Endgame\", pubblicato il 15 settembre dello stesso anno per la Roadrunner Records.\nLa band prese parte anche al tour di \"Canadian Carnage\", dove furono l'attrazione principale insieme agli Slayer, accompagnati dai Machine Head e Suicide Silence. In questo tour decisero anche di suonare per la prima volta una delle canzoni del nuovo album, ovvero \"Head Crusher\".\nL'album, molto legato al thrash metal anni ottanta, ebbe un buon successo commerciale, diventando anche disco d'oro. Il brano \"Head Crusher\" venne nominato per i Grammy Award del 2009 come \"Best Metal Performance\". Il gruppo conferm\u00f2 successivamente la propria partecipazione \"Big Four Tour\" con Metallica, Slayer ed Anthrax, reintegrando tra le proprie fila lo storico bassista David Ellefson. Il concerto tenutosi a Sofia (Bulgaria) fu immortalato nel DVD \"\".\nPer il ventennale dell'album \"Rust in Peace\" il gruppo decise di intraprendere un tour celebrativo eseguendo l'intero album con l'aggiunta di altri brani tratti dal loro repertorio. Il concerto tenutosi al \"Palladium\" di New York, in cui la band ha registrato il tutto esaurito, \u00e8 stato scelto per essere pubblicato in DVD, con il titolo \"Rust in Peace: Live\". Successivamente fu pubblicato anche un nuovo singolo, intitolato \"Sudden Death\" e creato appositamente per il videogioco \"\"; la copertina del singolo raffigura la nuova immagine di Vic Rattlehead.\n\"Thirteen\" (2010-2011).\nIl 17 novembre 2010 Dave Mustaine annuncia ufficialmente nel \"Megadeth Cyber Army Chat Room\" che i Megadeth avrebbero cominciato le registrazioni per il tredicesimo album nel Vic's Garage (lo studio privato dei Megadeth) con gi\u00e0 5 canzoni quasi pronte. In chat online con i membri del fan club ufficiale del gruppo Mustaine spiega che l'album seguir\u00e0 lo stile di \"Endgame\" ed in un'intervista Mustaine aggiunger\u00e0 che le canzoni saranno veloci e \"molto molto pesanti\"; le canzoni saranno 12 come concordato nel contratto. Come produttore fu ingaggiato Johnny K.\nIl 3 giugno 2011 viene annunciato che una nuova canzone, \"Never Dead\" verr\u00e0 inclusa nel trailer di un nuovo videogioco, \"NeverDead\". In occasione della data italiana al Big 4 Tour, i Megadeth eseguirono l'allora inedito \"Public Enemy No. 1\".\nL'8 luglio Dave Mustaine annunci\u00f2 al pubblico il nome del loro tredicesimo album, intitolato \"Thirteen\" e pubblicato il 1\u00ba novembre. Il 5 febbraio 2012 la famosa rivista statunitense Guitar World conferisce ai membri dei Megadeth alcuni importanti riconoscimenti: Dave Mustaine e Chris Broderick miglior chitarristi del 2011; \"Thirteen\" eletto album metal dell'anno e Dave Mustaine classificato terzo miglior musicista del 2011.\n\"Super Collider\" (2013-2014).\nIl 4 giugno 2013 venne pubblicato il quattordicesimo album \"Super Collider\", anticipato dall'omonimo singolo il 22 aprile.\nIl 26 novembre 2014 Chris Broderick e Shawn Drover hanno annunciato attraverso i propri siti ufficiali l'uscita dai Megadeth.\n\"Dystopia\" (2015-presente).\nIl 30 marzo 2015 Mustaine ha ufficializzato l'entrata in formazione del batterista Chris Adler (Lamb of God) e il 3 aprile quella del chitarrista Kiko Loureiro (Angra).\nIl 1\u00ba ottobre 2015 i Megadeth hanno reso disponibile per l'ascolto il singolo \"Fatal Illusion\", mentre il giorno seguente hanno annunciato il loro quindicesimo album in studio, intitolato \"Dystopia\" e pubblicato il 22 gennaio 2016. Nel periodo antecedente all'uscita dell'album, sono stati resi disponibili per l'ascolto anche altri due brani. Il primo, \"The Threat Is Real\", \u00e8 uscito il 27 novembre 2015 in formato 12\" in concomitanza con il Black Friday del Record Store Day, mentre il secondo, l'omonimo \"Dystopia\", \u00e8 stato reso disponibile per l'ascolto dal 7 gennaio 2016. Per entrambi i brani sono stati realizzati anche dei video, collegati l'uno con l'altro.\n\"Dystopia\" ha ottenuto un buon successo in madrepatria, debuttando al terzo posto della Billboard 200 statunitense, ed \u00e8 stato promosso dal relativo \"Dystopia World Tour\": nelle date in cui Adler non ha potuto partecipare, a causa dei suoi impegni con i Lamb of God, il suo posto \u00e8 stato preso da Tony Laureano, session man di fiducia nei soundcheck del gruppo. Successivamente Dirk Verbeuren dei Soilwork \u00e8 stato ingaggiato come nuovo sostituto, divenendo membro ufficiale della formazione dal 15 luglio 2016.\nNel 2017 la \"title track\" dell'album ha permesso ai Megadeth di ottenere il loro primo Grammy Award alla miglior interpretazione metal, dopo una serie di undici candidature senza successo ottenute negli anni precedenti.\nIl 24 maggio 2021 i Megadeth hanno annunciato l'allontanamento di Ellefson dalla formazione a seguito di filmati osceni apparsi sulla rete. Per ovviare all'assenza di quest'ultimo in occasione della tourn\u00e9e nordamericana svoltasi tra agosto e settembre 2021, il gruppo ha arruolato in formazione l'ex bassista James LoMenzo in qualit\u00e0 di turnista.\nTematiche.\nI Megadeth sono noti per i testi di protesta contro la societ\u00e0. Le tematiche frequenti nei brani sono la violenza, la guerra, la malattia e, pi\u00f9 recentemente, esperienze personali, in genere di Mustaine. Tematiche di guerra si possono ritrovare in molti brani, come \"Hangar 18\", \"Return to Hangar\", \"Take No Prisoners\", \"Dawn Patrol\", \"Architecture of Aggression\" e \"Set the World a Fire\" incentrata sugli immediati effetti di una guerra atomica, mentre sulle conseguenze della guerra sono le canzoni \"Dawn Patrol\" e \"Ashes In Your Mouth\". Lo stesso nome \"Megadeth\" \u00e8 una storpiatura di \"megadeath\", termine coniato da Herman Kahn, divenuto popolare grazie al suo libro del 1960, \"On Thermonuclear War\", per indicare un milione di morti.\nLa politica \u00e8 uno dei temi frequenti nei brani del gruppo, come ad esempio i giudizi sarcastici su Tipper Gore, la PMRC e la censura musicale in \"Hook In Mouth\". Il cinismo nei confronti della politica ha i massimi vertici nei brani \"Peace Sells\", \"The World Needs a Hero\" e \"Blackmail the Universe\". Riguardo alle malattie invece, l'album \"Youthanasia\" \u00e8 gi\u00e0 un lavoro quasi interamente dedicato a queste, pur se unito ad esperienze personali, quali la droga: si pensi ad \"A Tout le Monde\", le ultime parole di un malato terminale ai suoi cari ed alla stessa \"Youthanasia\", gi\u00e0 esplicita di per s\u00e9. Inoltre Mustaine si fa paladino dell'ambientalismo nei pezzi \"Countdown to Extinction\" e \"Dawn Patrol\", mentre ammonisce i dittatori in \"Warhorse\" e \"Symphony of Destruction\".\nTutti questi testi cupi, destabilizzanti e a volte di difficile interpretazione, uniti a quelli riguardanti droga e dipendenza che pure non sono rari (\"Use the Man\", \"Burnt Ice\", \"Addicted to Chaos\") hanno causato alla band problemi e difficolt\u00e0, soprattutto circa la censura dei videoclip. Nel 1988, il video di \"In My Darkest Hour\", fu censurato da MTV perch\u00e9 l'emittente ritenne il suo contenuto istigante al suicidio. Stessa situazione si cre\u00f2 per il video di \"A Tout Le Monde\", in quanto venne frainteso il testo, che parla di un uomo che dice ai suoi cari le ultime parole. Tuttavia di recente, alcune canzoni si sono spostate su temi religiosi, ad esempio \"Truth Be Told\", che parla della storia di Caino e Abele, e \"Shadow of Deth\", nella quale ci sono parole tratte dal salmo 23 della Bibbia di re Giacomo.\nMascotte.\nVic Rattlehead \u00e8 la mascotte ufficiale della band che fu ideata dallo stesso Dave Mustaine. Facendo riferimento allo slang americano, \"Rattlehead\" \u00e8 una parola mista che unisce i sostantivi \"rattle\" (sonaglio) e \"head\" (testa), indicando metaforicamente l'atto del cosiddetto headbanging.\nVic raffigura, fin dall'origine, un teschio con tappi e ostruzioni metalliche alle orecchie e agli occhi, oltre a uncini per chiudere la bocca.\nIl tutto come esplicito riferimento alla sadica procedura a cui viene sottoposta la vittima della canzone \"The Skull Beneath the Skin\".\nLa mascotte, come i suoi omologhi Eddie the Head degli Iron Maiden e Snaggletooth dei Mot\u00f6rhead, compare su quasi tutte le copertine del gruppo ma, contrariamente ai suoi colleghi, spesso non appare come \"icona\" con cui il pubblico \u00e8 portato a identificarsi, ma nelle vesti di \"antagonista\", incarnazione dell'istituzione politico-militare che i Megadeth, nei giorni furiosi e anarchici della loro infanzia, intendevano sfidare e contestare: il personaggio si presenta infatti spesso in giacca e cravatta come un politico, o in veste di scienziato folle, o ancora appare, in un'impeccabile divisa militare, nell'atto di scatenare una guerra atomica.\nVic Rattlehead continua ad apparire sugli album dei Megadeth Inoltre, analogamente a quanto avvenuto con le ristampe degli album degli Iron Maiden, anche il dorso dei dischi rimasterizzati dei Megadeth, se affiancati, formano la figura per intero di Vic."}
{"id": "103459", "revid": "889336", "url": "https://it.wikipedia.org/wiki?curid=103459", "title": "Tempio greco", "text": "Il tempio Greco pu\u00f2 essere considerato la pi\u00f9 impegnativa realizzazione dell'architettura greca antica. La codificazione che, in et\u00e0 arcaica, verr\u00e0 sviluppata per l'architettura templare diventer\u00e0 con l'ellenismo il linguaggio universale del mondo mediterraneo.\nCaratteristiche.\nL'edificio vero e proprio era per i Greci la casa del dio (\"oikos\"), collocata nella cella (\"naos\"). Questa ospitava la statua della divinit\u00e0, e il sacerdote era l'unico ad averne accesso, mentre il culto si svolgeva su un altare situato davanti al tempio ed all'interno del recinto sacro (\"temenos\") in cui erano situati il tempio ed altri edifici ad esso connessi. Il luogo sacro (santuario) poteva ad esempio ospitare una serie di costruzioni di uso pratico, come i \"tesori\" (\"thes\u00e0uroi\"), che ospitavano i doni votivi \u2013 preziosi o anche di terracotta \u2013 offerti dalle citt\u00e0 o da semplici cittadini, sale per banchetti (\"hestiat\u00f2ria\") e portici (\"stoai\"). L'ingresso all'area sacra poteva essere protetto da propilei.\nIl tempio greco \u00e8 sempre orientato est-ovest, con l'ingresso aperto verso est. In questa peculiarit\u00e0 si differenzia nettamente dai templi romani che sono invece generalmente orientati nord-sud, posti su un alto podio cui si accede mediante un'ampia scalinata da sud.\nLe parti del tempio.\nSulla superficie superiore (stilobate) di una piattaforma, sopraelevata rispetto al terreno circostante, per mezzo di pochi gradini (\"crepidoma\"), si elevava la struttura del tempio, caratterizzata dalle colonne.\nNella cella (\"naos\") era generalmente situata la statua della divinit\u00e0. Lo spazio antistante l'ingresso alla cella prende il nome di pronao (\"pronaos\" o \"prodromos\"), mentre il corrispondente spazio sul retro della cella prende il nome di opistodomo (\"opisthodomos\"). Quando vi \u00e8 un altro vano sul retro della cella (caratteristica soprattutto dei templi dorici in Sicilia), allora si parla di \"adyton\".\nI colonnati erano edificati utilizzando il sistema trilitico, cio\u00e8 \"a tre pietre\": due sostegni verticali ed un elemento orizzontale, che copre lo spazio tra i due. Da questo vengono elaborati i diversi ordini architettonici, caratterizzati da precisi rapporti proporzionali tra i diversi elementi che lo compongono. La colonna, costituita da capitello, fusto ed eventualmente base, \u00e8 sormontata da una trabeazione, composta a sua volta da architrave, fregio e cornice. Sui lati corti, facciata e retro, gli spioventi del tetto determinano la presenza di un frontone, sul quale a sua volta poggiano\u00a0\u2013 agli angoli e al vertice \u2013 sculture decorative generalmente in terracotta dipinta, gli acroteri.\nLe forme del tempio rispetto alla pianta.\nLa disposizione delle colonne determina la classificazione dei tipi di pianta del tempio greco, che ci \u00e8 stata tramandata da Vitruvio (\"De architectura\", 3,2):\nDefinizione in base al numero delle colonne nel prospetto anteriore.\nA seconda del numero delle colonne presenti in facciata, il tempio \u00e8 inoltre definito come \"distilo\" (\"con due colonne\"), \"tetr\u00e0stilo\", \"es\u00e0stilo\", \"oct\u00e0stilo\", \"dec\u00e0stilo\", o persino \"dodec\u00e0stilo\" (rispettivamente con quattro, sei, otto, dieci o dodici colonne sulla facciata). Raro \u00e8 il caso di un numero di colonne dispari che \u00e8 un segno di arcaicit\u00e0 come nel tempio \"enn\u00e0stilo\" di Hera a Paestum. Il numero delle colonne laterali \u00e8 proporzionato a quello delle colonne in facciata, e pu\u00f2 essere pari al doppio, al doppio + 1, o al doppio + 2 di esse: per esempio un tempio es\u00e0stilo potrebbe avere dodici, o pi\u00f9 frequentemente tredici o quattordici colonne sui lati lunghi; raramente quindici o sedici.\nLe cinque classificazioni del tempio in base all'alzato.\nCinque sono le denominazioni dei tipi di templi in base all'intercolumnio:\nIl colore nel tempio.\nI templi greci, come le statue che accoglievano, appaiono ai nostri occhi monocromatici ovvero dell'unico colore della materia con cui venivano innalzati. In origine, invece, templi e statue erano riccamente colorati.\nOrigini del tempio greco.\nSecondo quanto suggerisce Vitruvio (\"De architectura\", 2,1,3) la struttura del tempio greco trasse la sua origine da primitivi edifici in argilla e travi di legno, inizialmente usati come abitazione, la cui pianta sembra essere stata caratterizzata da una terminazione curva, sostituita solo alla fine dell'VIII secolo a.C. da piante rettangolari.\nUno dei pi\u00f9 antichi esempi precedenti delle strutture templari \u00e8 rappresentato da una monumentale tomba di Lefkandi, nell'isola di Eubea, datata agli inizi del X secolo a.C. Si trattava di un edificio a pianta stretta e allungata (10 x 45\u00a0m), terminante sul fondo ad abside, con pareti in argilla e legname protette da un ampio tetto a spioventi. Il tetto sporgeva oltre le pareti, sostenuto da una fila di 67 sostegni in legno esterni, che sono il primo esempio di una peristasi. L'edificio, suddiviso internamente in pi\u00f9 vani, fu utilizzato per la ricca sepoltura di una coppia regale e costituiva forse un \"heroon\" (ovvero tomba-santuario di un capo, considerato come un protettore divino).\nUn altro esempio pi\u00f9 recente riguarda una struttura rinvenuta negli scavi sotto il tempio di Apollo \"Daphneph\u00f2ros\" a Eretria, lunga 35\u00a0m, ancora terminante ad abside e con il tetto sostenuto da una fila di sostegni centrali, risalente alla fine dell'VIII secolo a.C. Le ultime ricerche hanno messo in dubbio la funzione sacrale del Daphnephorion di Eretria, vedendo in esso un'abitazione di un \"wanax\" (sovrano) locale, all'interno della quale si svolgevano le pratiche rituali perpetrate dal capo della comunit\u00e0. Un periptero dedicato ad Artemide, con il pronao a pianta semicircolare costituito sempre da sostegni in legno, \u00e8 stato recentemente scoperto presso Patrasso (ad Ano Mazaraki).\nMentre nella Grecia continentale sembra essere diffusa la pianta \"ad abside\" (anche detta \"a forcina\"), a Creta sono attestati nel VII secolo a.C. edifici a pianta rettangolare e con copertura piana: tra gli esempi maggiormente noti \u00e8 il tempio A di Prini\u00e0s (intorno al 625-620 a.C.), privo di ordini architettonici e con decorazioni scolpite, per il quale la presenza di un focolare interno richiama la struttura micenea del \"m\u00e9garon\". In Asia Minore vengono eretti a partire dall VIII secolo a.C. i grandi templi di Samo e di Eretria.\nIl tempio di Isthmia, costruito nella prima met\u00e0 del VII secolo a.C. e sede dal 582 a.C. dei Giochi istmici in onore di Poseidone, presenta una cella meno allungata (1:4) e proporzioni ancora pi\u00f9 allargate considerando la peristasi, di 7 x 18 colonne. I muri della cella erano costruiti in opera quadrata con blocchi regolari di pietra calcarea. La copertura del tetto con tegole in terracotta rese necessaria la sostituzione dei semplici pali usati come sostegno con colonne. La cella era suddivisa all'interno in due navate da una fila di sostegni centrali. L'uso delle tegole \u00e8 ancora attestato nel corso dello stesso secolo nei santuari di Perachora e di Delfi.\nIl tempio del santuario di Apollo a Thermo, in Etolia (intorno al 625 a.C., preceduto da edifici pi\u00f9 antichi con pianta absidata), presentava i muri della cella in mattoni crudi poggiati su una piattaforma in pietra dove resta traccia dell'appoggio delle colonne in legno della peristasi. La cella era ancora a due navate e presentava un profondo opistodomo sul retro. Le sue pareti esterne erano decorate da un fregio su lastre di terracotta dipinte.\nTempio dorico.\nOrigine e sua evoluzione.\nDopo un lungo periodo di sviluppo nei periodi geometrico e orientalizzante, il tempio dorico comparve nella sua conformazione canonica nel VII secolo a.C. Basandosi anche su fonti antiche, si suppone che gli elementi decorativi dell'ordine dorico fossero in origine elementi funzionali di una struttura di legno. Ad esempio i triglifi sembrano derivare dalla testata delle travature della copertura, mentre le metope non sarebbero altro che l'evoluzione delle tamponature fra una trave e l'altra. Ci\u00f2 sarebbe confermato anche dalla posizione dei triglifi, posti in asse a ciascuna colonna e quindi razionali dal punto di vista strutturale; cos\u00ec come le \"guttae\" situate al di sotto dei triglifi, non rappresenterebbero altro che le teste dei chiodi originari.\nL'origine dell'ordine dorico dall'architettura in legno \u00e8 anche confermata da fonti letterarie come Vitruvio e Plutarco, che descrive l'antico tempio di Hera ad Olimpia con ancora presenti alcune colonne di legno, che venivano progressivamente sostituite da colonne in marmo man mano che si deterioravano.\nCaratteristiche del Tempio dorico.\nIl concetto che sta alla base del tempio greco, e che si riscontra in modo particolare nel tempio dorico, \u00e8 la continua relazione che esiste fra l'elemento divino e quello umano. Tale relazione fondava le basi della religione greca ed era molto diversa da quella orientale (ad esempio egiziana), dove il divino era nettamente separato dall'umano: l'interno di un tempio era appannaggio di una ristretta casta sacerdotale; l'imponenza e la gravit\u00e0 architettonica rappresentavano la grandezza divina che in quanto tale doveva essere monumentale.\nLa diversa concezione religiosa che avevano i Greci si riscontra nella costruzione architettonica del tempio che era strettamente funzionale al loro concetto di relazione con il divino.\nIl tempio greco veniva costruito dal popolo ed era un edificio che custodiva al suo interno la cella con la statua della divinit\u00e0, ma il cui centro religioso non era la cella: infatti, il grande altare dove si svolgevano i riti ed i sacrifici si trova al di fuori del tempio, davanti all'ingresso. Il popolo accorreva al tempio, partecipava alle processioni che si svolgevano nella \"peristasi\" ed accedeva alla cella dove onorava la divinit\u00e0, ma le grandi celebrazioni si svolgevano all'esterno. Cos\u00ec come le divinit\u00e0 olimpiche erano presenti fra gli esseri umani ed interagivano con essi interferendo nelle loro vicissitudini, allo stesso modo il tempio \u00e8 una costruzione al tempo stesso aperta e chiusa, dove l'interno interagisce con l'esterno e l'esterno con l'interno. La \"peristasi\" si trova al coperto ma \u00e8 un luogo aperto sull'esterno: la luce filtra all'interno del tempio, e dall'esterno si scorgono le ombre e le oscurit\u00e0 interne; in questo gioco hanno un ruolo fondamentale la forma delle colonne, le loro scanalature, il rapporto fra colonne ed intervalli, le proporzioni generali dell'edificio.\nElementi peculiari.\nLe caratteristiche peculiari del tempio dorico sono:\nVa ricordato infine che parte integrante del tempio dorico era tutto il suo apparato decorativo. Seppure in genere si sia completamente perduto, nel corso degli scavi dei templi si sono sempre ritrovati numerosi frammenti o parti di esso, permettendo non di rado di individuare cos\u00ec la divinit\u00e0 che vi era venerata. L'apparato decorativo consisteva in:\nArmonia del tempio dorico.\nIndipendentemente dalla provenienza o dalla cultura delle persone, o dalle conoscenze storico-artistiche che esse possono avere, la vista di un tempio dorico viene recepita istintivamente da tutti come qualcosa di straordinario e di bello; e non certo solo per le dimensioni imponenti del tempio. Questa sensazione \u00e8 dovuta all'armonia intrinseca che possiede l'ordine dorico e che deriva in larga misura dalle dimensioni dei suoi elementi e dal rapporto esistente fra le diverse parti architettoniche. Vi \u00e8 una ricerca di proporzionato equilibrio fra verticali e orizzontali, fra pieni e vuoti.\nProprio tra spazi pieni e spazi vuoti nel tempio dorico si crea una tale equipollenza da creare una unit\u00e0 strutturale nella quale gli spazi vuoti acquistano un valore pari a quelli pieni, diventando essi stessi elementi architettonici. \"\"I due elementi, cio\u00e8 pieno e vuoto, sono oramai inscindibili, cos\u00ec come inscindibili sono in un testo musicale note e pause\"...\" (Mario Napoli).\nIl tempio dorico viene costruito interamente sul \"modulo\". Il modulo \u00e8 la misura del diametro della colonna a terra. Il modulo pu\u00f2 anche essere la misura dell'intercolumnio, ossia dello spazio esistente fra due colonne sul fronte del tempio. Il modulo diventa il metro su cui viene costruito tutto quanto il tempio.\nVa ricordato e precisato comunque che l'ordine dorico non \u00e8 costante. Seppure i princ\u00ecpii basilari dell'armonia li si ritrovino \"in nuce\" fin dai templi dorici pi\u00f9 antichi, tuttavia il raggiungimento della perfezione classica non poteva che avvenire progressivamente grazie ad un continuo aggiustamento delle incongruenze ed alla puntuale e sistematica correzione dei difetti riscontrati. E questo lo si riscontra tanto nei singoli elementi architettonici quanto negli edifici nel loro complesso (vedi pi\u00f9 sotto \"Templi dorici della Magna Grecia\").\nProprio il problema della ricerca di un'armonia anche nelle proporzioni fra i lati lunghi e quelli corti di un tempio dorico, lo si riscontra negli esempi pi\u00f9 antichi a Selinunte, dove il tempio F e il tempio C risultano ancora relativamente stretti ed alquanto allungati (il tempio C presenta addirittura 6 x 17 colonne).\nDi questa ricerca ossessiva di armonia fanno parte anche:\nCorrezioni ottiche.\nPure quando in piena epoca classica si raggiunse la perfezione nell'architettura del tempio dorico, la sola precisione matematica applicata agli elementi architettonici non bast\u00f2 ai Greci, che tenevano in grande considerazione la perfezione visiva del tempio, per cui essi applicarono una serie di impercettibili correzioni ottiche affinch\u00e9 anche la visuale e non solo l'architettura in s\u00e9 risultasse perfetta.\nQueste correzioni ottiche che risultano quando si misurano gli elementi architettonici sono:\nTempli dorici della Magna Grecia e della Sicilia.\nIl tempio dorico fu ampiamente utilizzato nelle colonie della Magna Grecia e della Sicilia.\nSi segnalano gli esempi pi\u00f9 significativi e particolari:\nIl Partenone.\nIl pi\u00f9 importante esempio di edificio templare edificato in ordine dorico, anche se con proporzioni che si avvicinano a quello ionico, \u00e8 il Partenone. Nonostante le dimensioni enormi, ha delle proporzioni perfette nella corrispondenza fra le diverse parti e il tutto. L'equilibrio e i rapporti modulari che ne costituiscono la geometria di base non sono applicati rigidamente, ma si ritrovano anche diverse correzioni ottiche nelle colonne e nello stilobate per ovviare agli effetti della forte luce mediterranea ed evitare effetti di schiacciamento dovuti alle dimensioni.\nTempio ionico.\nL'apparizione del tempio ionico, il pi\u00f9 antico dei quali sembra essere il II Heraion di Samo, \u00e8 databile intorno alla met\u00e0 del VI secolo a.C. (quasi contemporaneamente con quello dorico). Oltre alla forma, pi\u00f9 leggera e slanciata del tempio dorico, si caratterizza per alcuni elementi innovativi: \nEsempi di templi ionici, testimoniati soprattutto nelle citt\u00e0 greche dell'Asia Minore, sono il Tempio di Atena Nike sull'Acropoli, il tempio di Artemide ad Efeso, quello di Atena Poliade a Priene, ed il gigantesco tempio di Apollo a Didima, di et\u00e0 ellenistica.\nTempio corinzio.\nLa struttura del tempio corinzio non \u00e8 dissimile da quella dello ionico, se non per il capitello, decorato con foglie d'acanto, e poi per la base della colonna, diversa da quella ionica. La leggenda vuole che lo scultore greco Callimaco sia stato ispirato casualmente da un cesto trovato vicino ad una tomba. Il cesto, lasciato da qualche familiare del defunto, era chiuso in alto da una pietra quadrata (una sorta di abaco) ed al di sotto di esso era cresciuta una pianta di acanto, le cui foglie fuoriuscivano attorno al cesto. Da notare inoltre che la base delle colonne pu\u00f2 essere ulteriormente rialzata mediante l'uso di un plinto.\nLa nuova foggia del capitello apparve isolatamente gi\u00e0 alla fine del V secolo a.C. nel tempio di Apollo a Bassae. Nel IV secolo a.C. troviamo il corinzio adottato nel th\u00f2los di Epidauro e nel Philippeion di Olimpia. Edifici templari interamente corinzi si hanno solo in et\u00e0 ellenistica ed avranno grandissima diffusione nell'architettura romana."}
{"id": "103461", "revid": "1573940", "url": "https://it.wikipedia.org/wiki?curid=103461", "title": "Sawahenra", "text": "Biografia.\nSovrano citato nel Canone Reale, se \u00e8 corretta l'associazione con la riga 17 della colonna 7 di cui sono leggibili solo alcune parti, ed in pochi reperti provenienti da Gebelein e Deir el-Bahari, nell'Alto Egitto oltre che nella lista reale di Karnak (sala degli antenati). La lista di Karnak non riportando i sovrani in ordine cronologico \u00e8 un ausilio di non facile utilizzo per la conoscenza del periodo storico denominato secondo periodo intermedio dell'Egitto.\nDopo questo sovrano il Canone Reale presenta due righe del tutto illeggibili."}
{"id": "103462", "revid": "1226", "url": "https://it.wikipedia.org/wiki?curid=103462", "title": "Epistemologia della Complessit\u00e0", "text": ""}
{"id": "103464", "revid": "4106", "url": "https://it.wikipedia.org/wiki?curid=103464", "title": "MOS Technologies", "text": ""}
{"id": "103470", "revid": "709565", "url": "https://it.wikipedia.org/wiki?curid=103470", "title": "Occhiali", "text": "Gli occhiali sono delle protesi esterne da vista, composte da una montatura e da due lenti atte a correggere alterazioni della vista dovute a vizi di rifrazione dell'occhio umano (come miopia, astigmatismo, ipermetropia e presbiopia) o a insufficienze nella funzionalit\u00e0 oculare.\nStoria.\nSeneca pare indicare nelle sfere di vetro un mezzo per ingrandire le immagini. Plinio il Vecchio scrive che \u00ab\"Neronem principem gladiatorum pugnas spectasse smaragdo\"\u00bb, che da taluni \u00e8 intesa come testimonianza dell'uso, da parte di Nerone, di uno smeraldo a fini ottici durante i giochi gladiatori. \nGi\u00e0 dal 1100 la Repubblica di Venezia, cogliendo l'importanza di mantenere segreta l'arte della produzione del vetro, confin\u00f2 le fornaci sull'isola di Murano con la scusa della pericolosit\u00e0 di queste nell'ambito di una citt\u00e0 costruita prevalentemente con il legname del Cadore e della Carnia, e pertanto vietava espressamente ogni fonte di traffico a forestieri e veneziani sia interna sia esterna. Si evidenzia perci\u00f2 che la produzione di lenti a Venezia era oramai fortemente presente.\nI primi documenti sicuramente veri e ancora esistenti intorno all'invenzione degli occhiali, sono localizzabili in Veneto, in particolare a Treviso all'interno della Sala del Capitolo del convento domenicano della chiesa di San Nicol\u00f2, a partire dal dipinto del cardinale Ugone di Provenza eseguito da Tommaso da Modena nel 1352. Questo affresco \u00e8 una delle prime testimonianze dell'uso degli occhiali. \nNei Capitolari delle Arti Veneziane del 1284 si distinguono gli occhiali (\"roidi da ogli\") dalle lenti d'ingrandimento (\"lapides ad legendum\"), e si prevedono pene per chi fabbrica occhiali in vetro: significa che l'arte di costruirli non \u00e8 recente, poich\u00e9 solo un'arte consolidata \u00e8 remunerativa in maniera tale da giustificare una contraffazione. \u00c8 probabile che qualche cristalliere spinto dal basso prezzo del vetro e dalla maggior facilit\u00e0 di lavorazione commerciasse questo spacciandolo per cristallo. Particolarmente importante per la nostra ricostruzione risulta il Capitolare del 2 aprile 1300, dove al capitolo XL(40) vengono indicati una serie di oggetti tra i quali figurano le lenti d'ingrandimento e per la prima volta le lenti per occhiali (\"roidi de botacelis et da ogli e lapides ad legendum\"). Faranno seguito un nuovo capitolare nel 1301 e successivi fino al 1330, passando dal latino al volgare e assumendo la dizione: \"rodoli de vero per ogli per lezer\".\nIl 23 febbraio del 1305 si registra una predica presso la basilica di Santa Maria Novella in Firenze (consultabile nei codici Riccardiani, Ashburnhamiano e Palatino), in cui il domenicano beato Giordano da Pisa o Rivalto comunica al popolo che \u00abnon \u00e8 ancora venti anni che si trov\u00f2 l'arte di fare gli occhiali che fanno vedere bene, ch'\u00e8 una delle migliori arti e delle pi\u00f9 necessarie che 'l mondo abbia, ed \u00e8 cos\u00ec poco che si trov\u00f2: arte novella che mai non fu... io vidi colui, che prima le trov\u00f2, e fece e favellaigli\u00bb\".\" Di qualche anno dopo \u00e8 il documento della Cronaca del convento domenicano di Santa Caterina (Pisa), ove risiedeva il beato Giordano, in cui si ricorda frate Alessandro della Spina, morto nel 1313, \u00abmodesto e buono, il quale quello che fatto vedeva sapeva egli rifare. Gli occhiali (ocularia) che altri per primo aveva fatto e non voleva comunicarne il segreto, fece egli ed a tutti comunic\u00f2 lieto (ylari) e volonteroso\u00bb. Nel XVII secolo Ferdinando Leopoldo Del Migliore nel suo libro del 1684 \"Firenze citt\u00e0 nobilissima illustrata\" per campanilismo attribuir\u00e0 l'invenzione degli occhiali a un fiorentino, tale Salvino degli Armati. Il falso fu smascherato da Isidoro Del Lungo e Alessandro Volpi, accademico della Crusca, nel 1909.\nLa probabile verit\u00e0 fu che Giordano da Rivalto, presi i voti nel 1280 presso il convento di Santa Caterina, si trasfer\u00ec a Bologna per approfondire i suoi studi prima di raggiungere Parigi, dalla quale rientr\u00f2 nel 1302. Durante il soggiorno a Bologna ebbe modo di conoscere i confratelli veneziani che avevano la loro sede nel cuore pulsante della citt\u00e0, presso la chiesa di San Giacometto di Rialto, ed ebbe modo di conoscere e parlare a colui che invent\u00f2 l'occhiale ma non di conoscerne il segreto della produzione, in quanto vietatissimo dalla Serenissima. Al suo rientro a Pisa il beato Giordano aveva 40 anni (si apprestava pertanto all'et\u00e0 della presbiopia), e frate Alessandro, visto un paio di questi portato dal beato Giordano, fu capace di riprodurli, e perci\u00f2 fu il primo a divulgare in Toscana l'arte della costruzione degli occhiali.\nGli occhiali furono un miglioramento rispetto alle lenti di ingrandimento, poich\u00e9 permettono di vedere nitidamente gli oggetti nella loro dimensione reale. I primi occhiali si appoggiavano direttamente sul naso, come una sorta di \"pince-nez\": L'aggiunta delle stanghette \u00e8 attestata nel quadro adorazione dei magi di Pieter Brueghel il vecchio del 1564. \nI primi occhiali, dotati di lenti convesse, rimediavano alla presbiopia (la difficolt\u00e0 a mettere a fuoco da vicino). La loro diffusione a partire dal XIV secolo ebbe anche conseguenze sull'economia: infatti permise l'allungamento della vita lavorativa di tutti coloro le cui attivit\u00e0 richiedono una buona vista da vicino. Inoltre la possibilit\u00e0 di usare gli occhiali incoraggi\u00f2 l'invenzione di strumenti di precisione, e lo studio e la produzione delle lenti favor\u00ec lo sviluppo dell'ottica. L'applicazione razionale di questo ausilio si deve a Franciscus Donders, oftalmologo olandese, che per primo prescrisse lenti con potere corrispondente alla correzione del difetto visivo. La prima industrializzazione dell'occhiale, in Italia, avvenne nel 1878 per opera di Angelo Frescura che apr\u00ec la fabbrica a Calalzo di Cadore, dando inizio a quello che \u00e8 diventato il distretto industriale dell'occhiale.\nCaratteristiche tecniche.\nSe dotati di lente abbrunata (pi\u00f9 comunemente detta \"filtro\"), vengono chiamati \"occhiali da sole\". Quelli in commercio in Italia devono riportare obbligatoriamente il marchio CE seguito dall'indicazione della categoria di protezione (che va da zero a quattro, a volte indicata con degli asterischi) che indica il livello di attenuazione della luce indotto dal filtro nel campo del visibile. I filtri di categoria 4 non sono adatti alla guida. La dicitura \"UV 400\" sta a indicare che la trasmittanza dei raggi UVA e UVB rispetta la normativa vigente.\nAlcuni occhiali forniti di lenti speciali (diversamente colorate o polarizzate, oppure a \"LCD shutter\") consentono una visione tridimensionale di immagini bidimensionali (stereoscopia). Gli occhiali con fori stenopeici sono utilizzati dagli oculisti per il trattamento di alcuni difetti visivi, facendoli alternare per alcune ore ai comuni occhiali da vista. Esistono poi altre tipologie di occhiali come occhiali da saldatore, occhiali da giardiniere, occhiale da sub, occhiale da nuotatore con caratteristiche idonee alla tipologia d'uso.\nEsistono in commercio numerosi casi di contraffazione dei marchi di garanzia, ed \u00e8 bene ricordare che occhiali da sole di bassa qualit\u00e0, specie se usati in condizioni estreme (come sui ghiacciai o in alta quota), possono generare gravi danni alla retina o portare alla cecit\u00e0 temporanea. La miglior visione si ha quando l'occhio guarda nel centro della lente perch\u00e9 la periferia della stessa pu\u00f2 distorcere le immagini. Le comuni lenti negative rimpiccioliscono le immagini e il campo visivo \u00e8 limitato dalla montatura.\nImportanza dell'igiene.\nSe gli occhiali non sono puliti adeguatamente, possono formarsi nel tempo depositi che sono il terreno di coltura ideale, un \"collante\" per lo sviluppo di colonie di microrganismi patogeni, quali funghi e batteri, che si moltiplicano velocemente e quindi possono provocare infezioni oculari. Esiste una flora batterica di funghi e batteri che normalmente vivono nell'occhio sano. I microrganismi patogeni, che crescono nell'occhiale o nella lente a contatto sporca, si propagano per via aerea e possono giungere a contatto della cornea, fino a provocare una cheratite.\nPer mantenere puliti gli occhiali ed evitare depositi di batteri, \u00e8 meglio evitare di utilizzare il lembo delle magliette poich\u00e9 sporco e polvere potrebbero graffiare la lente, soprattutto nel periodo estivo. Meglio utilizzare dei panni in microfibra puliti. Per sporco grasso meglio utilizzare appositi spray pulisci lenti che non rovinino i trattamenti della lente."}
{"id": "103474", "revid": "2225", "url": "https://it.wikipedia.org/wiki?curid=103474", "title": "Occhiale", "text": ""}
{"id": "103475", "revid": "2730", "url": "https://it.wikipedia.org/wiki?curid=103475", "title": "Vulcano (Star Trek)", "text": "Vulcano \u00e8 un pianeta immaginario della \"franchise\" di fantascienza \"Star Trek\", abitato dai Vulcaniani. In seguito alla riunificazione tra Vulcaniani e Romulani, che si trasferiscono sul pianeta dopo la distruzione di Romulus, il pianeta assume il nome di Ni'Var.\nDescrizione.\nVulcano \u00e8 un pianeta orbitante intorno a un'imprecisata stella, a sedici anni luce dal nostro Sole (potrebbe dunque trattarsi di 40 Eridani A, ipotesi confermata dallo stesso Gene Roddenberry): si trova vicino a Betazed, Andoria, Tellar e Alfa Centauri.\nLa superficie \u00e8 prevalentemente desertica e montagnosa, con ampie zone selvagge, e la temperatura \u00e8 molto elevata. Esso ruota attorno al proprio sole in relazione troiana con il gemello T'Kuth, al quale si avvicina ogni sette anni, ed \u00e8 privo di lune. L'atmosfera di cui dispone \u00e8 pi\u00f9 sottile di quella terrestre e di un normale Pianeta di Classe M. Visto dallo spazio ha un colore rossastro.\nUno dei luoghi pi\u00f9 sacri di questo mondo \u00e8 il Tempio di Amonak, e uno dei laghi presenti si chiama Yaron. La citt\u00e0 di ShirKhar ospita l'Accademia delle Scienze Vulcaniana, il pi\u00f9 celebre centro di ricerca della Federazione dei Pianeti Uniti.\nAlcune forme di vita native di Vulcano sono il Favinit, una pianta simile all'orchidea; il Sehlat, descritto come una specie di orsacchiotto con le zanne, e infine molluschi e vermi della sabbia vulcaniani.\nStoria.\nIn una data remota della storia vulcaniana la specie che abitava il pianeta si \u00e8 divisa e una parte di essi, rifiutando lo stile di vita vulcaniano, si \u00e8 stabilita su Romulus diventando i Romulani, uno dei pi\u00f9 agguerriti nemici della Federazione.\nDurante il XXIV secolo l'ambasciatore Spock ha lavorato in incognito per favorire la riunificazione dei due popoli, nonostante vi fossero opposizioni in tal senso sia da parte vulcaniana che da parte romulana. Ci\u00f2 si realizz\u00f2 pi\u00f9 tardi, in seguito alla distruzione di Romulus e al trasferimento dei Romulani su altri mondi e colonie. Quando questo avviene, nonostante i contrasti tra i due popoli perdurino a lungo, il pianeta assume il nome di Ni'Var.\nKelvin Timeline.\nNella linea temporale alternativa \"Kelvin Timeline\", generata dall'incursione del Romulano Nero proveniente dal futuro, cos\u00ec come viene narrato ne film \"Star Trek\" di J. J. Abrams, Vulcano viene distrutto alla met\u00e0 del XXIII secolo da un buco nero generato da Nero, come ritorsione per la futura distruzione di Romulus."}
{"id": "103477", "revid": "92723", "url": "https://it.wikipedia.org/wiki?curid=103477", "title": "Sekhaenra", "text": "Biografia.\nL'associazione del nome scritto nella posizione 7.20 del Canone Reale con il \"prenomen\" si basa su dati estremamente labili in quanto il papiro torinese \u00e8 in questa parte quanto mai frammentario (prima di Sakhaenra vi sono 2 righe del tutto perse).\nCome per gli altri sovrani della fase terminale della XIII dinastia anche Sakhaenra govern\u00f2 su una parte limitata dell'Alto Egitto.\nI reperti inerenti a questo sovrano provengono tutti dai resti del tempio funebre di Montuhotep II a Deir el-Bahari.\nSecondo Ryholt Sekhaenra fu il primo sovrano della XIV dinastia e si collocherebbe, dal punto di vista cronologico, tra il 1805 a.C. ed il 1780 a.C."}
{"id": "103478", "revid": "1305772", "url": "https://it.wikipedia.org/wiki?curid=103478", "title": "Bernina", "text": "Con il termine Bernina s'individua:\nIl nome Bernina si trova inoltre nelle seguenti definizioni:"}
{"id": "103482", "revid": "62244", "url": "https://it.wikipedia.org/wiki?curid=103482", "title": "Aton", "text": "Aton (o Aten) \u00e8 una divinit\u00e0 egizia appartenente alla religione dell'antico Egitto, centrale nell'atonismo sotto il faraone Akhenaton. L\u2019iconografia del dio lo vuole rappresentato dal disco solare che sovrasta generalmente il re e la sua famiglia, colpiti dai suoi raggi, che in corrispondenza delle narici recano mani che porgono il geroglifico ankh (il segno della vita). Non esiste alcuna rappresentazione antropomorfa di Aton.\nIl Sole nella religione egizia.\nIl complesso pantheon egizio vide, nel corso dei secoli e dei millenni, il susseguirsi di innumerevoli divinit\u00e0 alcune delle quali primeve, altre nate da sincretismi o da fusioni, o di nuova concezione, o assurte ad una maggior venerazione perch\u00e9 scelte dalla dinastia regnante quali protettrici specifiche. A titolo di esempio \u00e8 solo il caso di accennare al dio Amon, originariamente parte di una ogdoade, ovvero l'insieme di otto divinit\u00e0, e poi assurto, con la XVIII Dinastia, a livello di dio principale.\nIn tale quadro di alternanza, ed ugualmente durante la XVIII Dinastia, deve iscriversi il culto del dio Aton, rappresentato dal disco solare protagonista di quella che deve considerarsi una vera rivoluzione religioso-politica che si estrinsec\u00f2 per un periodo brevissimo della millenaria storia dell\u2019Antico Egitto, ma che lasci\u00f2 notevoli tracce di se.\n\u00c8 bene tuttavia precisare che il sole, in quanto entit\u00e0 non fisica, garanzia di vita per tutte le creature, ebbe da sempre nell'Antico Egitto una particolare posizione di preminenza tanto che una delle divinit\u00e0 principali era appunto Ra che si manifestava, peraltro, in pi\u00f9 aspetti a seconda della posizione nell\u2019arco celeste: Khepri al suo sorgere, Ra al suo apice, Aton al tramonto.\nMa, a riprova della preminenza del sole nella cosmologia egizia, si consideri che anche altre divinit\u00e0 erano ad esso assimilate. Tra queste Horus, il cui occhio destro era considerato il sole mentre il sinistro rappresentava la luna; Nefertum, dio della bellezza assimilabile al sole al suo sorgere; Sekhmet, la dea leonessa della guerra assimilata al calore implacabile del sole nel deserto.\nEvoluzione del culto di Aton ed Eresia amarniana.\nIl dio Aton \u00e8 indissolubilmente legato alla figura del faraone Amenhotep IV/Akhenaton, tuttavia, anche se si \u00e8 soliti indicare il faraone Amenhotep IV quale fondatore del culto atoniano, gi\u00e0 precedentemente il culto di Aton era assurto a maggior livello, con Thutmose IV, e ancor pi\u00f9 con Amenhotep III, nel periodo in cui l\u2019influenza asiatica si era fatta maggiormente sentire in Egitto. A quest\u2019ultimo, immediato predecessore di Amenhotep IV, si deve infatti il primo allontanamento della casa regnante dal centro cultuale per eccellenza del dio Amon a Karnak, nei pressi dell\u2019odierna Luxor, con la costruzione della reggia, e del proprio complesso funerario, in un\u2019area oltre il Nilo, l\u2019odierna Malqata, i cui unici resti ancora visibili sono i Colossi di Memnone. Tale operazione si inquadrava nel tentativo di sottrarre la casa regnante al potere dei sacerdoti del dio Amon insofferenti al ruolo strettamente religioso.\nSu tale preesistente situazione politico-religiosa si poggi\u00f2 la scelta di Amenhotep IV che, tra il secondo e terzo anno di Regno fece erigere a Karnak, sede del complesso dedicato ad Amon, un grande tempio dedicato ad Aton. Successivamente, tra il quarto ed il sesto anno di regno, il re mut\u00f2 il suo nome da Amenhotep (\"Amon \u00e8 soddisfatto\") in Akhenaton (\"Effettivo spirito di Aton\") e trasfer\u00ec la capitale in una citt\u00e0 fatta appositamente costruire, Akhetaton (ovvero \"Orizzonte di Aton\"), a circa 250 Km da Tebe. Anche la scelta di erigere una citt\u00e0 ex-novo, in un\u2019area non ancora subordinata ad alcuna divinit\u00e0, denotava l\u2019intento di distaccarsi non solo dal credo amoniano, ma anche da qualsiasi altra divinit\u00e0 preesitente. In tal senso, e facendo riferimento all\u2019attuale denominazione dell\u2019area in cui sorgeva Akhetaton, il periodo va sotto il nome di Eresia Amarniana. Bench\u00e9 di durata minima rispetto alla millenaria storia dell\u2019Egitto (si calcolano circa 17 anni), il periodo dell\u2019eresia amarniana perme\u00f2 di se non solo la vita politico-religiosa, ma anche quella artistica con canoni cos\u00ec particolari da rendere immediatamente riconoscibili le opere scultoree e pittoriche di tale periodo.\nIl culto di Aton: nascita ed evoluzione.\nLa figura di Akhenaton, permea la scelta del dio Aton e le due figure sono indissolubilmente legate tra loro.\nIl termine \u201caton\u201d appare in uso almeno dal Primo periodo Intermedio e dal Medio Regno ed una delle prime menzioni risale ai Testi dei sarcofagi ed al Racconto di Sinhue in cui il re morente viene \u00ab\"riunito con il sole\"\u00bb ed il termine \u201csole\u201d, in questo caso \u00e8 reso non con \u201cra\u201d, come era solito, bens\u00ec proprio con la parola \u201caton\u201d. Il Racconto di Sinhue \u00e8 noto in molteplici versioni; in almeno una di queste, il Papiro di Berlino n.ro 10499, il termine \u201caton\u201d \u00e8 preceduto dal segno geroglifico che indica la divinit\u00e0. Analoga apposizione del segno indicante il dio in un ostrakon oggi all\u2019Ashmolean Museum di Oxford.\nSembra perci\u00f2 confermato che almeno dal Medio Regno possa essere attestata l\u2019esistenza di una divinit\u00e0 denominata \u201cAton\u201d. L\u2019iscrizione a pieno titolo nel pantheon egiziano pu\u00f2 ascriversi, molto verosimilmente, ai regni di Thutmose III o Amenhotep II. Sotto Thutmose IV venne emesso uno scarabeo in cui il dio guerriero Aton precede il re per garantirgli la vittoria. Con il regno di Amenhotep II si giunge all\u2019ufficializzazione del dio Aton come protettore del re giacch\u00e9 uno dei suoi epiteti era, appunto, \u201cSplendore di Aton\u201d nome, peraltro, assegnato anche ai militari addetti alla guardia del re, nonch\u00e9 ad una citt\u00e0 ed alla stessa nave reale. L\u2019ingresso di una divinit\u00e0 come Aton nel pantheon egiziano si deve, molto verosimilmente, come conseguenza delle imprese belliche di Tutmosi III e Amenhotep II, re guerrieri, che avevano portato i confini egiziani nel vicino oriente riversando nelle casse del clero di Amon ingenti ricchezze che ne avevano fortemente aumentato il potere e la capacit\u00e0 di ingerenza negli affari di Stato.\nCon l\u2019avvento al trono di Amenhotep III la situazione politico-militare cambi\u00f2 notevolmente e l\u2019oppositore principale era da riconoscersi non pi\u00f9 nelle popolazioni del vicino oriente, ormai assoggettate, bens\u00ec nel popolo Hittita. Precedentemente ad Amenhotep III, la regola prevedeva il matrimonio tra il figlio del regnante, erede al trono, e la propria sorella che assumeva il titolo di Moglie del Dio Amon.\nIn contrasto con tale norma, Amenhotep III spos\u00f2 invece Tye, una nobildonna, facendo cos\u00ec decadere la figura della Moglie del Dio Amon. Sempre in un quadro di allontanamento dal clero di Amon, al contrario di quanto avveniva precedentemente inoltre, quando il re veniva deificato solo dopo la morte, Amenhotep III si fece considerare un dio gi\u00e0 in vita facendo erigere sia pure in Nubia, un tempio a se stesso dedicato ed opponendo perci\u00f2, al dio Amon di Tebe, il dio Aton che egli scelse quale suo specifico dio protettore. Lo stesso Amenhotep IV/Akhenaton, a sua volta, segu\u00ec la tradizione iniziata da suo padre e non spos\u00f2 un'erede regale facendo ricadere la sua scelta su Nefertiti, forse figlia di un funzionario di Corte (Ay), che come il consorte un\u00ec al suo il suo nome Nefer-Neferu-Aton (ovvero \"Aton raggiante di splendore per la bellissima che qui \u00e8 giunta\").\nAkhenaton e Aton.\nCome visto, pur individuando il sole come entit\u00e0 principale, il nuovo dio scelto da Akhenaton non fu Ra, ma Aton quale rappresentante il potere fisico del disco solare con le sue propriet\u00e0 vivificanti e onnipresenti. Anche l\u2019iconografia venne variata: precedentemente, infatti, Aton veniva rappresentato come uomo con la testa di falco sovrastata dal disco solare quasi simile all\u2019iconografia di Ra-Harakhti. Akhenaton, forse rifacendosi ad una rappresentazione precedente, risalente alla stele della Sfinge di Giza eretta da suo nonno Thutmose IV in cui il sole era stato rappresentato come disco da cui si dipartivano due braccia che abbracciavano il cartiglio reale, sceglie di eliminare l\u2019elemento antropomorfo e rappresentare il dio come disco da cui si dipartono numerosi raggi terminanti con mani. I raggi indirizzati verso i personaggi della famiglia regale recano, inoltre, il segno della vita Ankh all\u2019altezza delle narici dei personaggi stessi.\nUn\u2019ulteriore modifica avvenne, nel nono anno di regno di Akhenaton, nella stessa denominazione didascalica completa del dio che venne iscritta in due cartigli assimilandolo, perci\u00f2, ad un sovrano terreno. Mentre la precedente versione recava infatti: \"Viva a lungo Ra-Harakti che si rallegra nell\u2019orizzonte, nel suo nome di Shu che \u00e8 Aton\", la versione successiva (dall\u2019anno nono) divenne: \"Viva a lungo Ra sovrano dei Due Orizzonti che gioisce nell\u2019orizzonte\" e, nel secondo cartiglio, \"Nel suo nome di Ra che \u00e8 venuto come Aton\" eliminando cos\u00ec Ra-Harakti e Shu, e lasciando solo Ra considerata la forma pi\u00f9 pura del sole.\nContestualmente Akhenaton dispose la chiusura del tempio di Amon a Karnak e di tutti gli altri templi dedicati al dio nel Paese.\nQuanto alla figura sacerdotale, \u00e8 bene precisare, tuttavia, che anche precedentemente a tale innovazione, e prima ancora del trasferimento ad Akhetaton, nel tempio di Karnak dedicato ad Aton veniva venerata una trinit\u00e0 composta da Ra, dio primordiale e demiurgo, Aton, nella sua forma visibile all\u2019uomo di disco solare ed espressione fisica del primo, ed Akhenaton quale manifestazione terrena di Ra e dello stesso Aton; il sacerdote officiante recava il nome di \"Sommo Sacerdote di Akhenaton\"\nLa religione dell\u2019Aton si bas\u00f2 su un culto pressoch\u00e9 esclusivo giacch\u00e9 solo il re e la sua famiglia vennero rappresentati in atto di venerare il dio e solo a loro il dio offriva il segno della vita. Unico sacerdote di tale culto era, perci\u00f2, Akhenaton, dio fatto uomo, attraverso il quale il popolo raggiungeva l'Aton. L\u2019eliminazione di altre divinit\u00e0 comport\u00f2 una concreta difficolt\u00e0, per il popolo, di comprendere la difficile teologia derivante dalla scelta del re; un particolare disagio deriv\u00f2 inoltre dall\u2019abolizione di Osiride come dio dei morti giacch\u00e9 proprio da costui derivava la speranza di una miglior vita a venire. Si pu\u00f2 affermare perci\u00f2 che solo ad Akhetaton il culto di Aton si impose davvero.\nL\u2019esempio forse pi\u00f9 chiaro di cosa fosse la religione atoniana pu\u00f2 riscontrarsi sicuramente nel Grande Inno ad Aton, attribuito allo stesso Akhenaton, di cui restano alcune tracce nelle tombe di funzionari di Akhetaton a Tell el-Amarna. Il pi\u00f9 completo, tuttavia, \u00e8 quello che si trova nella tomba che Ay, che fu funzionario della Corte e successore di Tutankhamon, si era fatto costruire ad Akhetaton.\nAkhetaton: monoteismo o enoteismo.\nSe \u00e8 vero che il culto atoniano trov\u00f2 compiutezza quasi esclusivamente nella citt\u00e0 voluta dal re, Akhetaton, \u00e8 altrettanto vero che scavi archeologici eseguiti nell\u2019area di Tell el-Amarna hanno consentito di rinvenire circa 20 cappelle-tombe di cui alcune adibite a sacrari di altre divinit\u00e0. Nella 525, ad esempio, una stele era consacrata a Iside e Shed, mentre in alcune case del villaggio operaio sono stati rinvenuti dipinti raffiguranti gli dei Bes, o Hathor, o Tausert. Proprio la presenza di tali manifestazioni di culto differenti da quello di Aton hanno fatto propendere per l\u2019individuazione dell\u2019atonismo non come religione monoteista, bens\u00ec enoteista, ovvero preminenza di un dio su altri, forma intermedia tra il politeismo ed il monoteismo in senso stretto.\nArchitettura templare.\nIl periodo atoniano, che va sotto il nome di \"Eresia Amarniana\" fu, anche sotto il profilo artistico e architettonico, di rottura con gli schemi precedenti. Se nel campo della statuaria si assistette ad un naturalismo spinto talvolta all'eccesso, anche in campo architettonico si palesarono evidenti difformit\u00e0 con gli schemi precedenti e ci\u00f2 o in funzione della necessit\u00e0 di costruire rapidamente una nuova Capitale ad Akhetaton, o per lo stesso spirito religioso alla base del culto atoniano.\nCos\u00ec, in luogo delle pietre, talvolta di grandi dimensioni delle precedenti costruzioni, si adoperarono mattoni di piccolo formato e di facile trasporto, le \"talatat\", e la struttura stessa del tempio vari\u00f2: i complessi templari precedenti vedevano infatti il dio residente nel luogo pi\u00f9 riposto e buio del complesso, il naos, ed i templi si sviluppavano con la classica struttura \"a cannocchiale\"; si assisteva, inoltre, al passaggio graduale dalla luce del cortile colonnato al buio del naos.\nMa una tale struttura non poteva essere adeguata all'Aton, ovvero al sole il cui concetto era l'esatto opposto del buio, ed il suo culto non poteva conseguentemente avvenire nei bui meandri del tempio; il Grande tempio di Aton ad Akhetaton fu cos\u00ec il trionfo della luce. Il primo elemento templare, il pilone, ricordava il geroglifico aker (ovvero il sole che tramonta tra due montagne) e mancava dell'architrave congiungente le due torri rastremate; a questo primo Pilone ne seguiva un secondo che immetteva in quella che, precedentemente, era la sala ipostila. Mentre nelle strutture precedenti, tuttavia, tale sala era gi\u00e0 in penombra, costituita da una selva di colonne che rappresentavano gli alberi della palude primordiale tra le cui foglie penetrava a stento la luce, quella che qui impropriamente denominiamo ipostila, era scoperta affinch\u00e9 i fedeli potessero adorare direttamente il sole nel suo viaggio celeste. Da questa si passava in una sequenza di quattro cortili, anch'essi completamente scoperti, occupati da altari sacrificali in mattoni crudi. Seguivano ancora due altri cortili, che costituivano il santuario vero e proprio, ove poteva per\u00f2 accedere solo il sovrano, ed il clero che celebrava in suo nome e in sua assenza.\nDeclino del culto di Aton e la Restaurazione.\nIl declino del culto di Aton inizi\u00f2 verosimilmente quando ancora Akhenaton era in vita. Oltre alla situazione religiosa cui si opponeva la potente classe sacerdotale di Amon, anche sotto il profilo politico ed economico le condizioni del Paese si presentavano critiche. La classe militare, infatti, da tempo esautorata dai suoi compiti per il lungo periodo di inazione derivante dalla politica di pace del re, premeva a sua volta per un ritorno alle antiche divinit\u00e0 e sotto il profilo economico, con la chiusura dei templi, era venuto a mancare uno degli anelli redistributivi essenziali della ricchezza e dei beni.\nAlla morte di Akhenaton, intorno all\u2019anno diciassettesimo di regno, sal\u00ec al trono un re effimero e misterioso di cui restano minime tracce, Smenkhara, forse fratello di Akhenaton, forse figlio di costui, forse appartenente alla dinastia reale, da alcuni identificato con la stessa Nefertiti per la corrispondenza di alcuni tratti del nome Ankhtkheperura Neferneferuaton. Regn\u00f2 verosimilmente per un periodo brevissimo, forse inferiore all'anno, e fu seguito dal giovanissimo Tutankhaton forse di nove anni. Costui, per il quale regn\u00f2 un consiglio di reggenza per alcuni anni, modific\u00f2 la parte teofora del proprio nome in Tutankh-Amon (ovvero \"Immagine vivente di Amon\")e, nell'anno quarto di regno, fece realizzare la Stele della restaurazione con cui venivano ripristinati gli antichi culti decretando cos\u00ec la scomparsa definitiva del culto di Aton.\nA riprova delle gravi condizioni in cui versava il Paese, uno dei passaggi della stele recita: \"Quando venni incoronato re, i templi degli dei e delle dee, da Elefantina fino alle paludi del Delta, erano in rovina. Era come se i santuari non fossero mai esistiti, erano diventati terra infestata dai canneti e le entrate non erano altro che sentieri di terra battuta.\" e, pi\u00f9 oltre: \"Il paese era nel caos, e gli dei l'avevano abbandonato. Se ci si prostrava, per chiedere il favore di un dio, questi taceva.\", e ancora: \"\"Poi consultai il mio cuore esaminando ogni occasione meritevole e cercando di capire cosa avrebbe rallegrato il padre Amon\", quindi \"Il cuore degli dei e delle dee che dimorano in questa terra sono ora colmi di gioia, ed i possessori dei reliquiari sono felici.\"\"\nSigmund Freud ha ipotizzato un influsso di Aton sul culto ebraico di Adonai mentre la mistica nazista Savitri Devi ha ripreso la devozione ad Aton nel XX secolo.\nAton nella cultura di massa.\nNel 1977 il dodicenne Pietro Ratto fonda il gruppo rock progressivo degli Aton's, dedicato alla divinit\u00e0 egizia Aton."}
{"id": "103484", "revid": "767487", "url": "https://it.wikipedia.org/wiki?curid=103484", "title": "Level crossing rate", "text": "Il level crossing rate (letteralmente \"percentuale di attraversamento della soglia\") o LCR si usa nell'ingegneria delle telecomunicazioni applicata ai canali radio per misurare quante volte al secondo un dato processo stocastico (che modellizza il segnale ricevuto dall'antenna ricevente) attraversa da su a gi\u00f9 (o da gi\u00f9 a su) un dato livello r.\nCalcolo.\nSe chiamiamo il processo in questione formula_1 e denotiamo, come \u00e8 uso, il level crossing rate con formula_2, allora possiamo calcolarlo come:\ndove formula_4 rappresenta la funzione di densit\u00e0 di probabilit\u00e0 congiunta tra il processo stocastico in questione e la sua derivata. Il level crossing rate \u00e8 importante poich\u00e9 molto spesso i ricevitori sono a soglia, per cui non ricevono segnale sotto una certa soglia (che pu\u00f2 essere espressa in Volt/metro o semplicemente in Joule) per cui pu\u00f2 essere utile sapere quante volte al secondo il segnale vada sotto una certa soglia, e prevenire ci\u00f2 con algoritmi di recupero particolari."}
{"id": "103487", "revid": "2081570", "url": "https://it.wikipedia.org/wiki?curid=103487", "title": "Ferrovia Retica", "text": "La Ferrovia Retica (FR) (in tedesco \"Rh\u00e4tische Bahn [RhB]\", sigla utilizzata nel logo della societ\u00e0, e \"Viafier retica [VR]\" in romancio) \u00e8 una compagnia ferroviaria che gestisce una rete di ferrovie a scartamento ridotto (1000\u00a0mm) nel cantone svizzero dei Grigioni.\nSettori di attivit\u00e0.\nLa FR opera sia in qualit\u00e0 di impresa ferroviaria, svolgendo servizi regionali a breve e media percorrenza sia quale gestore dell'infrastruttura della rete a scartamento ridotto per conto del Cantone. L'impresa \u00e8 altres\u00ec impegnata nell'attivit\u00e0 di promozione turistica di alcuni dei servizi da essa svolti.\nLa produzione di FR consiste nei seguenti servizi regolari:\nIl traffico gestito dalla Ferrovia Retica (dati del 2002) \u00e8 stimato in 300.000.000 passeggeri-chilometro e 54.000.000 tonnellate-chilometro di merci.\nAlcuni dei servizi turistici sono promossi con un nome commerciale: fra i pi\u00f9 noti di essi figurano il Bernina Express, sull'itinerario Coira /Landquart-Sankt Moritz-Tirano e il Glacier Express sulla direttrice Zermatt-Coira/Sankt Moritz/Davos.\nStoria.\nLa costituzione della Ferrovia Retica si deve all'iniziativa di un olandese, Willem-Jan Holsboer, che fu il promotore principale della linea ferroviaria da Landquart a Davos, prima della rete.\nLa societ\u00e0 fu fondata il 7 febbraio 1888 con il nome Schmalspurbahn Landquart-Davos AG (LD). Inizialmente si pens\u00f2 di costruire una ferrovia a cremagliera per superare le pendenze presenti sul percorso. Fu progettata anche una variante con tre tornanti. Entrambi i progetti furono abbandonati a causa del successo della ferrovia del San Gottardo e fu decisa la costruzione di una linea ferroviaria tradizionale. La costruzione cominci\u00f2 il 29 giugno 1888.\nNel 1889 fu aperta la tratta tra Landquart e Klosters-Serneus e dopo otto mesi fu aperto anche il tratto finale fino a Davos.\nIn seguito ai progetti di espansione di Holsboer che intendeva allargare le linee ad altre zone del canton Grigioni la ragione sociale venne modificata e nel 1895 la societ\u00e0 assunse il nome attuale.\nIl poeta nella poesia comment\u00f2 in modo fortemente ironico che la societ\u00e0 si era fatta rilasciare concessioni per un gran numero di linee, ma che i lavori effettivi procedevano a rilento.\nLa societ\u00e0 \u00e8 quasi interamente di propriet\u00e0 pubblica con partecipazioni dello Stato federale e del Cantone, con solo una percentuale del 5% in mano a privati. Nel 2008 il personale dell'azienda assommava a 1.348 persone.\nLe linee ferroviarie dell'Albula e del Bernina tra Thusis e Tirano (sul cui percorso transita in gran parte il Bernina Express) sono state inserite nella lista dei patrimoni dell'umanit\u00e0 dell'UNESCO il 7 luglio 2008 come esempi tecnicamente avanzati di gestione del paesaggio di alta montagna e come ferrovie a scartamento ridotto pi\u00f9 spettacolari del mondo. Si tratta di uno dei tre tracciati ferroviari presenti nella lista del'UNESCO. Gli altri due si trovano in Austria e in India. La richiesta di riconoscimento era stata inizialmente impostata solo sulla linea dell'Albula; la protesta della popolazione della val Poschiavo e la considerazione che la linea del Bernina, non avendo che brevi trafori, \u00e8 in gran parte a \"cielo aperto\", con aspetti panoramici veramente ragguardevoli, ha fatto includere anche la ferrovia del Bernina.\nLinee non realizzate.\nNei primi del 900 erano in previsione diverse linee rimaste su carta o non realizzate:\nDati societari.\nInfrastrutture esercite.\nLa rete gestita, a scartamento metrico, \u00e8 lunga circa di cui 61 elettrificati in corrente continua a (la linea Tirano-Sankt Moritz) e 323 elettrificati in corrente alternata a ().\nLungo di essa si trovano 84 gallerie (di cui quella del Vereina da - la pi\u00f9 lunga d'Europa a scartamento ridotto - e quella dell'Albula da ) e 383 tra ponti e viadotti. La pendenza massima della rete a corrente alternata \u00e8 del 4,5%; quella della linea del Bernina raggiunge il 7%.\nI punti di collegamento con le altre linee ferroviarie sono a Landquart, a Untervaz-Trimmis e a Coira con le Ferrovie Federali Svizzere, a Disentis/Must\u00e9r con la Matterhorn Gotthard Bahn MGB e a Tirano con le Rete Ferroviaria Italiana. Le stazioni tiranesi di RFI e FR sono adiacenti ma distinte.\nLe linee esercite sono le seguenti:\nFino al 1972 la FR gestiva anche la tratta Bellinzona-Mesocco (ferrovia Mesolcinese), elettrificata in corrente continua a . Dopo la definitiva dismissione da parte della FR, tale segmento \u00e8 gestito dalla SEFT (Societ\u00e0 per Esercizio Ferroviario Turistico di Bellinzona). Dal 1995 solo la porzione di Castione-Cama \u00e8 stata ripristinata come ferrovia turistica infine dismessa il 27 ottobre 2013.\nMateriale rotabile.\nLocomotive:\nAutomotrici elettriche:"}
{"id": "103488", "revid": "228587", "url": "https://it.wikipedia.org/wiki?curid=103488", "title": "Average duration of fades", "text": "L'average duration of fades (ADF) \u00e8 usato nell'ingegneria delle telecomunicazioni applicata\nai canali radio come misura della durata media degli intervalli di tempo in cui un processo stocastico formula_1 resta sotto un dato livello r.\nCalcolo.\nDenotato come usuale in letteratura, l'ADF relativo a formula_1 come formula_3 questo si calcola come:\ndove formula_5 rappresenta la funzione di distribuzione del processo stocastico formula_1 e formula_7 il level crossing rate relativo a formula_1.\nL'ADF \u00e8 importante poich\u00e9 molto spesso i ricevitori sono a soglia, per cui non ricevono segnale sotto una certa soglia (che pu\u00f2 essere espressa in Volt/metro o semplicemente in Joule) per cui pu\u00f2 essere utile sapere quanto il segnale rimane sotto una certa soglia, ad esempio per evitare il time out nei ricevitori digitali e prevenire ci\u00f2 con algoritmi di recupero particolari."}
{"id": "103490", "revid": "7", "url": "https://it.wikipedia.org/wiki?curid=103490", "title": "Brescia Montichiari", "text": ""}
{"id": "103491", "revid": "6923", "url": "https://it.wikipedia.org/wiki?curid=103491", "title": "Aeroporto di Cuneo Levaldigi", "text": ""}
{"id": "103492", "revid": "599013", "url": "https://it.wikipedia.org/wiki?curid=103492", "title": "Tam\u00e1s K\u00e1s\u00e1s", "text": "Ha iniziato a giocare nel Ksi, per poi passare al Ferencvaros e quindi all'\u00dajpest. Da l\u00ec approda in Italia al Posillipo, nel 1997, quando il giocatore aveva appena conquistato una Coppa LEN e il titolo europeo con la nazionale. Nella partita decisiva della rassegna continentale Kasas segna tutte le reti con cui l'Ungheria, guidata da Denes Kemeny, batte 3-2 la Jugoslavia.\nA Napoli coglie molti successi: la Coppa dei Campioni nel 1998, lo scudetto nel 2000 e nel 2001, la Coppa delle Coppe nel 2003. Quindi torna in patria a giocare nel Vasas, ma perde la finale scudetto contro l'Honv\u00e9d Budapest.\nViene nuovamente ingaggiato da una squadra italiana nell'estate 2004 e cos\u00ec Kasas si trasferisce a Savona, con cui ha vinto lo scudetto 2005.\nA partire dalla stagione 2006 - 2007, Kasas indossa la calottina della Pro Recco.\nHa debuttato in nazionale nel 1994 e ha vinto 3 ori olimpici, 1 mondiale, 2 europei. Ha conquistato, unico pallanuotista nella storia, la medaglia d'oro in tutte le manifestazioni per squadre nazionali a cui ha partecipato, categorie giovanili comprese. Ha inoltre disputato le finali in tutte le competizioni per club.\nNel giugno 2010 ha annunciato il suo ritiro dalla nazionale.\nNel 2012 torna in nazionale conquistando il bronzo agli europei battendo l'Italia.\u00c8 considerato insieme a Manuel Estiarte ed Eraldo Pizzo il pi\u00f9 grande pallanuotista di tutti i tempi.\nPalmar\u00e8s.\nPosillipo: 2002-2003\nSavona: 2004-05"}
{"id": "103495", "revid": "125219924", "url": "https://it.wikipedia.org/wiki?curid=103495", "title": "Vespri siciliani", "text": "I Vespri siciliani furono una ribellione scoppiata a Palermo all'ora dei vespri di Luned\u00ec dell'Angelo nel 1282. Bersaglio della rivolta furono i dominatori francesi dell'isola, gli Angioini, avvertiti come oppressori stranieri. Da Palermo i moti si sparsero presto all'intera Sicilia e ne espulsero la presenza francese.\nLa ribellione diede avvio a una guerra, per il controllo della Sicilia, che si concluse definitivamente con la Pace di Caltabellotta.\nQuadro storico.\nDopo la morte dell'imperatore Corrado IV, la sconfitta di Manfredi a Benevento e la decapitazione a Napoli il 29 ottobre 1268 dell'ultimo pretendente svevo Corradino, il Regno di Sicilia era stato definitivamente assoggettato al sovrano francese Carlo I d'Angi\u00f2. Papa Clemente IV, che il 6 gennaio 1266, aveva gi\u00e0 incoronato Carlo re di Sicilia, sperando cos\u00ec di poter estendere la propria influenza all'Italia meridionale senza dover subire i veti precedentemente imposti dagli svevi, dovette rendersi conto che gli angioini avrebbero perseguito una politica espansionistica aggressiva: conquistato il meridione d'Italia, le mire di Carlo volgevano infatti gi\u00e0 ad Oriente e al neo-restaurato Impero bizantino.\nIn Sicilia la situazione si era fatta particolarmente critica per una generalizzata riduzione delle libert\u00e0 baronali e, soprattutto, per una opprimente politica fiscale. L'isola, da sempre fedelissima roccaforte sveva, che dopo la morte di Corradino di Svevia aveva resistito ancora per alcuni anni, era ora il bersaglio della rappresaglia angioina. Gli Angi\u00f2 si mostrarono insensibili a qualunque richiesta di ammorbidimento ed applicarono un esoso fiscalismo, praticando usurpazioni, soprusi e violenze. Va segnalato a tal proposito che Dante, che nel 1282 aveva solo 17 anni, nell'VIII canto del Paradiso, indicher\u00e0 come \"Mala Segnoria\" il regno angioino di Sicilia.\nI nobili siciliani e in particolare il diplomatico Giovanni da Procida riponevano le proprie speranze in Michele VIII Paleologo, imperatore bizantino gi\u00e0 in contrasto con Carlo I d'Angi\u00f2, in papa Niccol\u00f2 III, che si era dimostrato disponibile ad una mediazione, e in Pietro III d'Aragona. Poich\u00e9 Michele si trovava in una situazione critica a causa dell'invasione dei Balcani da parte di Carlo d'Angi\u00f2, scelse la via diplomatica, in cui i Bizantini si erano sempre distinti, per distogliere il re angioino dai suoi piani di conquista. Durante il pontificato di Niccol\u00f2 III, Michele VIII con la sua mediazione aveva stretto un'alleanza con Pietro. Il re aragonese avrebbe dovuto attaccare l'Angioino alle spalle e togliergli il regno, cos\u00ec come nel 1266 Carlo lo aveva tolto a re Manfredi. L'imperatore bizantino gli avrebbe messo a disposizione i mezzi per costruire una flotta.\nIl re d'Aragona, in particolare, era guardato con favore perch\u00e9 sua moglie Costanza, in quanto figlia di Manfredi e nipote di Federico II, risultava l'unica pretendente legittima della casa di Svevia; tuttavia il sovrano aragonese era impegnato nella riconquista di quella parte della penisola iberica ancora in mano agli arabi. Alla fine del 1280, in concomitanza con la morte di papa Niccol\u00f2 III e con la guerra che impegnava il Paleologo contro una coalizione di cui facevano parte veneziani ed angioini, i baroni siciliani ruppero gli indugi organizzando una sollevazione popolare che desse un segno tangibile della loro determinazione, convincendo l'unico interlocutore rimasto, Pietro d'Aragona, ad accorrere finalmente in loro aiuto. In quel mentre avveniva l'elezione del papa di origini francesi Martino IV che, eletto proprio grazie al determinante sostegno degli Angi\u00f2, si mostr\u00f2 fin dall'inizio insensibile alla causa dei siciliani. Intanto, agenti bizantini e aragonesi, largamente provvisti di denaro bizantino, istigarono i Siciliani alla rivolta.\nNell'instabile panorama politico della fine del XIII secolo, la rivolta siciliana, intrecciando l'opposizione al potere temporale dei papi al contenimento dell'inarrestabile ascesa dei loro vassalli angioini, innescher\u00e0 nel Mediterraneo un vero e proprio conflitto internazionale: da una parte Carlo I d'Angi\u00f2, sostenuto da Filippo III di Francia e dai guelfi fiorentini, oltrech\u00e9 dal papato; dall'altra Pietro III d'Aragona, appoggiato dall'imperatore Michele VIII Paleologo, da Rodolfo d'Asburgo, da Edoardo I d'Inghilterra, dalla fazione ghibellina genovese, dal Conte Guido da Montefeltro e da Alfonso X di Castiglia, oltrech\u00e9, pi\u00f9 tiepidamente, dalle Repubbliche marinare di Venezia e di Pisa.\nLa rivolta del luned\u00ec di Pasqua.\nTutto ebbe inizio in concomitanza con la funzione serale dei Vespri del 30 marzo 1282, luned\u00ec dell'Angelo, sul sagrato della chiesa del Santo Spirito, a Palermo.\nA generare l'episodio fu, secondo la ricostruzione storica, la reazione al gesto di un soldato dell'esercito francese, tale Drouet, che si era rivolto in maniera irriguardosa a una giovane nobildonna accompagnata dal consorte, mettendole le mani addosso con il pretesto di doverla perquisire. A difesa di sua moglie, lo sposo riusc\u00ec a sottrarre la spada al soldato francese e a ucciderlo. Tale gesto costitu\u00ec la scintilla che dette inizio alla rivolta. \nNel corso della serata e della notte che ne segu\u00ec, i palermitani \u2014 al grido di \"Mora, mora!\" \u2014 si abbandonarono a una vera e propria \"caccia ai francesi\" che dilag\u00f2 in breve tempo in tutta l'isola, trasformandosi in una carneficina. I pochi francesi che sopravvissero al massacro vi riuscirono rifugiandosi nelle loro navi, attraccate lungo la costa.\nSi racconta che i siciliani, per individuare i francesi che si camuffavano fra i popolani, facessero ricorso a uno \"shibboleth\", mostrando loro dei ceci (\u00ab\"c\u00ecciri\"\u00bb, nella lingua siciliana) e chiedendo di pronunciarne il nome; quelli che venivano traditi dalla loro pronuncia francese (\"sciscir\u00ec\"), venivano immediatamente uccisi.\nGli organizzatori.\nSecondo la tradizione, la rivoluzione del Vespro fu organizzata in gran segreto dai principali esponenti della nobilt\u00e0 siciliana. Tre furono i principali organizzatori, insieme a Giovanni da Procida, medico di Federico II, ed Enrico Ventimiglia, conte di Geraci:\nSecondo \"I Raguagli Historici del Vespro Siciliano\" di Filadelfo Mugnos, nell'organizzazione della rivolta questa fu la ripartizione:\nIl Vespro.\nAll'alba dell'indomani, la citt\u00e0 di Palermo si proclam\u00f2 indipendente. La rivolta si estese subito a tutta la Sicilia.\nDopo Palermo fu la volta di Corleone, Taormina, Siracusa, Augusta, Catania, Caltagirone e, via via, tutte le altre citt\u00e0. Infine anche Messina si un\u00ec alla Communitas Siciliae.\nSuccessivamente, gli insorti richiesero il sostegno di papa Martino IV, affinch\u00e9 appoggiasse l'indipendenza dell'isola e la patrocinasse; tuttavia, il pontefice era stato eletto al soglio papale grazie all'appoggio dei suoi connazionali francesi e pertanto non accolse le richieste degli isolani, bens\u00ec appoggi\u00f2 l'azione repressiva degli angioini.\nCarlo I d'Angi\u00f2 tent\u00f2 invano di sedare la rivolta con la promessa di numerose riforme; alla fine decise di intervenire militarmente.\nAntudo e la bandiera.\nFamoso simbolo di quella lotta divenne il termine \u00abAntudo!\u00bb, una parola d'ordine usata dagli esponenti della rivolta. Antudo \u00e8 l'acronimo per le parole latine \"Animus Tuus Dominus\" e che vuol dire \"il coraggio \u00e8 il tuo Signore\".Il 3 aprile 1282 veniva adottata la bandiera giallo-rossa, con al centro la Triscele e che diverr\u00e0 il vessillo di Sicilia. La bandiera venne formata dal giallo di Corleone e dal rosso di Palermo a seguito di un atto di confederazione stipulato da 29 rappresentanti delle due citt\u00e0.\n\"Antudo\" fu scritto anche nel vessillo.\nConclusione.\nA luglio, Carlo d'Angi\u00f2 sbarc\u00f2 in Sicilia, al comando di una flotta con 24.000 cavalieri e 90.000 fanti per sedare la rivolta dei siciliani e cinse d'assedio Messina, strenuamente difesa da Alaimo da Lentini. A Palermo, allora prevalse la tesi legittimista, per il richiamo dell'ultima degli Svevi, Costanza, moglie di Pietro III d'Aragona, figlia del defunto re Manfredi di Sicilia.\nPietro, insieme al suo esercito, sbarc\u00f2 a Trapani il 30 agosto grazie alla flotta donatagli dal Paleologo e il 4 settembre fu incoronato re a Palermo dal parlamento siciliano come Pietro I di Sicilia.\nLa pace di Caltabellotta fu l\u2019accordo ufficiale di pace firmato il 31 agosto 1302 nel castello della cittadina siciliana fra Carlo di Valois, come capitano generale di Carlo II d'Angi\u00f2, e Federico III d'Aragona; tale trattato concluse i Vespri.\nConseguenze storiche dei Vespri.\nI Vespri rappresentano una fondamentale tappa della storia siciliana: il lungo legame tra Sicilia e Aragona, che poi diverr\u00e0 inclusione dell'isola nel regno unificato alla fine del XV secolo, nasce in questo contesto. Tale legame realizz\u00f2 l'inserimento della Sicilia nel teatro mediterraneo, in cui la Corona d'Aragona rappresentava l'avversario degli Angioini e del Papa. L'isola divenne inoltre fulcro di interessi commerciali, contesi tra le potenze marittime di quel tempo (Valencia-Barcellona, Genova, Pisa-Firenze, Venezia). Infine, moltissime famiglie nobili si trasferirono in Sicilia dalla penisola iberica, integrandosi con la nobilt\u00e0 siciliana e finendo per costituire una componente importante della nobilt\u00e0 isolana nei secoli successivi.\nUn altro elemento degno di considerazione \u00e8 la natura particolare del regno cos\u00ec nato. I ceti siciliani dominanti, attraverso il governo provvisorio, avendo richiesto a Pietro di assumere la corona, si rapportarono agli Aragonesi sempre come interlocutori piuttosto che come sudditi, nel segno di una monarchia \"pattista\", che avrebbe dovuto tutelare e conservare le tradizioni del Regno e quindi anche la sua origine. Sotto questo aspetto, la monarchia sorta nel 1282 differisce profondamente da quella costituita sull'isola dai Normanni e dagli Svevi.\nI Vespri furono determinanti anche per la salvezza dell'Impero bizantino, che dopo la riconquista di Costantinopoli del 1261 aveva aumentato enormemente la sua influenza nel teatro mediterraneo, ma rischiava molto a causa delle mire espansionistiche del potente vicino angioino. Grazie alla rivolta in Sicilia, Carlo fu costretto ad abbandonare la sua campagna di conquista nei Balcani dopo una catastrofe senza precedenti, che coinvolse lo stesso papa. Non avendo pi\u00f9 nessuno a supportarlo, Filippo di Courtenay, figlio dell'ultimo imperatore latino di Costantinopoli, non veniva preso sul serio da nessuno, mentre la potente Venezia si avvicinava al Regno d'Aragona e all'Impero Bizantino."}
{"id": "103496", "revid": "842", "url": "https://it.wikipedia.org/wiki?curid=103496", "title": "Vespri Siciliani", "text": ""}
{"id": "103501", "revid": "1226", "url": "https://it.wikipedia.org/wiki?curid=103501", "title": "Average Duration of Fades", "text": ""}
{"id": "103503", "revid": "1226", "url": "https://it.wikipedia.org/wiki?curid=103503", "title": "Level Crossing Rate", "text": ""}
{"id": "103509", "revid": "1745361", "url": "https://it.wikipedia.org/wiki?curid=103509", "title": "Ajax", "text": ""}
{"id": "103511", "revid": "124123", "url": "https://it.wikipedia.org/wiki?curid=103511", "title": "Donald Antrim", "text": "Esordisce nel 1993 con il romanzo \"Votate Robinson per un mondo migliore\" (pubblicato in Italia nel 2002) che \u00e8 stato accolto entusiasticamente dalla critica che lo ha anche definito \"Un Calvino con il rasoio pi\u00f9 affilato\".\nIl New Yorker lo ha segnalato tra i \"venti scrittori per il nuovo secolo\".\nBibliografia.\nRomanzi"}
{"id": "103513", "revid": "33888", "url": "https://it.wikipedia.org/wiki?curid=103513", "title": "A. M. Homes", "text": "Vive attualmente a New York, dove insegna presso la Columbia University.\nBiografia.\nAmy Michael Homes, che \u00e8 stata adottata alla nascita, ha incontrato i suoi genitori biologici per la prima volta a 31 anni e ha pubblicato un libro di memorie, \"The Mistress's Daughter\", La figlia dell'altra, sulla sua esplorazione della sua \"famiglia\" allargata.\nNel 1989 viene pubblicato il suo primo romanzo, \"Jack\", scritto da A.M. Homes aveva 19 anni. \n\u00c8 conosciuta per le sue storie controverse ed inusuali, come \"La fine di Alice\" del 1996, \"In un paese di madri\" e le raccolte di racconti \"La sicurezza degli oggetti\" (pubblicato in Italia nel 2001) e \"Cose che bisognerebbe sapere\" (pubblicato in Italia nel 2003).\nOltre a questi racconti ha pubblicato altri romanzi tra cui, \"Che Dio ci perdoni\", con cui ha vinto il Baileys Women's Prize for Fiction nel 2013. \nInoltre ha realizzato per il \"National Geographic\" un lungo \"reportage\" su Los Angeles.\nI suoi articoli sono pubblicati su riviste come The New Yorker, Artforum , Vanity Fair e McSweeney's. Dal 1995 \u00e8 anche collaboratrice di BOMB Magazine, dove ha pubblicato articoli e interviste con vari artisti e scrittori, tra cui Eric Fischl , Tobias Wolff e Adam Bartos .\nIl New Yorker l'ha segnalata fra i suoi \"venti scrittori per il nuovo millennio\""}
{"id": "103514", "revid": "124011124", "url": "https://it.wikipedia.org/wiki?curid=103514", "title": "Agente speciale (serie televisiva)", "text": "Agente speciale (\"The Avengers\") \u00e8 una serie televisiva britannica trasmessa negli anni sessanta, dal 1961 al 1969. Tratta di agenti segreti in un'ambientazione di fantasia. Il programma, prodotto dalla compagnia televisiva \"Associated British Corporation\" e ideato da Sydney Newman, \u00e8 uno dei primi esempi del genere fanta-spionistico (\"SpyFi\" in inglese) che combina trame di spionaggio con elementi fantascientifici.\nTrama.\nJohn Steed \u00e8 un agente del servizio segreto britannico dall'inappuntabile completo elegante con bombetta e ombrello che lavora per risolvere casi intricati. Lo affianca un partner che cambia nel corso delle stagioni della serie. Da un'iniziale trama gialla la serie assume via via connotati maggiormente fantaspionistici nelle ultime due stagioni, quando, oltre alle partner femminili (Cathy Gale, Emma Peel e Tara King), \u00e8 assistito anche dal capo del servizio segreto, Mamma.\nProduzione.\nLa serie si compone di 6 stagioni, nelle quali il protagonista John Steed, un agente speciale, \u00e8 affiancato da un partner nella risoluzione delle indagini. In queste 6 stagioni, John Steed \u00e8 sempre impersonato da Patrick Macnee. Tutte le stagioni sono state realizzate nel Regno Unito, dal gennaio 1961 al settembre 1969, le prime 4 in b/n e le ultime 2 a colori per un totale di 162 episodi.\nLa prima stagione non ha molto successo con la figura del medico David Keel (Ian Hendry) che si muove in uno scontato spionaggio classico.\nIl successo della serie arriva dalla seconda stagione, quando al fianco di Patrick Macnee, recita Honor Blackman (durante 43 episodi ma durante la seconda stagione, Steed ha due altri accoliti: Dr. King (Jon Rollason, 3 episodi) e Venus Smith (Julie Stevens, 6 episodi)).\nNella quarta stagione, con l'arrivo di Diana Rigg, la serie arriva all'apice del successo, con storie dominate dalla spumeggiante ironia dei protagonisti in un ambiente surreale con chiaro richiamo anglosassone. Nel 1967 Diana Rigg abbandona la serie perch\u00e9 impegnata nelle riprese, iniziate nel 1968, del film \"Agente 007 - Al servizio segreto di Sua Maest\u00e0\", venendo sostituita dall'ultima partner di Steed, Tara King, interpretata da Linda Thorson.\nL'avvento del colore arriva con la quinta serie e la consacrazione definitiva del serial, anche negli USA, ne fa uno dei telefilm di maggior successo. Al termine della settima stagione, tuttavia, la serie chiude a causa degli alti costi di produzione.\nSigla.\nLe stagioni con protagonista Cathy Gale, avevano come sigla un tema jazz composto da Johnny Dankworth, mentre le successive stagioni hanno come tema introduttivo la celebre sigla, in origine intitolata \"The Shake\", composta da Laurie Johnson. Di queste sigle non esiste traccia discografica, singolo o album, ufficiale, ma sono contenute in vari album o compilation.\nLa sigla di coda dell'edizione italiana della serie televisiva \u00e8 il brano \"Avengers\", cantato da Nancy Cuomo e composta da Federico Monti Arduini, sotto lo pseudonimo di Arfemo, e da Pasquale Quagliero, su testi di Giuseppe Cassia, sotto lo pseudonimo di Catra. La canzone, pubblicata come retro del 45 giri \"Concerto d'autunno\" dalla Mercury nel 1969, \nDistribuzione.\nTrasmissione televisiva.\nLa serie \u00e8 andata in onda dal 1961 al 1969, con episodi della durata di un'ora. L'episodio pilota, \" Hot Snow \", venne trasmesso il 7 gennaio 1961, mentre quello finale, \"Bizarre\", \u00e8 andato in onda il 21 aprile 1969 negli Stati Uniti e il 21 maggio 1969 nel Regno Unito.\nThe Avengers \u00e8 stato prodotto da ABC Television , un appaltatore della rete ITV . Dopo una fusione con Rediffusion London nel luglio 1968, ABC Television divenne Thames Television , che continu\u00f2 la produzione della serie, sebbene fosse ancora trasmessa con il nome ABC.\nQuasi tutti gli episodi della prima stagione non sono pi\u00f9 reperibili oggi, causa consuetudine all'epoca di riutilizzare i nastri per altri programmi televisivi; sono sopravvissuti solo gli episodi 6 (\"Girl on the Trapeze\"), 15 (\"The Frighteners\"), 20 (\"Tunnel of Fear\") e 15 secondi del primo episodio (\"Hot Snow\"). Quelli mancanti vengono attualmente ricreati solo in audio dalla \"Big Finish Productions\" con il titolo di \"The Avengers - The Lost Episodes\", interpretati da Julian Wadham (Steed), Anthony Howell (Dr Keel) e Lucy Briggs-Owen (Carol Wilson).\nHome video.\nIn Italia alcune stagioni sono distribuite in DVD dalla Yamato Video:\nStudioCanal ha distribuito n. 3 cofanetti contenenti n. 3 DVD ciascuno con i seguenti episodi:\nOpere derivate.\nIl seguito televisivo della serie, \"Gli infallibili tre\" (\"The New Avengers\"), \u00e8 stato prodotto e girato nel 1976 (prima stagione) e nel 1977 (seconda stagione) nel Regno Unito, in Francia e Canada. Consta di 26 episodi in tutto, John Steed, sempre interpretato da Patrick Macnee, \u00e8 affiancato da Purdey (Joanna Lumley) e Mike Gambit (Gareth Hunt).\nNel 1986 gruppo musicale anglo-statunitense The Pretenders pubblica un singolo intitolato \"Don't Get Me Wrong\" (tratto dall'album \"Get Close\") il cui videoclip rende omaggio alla serie.\nNel 1998 le gesta di Emma Peel e John Steed vivono una nuova vita nel film \"The Avengers - Agenti speciali\" (\"The Avengers\") diretto da Jeremiah Chechik. A interpretare i due agenti speciali sono chiamati Uma Thurman e Ralph Fiennes, mentre l'ex 007 Sean Connery interpreta la parte del cattivo."}
{"id": "103515", "revid": "125969023", "url": "https://it.wikipedia.org/wiki?curid=103515", "title": "Salman Rushdie", "text": "Il suo stile narrativo, che amalgama il mito e la fantasia con la vita reale, \u00e8 stato descritto come collegato al realismo magico.\nBiografia.\nRushdie nasce a Bombay il 19 giugno 1947 da una benestante famiglia dardica di fede islamica. Rushdie ha frequentato il King's College di Cambridge. Nel 1999 si \u00e8 sottoposto ad un intervento chirurgico alle palpebre per curare un disturbo congenito ai tendini rattrappiti, che ne rendevano difficoltosa l'apertura, col rischio della perdita della vista. Nel 2004, Rushdie si \u00e8 sposato per la quarta volta, questa volta con la modella ed attrice indiana Padma Lakshmi, dalla quale per\u00f2 si \u00e8 separato nel 2007.\nSalman Rushdie si dichiara ateo.\nNel 2015 ha aperto la Fiera del libro di Francoforte, evento che ha provocato il boicottaggio da parte dell'Iran.\nIl caso de \"I versi satanici\".\nNel 1988 scrisse \"I versi satanici\" (\"The Satanic Verses\"), una storia fantastica ma chiaramente allusiva nei confronti della figura di Maometto e quindi ritenuta blasfema dai Musulmani.\nLa pubblicazione del libro provoc\u00f2 nel febbraio 1989 una \"fatw\u0101\" di Khomeini che decret\u00f2 la condanna a morte del suo autore, reo di bestemmia. Un privato cittadino offr\u00ec una taglia sulla testa dello scrittore, tollerata dal regime khomeinista. Lo scrittore riusc\u00ec a salvarsi rifugiandosi nel Regno Unito e vivendo sotto protezione.\nIl traduttore giapponese del romanzo, Hitoshi Igarashi, fu ucciso da emissari del regime iraniano, mentre il traduttore italiano, Ettore Capriolo fu accoltellato da un iraniano in casa sua, cos\u00ec come William Nygaard, l'editore della versione norvegese che fu ferito da colpi d'arma da fuoco.\nLa fatwa \u00e8 stata reiterata ancora il 17 febbraio 2008, in quanto \"la condanna a morte dell'Imam Khomeini contro Salman Rushdie ha un significato storico per l'islam e non \u00e8 semplicemente una condanna a morte\".\nProduzione letteraria.\nIl primo testo in assoluto scritto da Rushdie fu, a 12 anni, un racconto ispirato al film \"Il Mago di Oz\" (che il futuro scrittore aveva appena visto in un cinema di Bombay): intitolato infatti \"Over the Rainbow\", fu battuto a macchina su carta velina dalla segretaria del padre, e successivamente smarrito in uno dei traslochi di famiglia, n\u00e9 pi\u00f9 ritrovato. Il padre di Rushdie, prima di morire, fece sapere di averne ritrovata una copia in un vecchio schedario ma non la mostr\u00f2 mai ad alcuno, tantomeno al figlio, il quale tuttora sospetta non fosse stato rinvenuto alcunch\u00e9, bens\u00ec che il genitore gli abbia voluto fare l'ennesimo, ultimo dispetto. La vera e propria carriera di scrittore di Rushdie comincia piuttosto con \"Grimus\", una fiaba fantastica, in parte fantascientifica, che venne ignorata dal pubblico e dai critici.\nIl suo romanzo successivo, \"I figli della mezzanotte\", invece, lo catapult\u00f2 nella fama letteraria ed \u00e8 considerato il suo miglior lavoro fino ad ora. Inoltre influ\u00ec in modo significativo sul corso che la scrittura Indiana in inglese avrebbe avuto nel decennio successivo. Per quest'opera fu in seguito premiato con il premio \"Booker of Bookers\" nel 1993; in seguito \u00e8 stato selezionato come miglior romanzo a cui sia stato assegnato il Premio Booker nei suoi primi 25 anni. Nel 2008 \"I figli della mezzanotte\" \u00e8 stato insignito del premio \"Best of the Booker\", miglior vincitore del premio Booker nei suoi primi 40 anni di vita. Questo fu visto in India come un attacco alla dinastia Nehru-Gandhi e Rushdie fu costretto a lasciare l'India per le minacce ricevute.\nIl successo delle reazioni che incitavano violenza nei confronti delle sue opere produsse molta pubblicit\u00e0 e libri venduti; una formula che ripet\u00e9 nuovamente. Dopo il successo di \"I figli della mezzanotte\", Rushdie scrisse \"La vergogna\", in cui delinea i tumulti politici in Pakistan basando i suoi personaggi su Zulfikar Ali Bhutto ed il Generale Muhammad Zia-ul-Haq. Entrambi questi lavori sono caratterizzati da, oltre allo stile del realismo magico, l'occhio dell'immigrante del quale Rushdie \u00e8 cos\u00ec conscio.\nRushdie \u00e8 molto influenzato anche dalla letteratura moderna. \"I figli della mezzanotte\" prende in prestito temi dal romanzo \"Il tamburo di latta\" di G\u00fcnter Grass, che Rushdie sostiene lo abbia ispirato a diventare uno scrittore. \"I versi satanici\" \u00e8 chiaramente influenzato dal classico romanzo russo \"Il maestro e Margherita\" di Michail Afanas'evi\u010d Bulgakov.\nIndia e Pakistan furono i temi, rispettivamente di \"I figli della mezzanotte\" e \"La vergogna\". Nei suoi lavori successivi, Rushdie rovesci\u00f2 il mondo occidentale con \"L'ultimo sospiro del Moro\", che esplora i collegamenti commerciali e culturali tra India e Penisola iberica.\nRushdie pubblica successivamente \"La terra sotto i suoi piedi\", romanzo che rivisita in chiave moderna, attraverso Bombay, Inghilterra, Usa, il mito di Orfeo ed Euridice nelle due popstar Vina e Ormus. Tema principale del libro \u00e8 quindi lo stretto rapporto di interdipendenza che esiste tra amore, morte e musica. Dal libro sono stati tratti i versi della canzone del gruppo rock irlandese degli U2 The Ground Beneath Her Feet, brano utilizzato poi nella colonna sonora del film The Million Dollar Hotel di Wim Wenders del 2000.\nHa anche scritto e pubblicato un libro per bambini, \"Harun e il mar delle storie\", vincitore del Writer's Guild Award. Ha inoltre pubblicato varie opere di saggistica \"(non-fiction)\", come \"The Jaguar Smile\", \"Imaginary Homelands\", \"The Wizard of Oz\" e, in qualit\u00e0 di co-curatore, \"The Vintage Book of Indian Writing\". \u00c8 anche autore di una raccolta di storie brevi intitolata \"East, West\".\nRushdie ha ricevuto molti altri premi per le sue opere, incluso l'European Union's Aristeion Prize for Literature e nel 1989 il Germany's Author of the Year Award. \u00c8 anche membro della Royal Society of Literature e \"Commandeur des Arts et des Lettres\" dal 1999. Rushdie \u00e8 presidente del PEN American Center e Honorary Professor in Humanities al MIT. I suoi libri sono stati tradotti in trenta lingue.\nOpere.\nL'elenco riporta il titolo italiano e quello originale, tra parentesi, con la data di prima pubblicazione. A seguito l'eventuale editore italiano e l'anno di pubblicazione."}
{"id": "103516", "revid": "123162605", "url": "https://it.wikipedia.org/wiki?curid=103516", "title": "Dino Asciolla", "text": "Biografia.\nHa compiuto gli studi al Conservatorio \"Santa Cecilia\" di Roma. Dapprima violinista, imponendosi in diversi concorsi nazionali ed internazionali (Ginevra 1947), ha ricoperto il ruolo di primo violino (spalla) in diverse orchestre tra le quali l'orchestra \"Alessandro Scarlatti\" di Napoli ed il \"Mozarteum\" di Salisburgo.\nNel 1956 per una serie di casualit\u00e0 passa alla viola, strumento il cui fascino lo ammalier\u00e0 completamente, maturando la decisione di dedicarsi in maniera totale e definitiva ad esso.\nHa contribuito fortemente a divulgare ed ampliare il repertorio della viola, con incisioni e registrazioni televisive, tenendo concerti in tutto il mondo, grazie ad innata elasticit\u00e0 e notevole eclettismo che gli consentiva di spaziare dal repertorio barocco fino ai contemporanei.\nHa partecipato a moltissime prime esecuzioni, e numerosi autori contemporanei gli hanno dedicato le loro opere, come Ennio Morricone con \"Suoni per Dino\" del 1969.\nHa fatto parte di famosi e prestigiosi complessi strumentali fra i quali: I Virtuosi di Roma, I Musici, il Quintetto Chigiano e il Quartetto Italiano.\nHa effettuato incisioni discografiche per diverse etichette: Deutsche Grammophon, Philips, RCA, Fonit, Edipan, ecc.\nHa anche suonato la viola in dischi di musica leggera: da ricordare soprattutto la sua partecipazione all'album \"Non al denaro non all'amore n\u00e9 al cielo\" di Fabrizio De Andr\u00e9 e, nel 1972 a \"Conto terzi\" di Donatella Moretti; inoltre suon\u00f2 in molte colonne sonore (ricordiamo, ad esempio nel 1965 quella \"Italiani brava gente\" di Armando Trovajoli, con la regia di Giuseppe De Santis).\nPartecip\u00f2 anche a registrazioni jazz, come \"The Healthy Food Band\" di Giovanni Tommaso del 1970, disco in cui suon\u00f2 insieme a musicisti come Gato Barbieri, Al Korvin, Silvano Chimenti, Steve Lacy e Franco D'Andrea.\nSi \u00e8 dedicato con entusiasmo all'insegnamento in diversi conservatori di stato, per le cattedre di violino, viola e musica da camera, nonch\u00e9 in numerosi corsi di perfezionamento esercitati instancabilmente in tutta Italia e all'estero. Per oltre trent'anni \u00e8 stato possessore ed ha suonato su una viola Giovanni Paolo Maggini del 1600. \u00c8 stato Accademico di Santa Cecilia."}
{"id": "103517", "revid": "1564499", "url": "https://it.wikipedia.org/wiki?curid=103517", "title": "IPA in Unicode", "text": "L'alfabeto fonetico internazionale (IPA), pu\u00f2 essere rappresentato in \"Unicode\", con simboli non utilizzati in altri alfabeti, nella gamma U+0250\u201302AD. Questa voce mostra rappresentazioni in \"Unicode\" delle tabelle IPA.\nEsistono anche sistemi per rappresentare in ASCII codici IPA, tra cui SAMPA, Kirshenbaum e altri sistemi \"ad hoc\" per aggirare la difficolt\u00e0 di mostrare questi caratteri.\nConsonanti polmonari.\nAlcune consonanti polmonari non trovano posto nella tabella in quanto sono coarticolate:\nConsonanti non polmonari.\nNote:\nVocali.\nDove i simboli appaiono a coppie, quello a destra rappresenta una vocale arrotondata."}
{"id": "103520", "revid": "290948", "url": "https://it.wikipedia.org/wiki?curid=103520", "title": "Marcatura CE", "text": "La marcatura CE denomina un insieme di pratiche obbligatorie per tutti i prodotti per i quali esiste una direttiva comunitaria in proposito. Tali pratiche includono anche l'applicazione di un simbolo con le lettere \"CE\" (da cui il nome), generalmente sul prodotto oggetto di marcatura. Essa \u00e8 realizzata dal fabbricante di un prodotto regolamentato nell'Unione europea, il quale dichiara, per mezzo della dichiarazione di conformit\u00e0 (o di prestazione nel caso dei prodotti da costruzione, o di incorporazione nel caso di quasimacchine), che il prodotto \u00e8 conforme ai requisiti di sicurezza previsti dalle direttive o dai regolamenti comunitari applicabili.\nLa marcatura CE, in vigore dal 1993, attraverso l'applicazione del marchio CE, indica agli interessati (consumatori, utilizzatori, installatori, manutentori, autorit\u00e0 competenti, ecc.) la conformit\u00e0 a tutti gli obblighi che incombono sui fabbricanti, distributori e importatori in merito ai loro prodotti (o a quelli immessi sul mercato sotto la propria responsabilit\u00e0) in virt\u00f9 delle direttive comunitarie, consentendo la libera commercializzazione dei prodotti marcati entro il mercato europeo.\nStoria.\nLa marcatura CE fu introdotta con la Decisione 93/465/CEE del Consiglio dell'Unione europea del 22 luglio 1993 al fine di accelerare la costituzione del Mercato europeo comune (MEC) previsto dal Trattato CE, segnatamente dagli artt. 28, 29 e 30.\nL'autore del simbolo rappresentante la marcatura CE \u00e8 Arthur Eisenmenger.\nLa marcatura CE ha inteso rimuovere le barriere alla libera circolazione dei prodotti all'interno del Mercato Unico Europeo determinate dai diversi sistemi di qualificazione dei prodotti contenuti nelle Legislazioni nazionali riferibili ai singoli stati membri. Per questo \u00e8 stata avviato, e ancora \u00e8 in corso d'opera, un processo di standardizzazione tecnica i cui capisaldi giuridici sono rappresentati dalla Direttiva 98/34/CE (terza revisione della Direttiva 83/189/CEE) e dalla Decisione 93/465/CEE (novellata dalla Decisione 768/2008/EC).\nLa Direttiva 98/34/CE prevede una procedura che obbliga gli Stati membri a notificare i progetti delle regolamentazioni tecniche relative ai prodotti alla Commissione e agli altri Stati membri prima che queste siano adottate nelle legislazioni nazionali. Con la cosiddetta \"procedura 98/34\" viene garantito il controllo della Commissione sulla regolamentazione tecnica che potrebbe dare origine a barriere ingiustificate tra i diversi Stati membri. Per citare casi di normazione tecnica Italiana, a tale procedura sono state sottoposte le Norme Tecniche per le Costruzioni (D.M. 14/01/2008) tanto quanto il D.Lgs. 81/08 (Testo unico sulla sicurezza sul lavoro).\nLa Decisione 93/465/CEE istituisce una serie di procedure di valutazione della conformit\u00e0 dei prodotti industriali ai requisiti essenziali fissati dalle Direttive di armonizzazione tecnica (ovvero dette nuovo approccio). La decisione prevede otto procedure di valutazione (detti moduli) che si applicano alle fasi di progettazione e di produzione dei prodotti che cos\u00ec possono liberamente circolare nell'ambito del Mercato Unico.\nDirettive nuovo approccio.\nCon l'adozione del cosiddetto \"nuovo approccio\" (\"new approach\") gli stati membri dell'Unione europea hanno inteso abbattere gli ostacoli agli scambi dei beni determinati da regolamentazioni tecniche disomogenee fra i cofirmatari del Trattato CE (Sentenza Cassis de Dijon). Le Direttive nuovo approccio consistono in un'opera di armonizzazione tecnica su scala comunitaria, finalizzata a:\nCon l'introduzione delle Direttive nuovo approccio \"Il fabbricante ha la responsabilit\u00e0 di controllare ciascun prodotto che immette sul mercato e verificarne la conformit\u00e0 alla legislazione UE (procedura di valutazione della conformit\u00e0). Tale procedura pu\u00f2 essere di due tipi:\nLa conformit\u00e0 alle Direttive nuovo approccio consiste dunque nell'applicazione di una norma armonizzata (ma anche col conseguimento di un ETA) che sia stata pubblicata nell'Official Journal (O.J.) anche se questa non \u00e8 stata recepita dall'ordinamento giuridico interno di uno Stato membro. La pubblicazione nell'Official Journal serve a fissare la prima data utile in cui la presunzione di conformit\u00e0 ha effetto.\nL'atto di recepimento delle direttive comunitarie \u00e8 denominato \"fase discendente\" e comunemente avviene con la predisposizione e approvazione di decreti legislativi dedicati.\nEffetti dell'uscita del Regno Unito dall'Unione europea (Brexit).\nA partire dal 1\u00ba gennaio 2021 \u00e8 entrato in vigore nel Regno Unito la marcatura UKCA (\"UK Conformity Assessed\" = conformit\u00e0 valutata del Regno Unito), che sostituisce la marcatura CE. Tale marchio \u00e8 stato istituito con la versione britannica del Regolamento UE 756/2008 sull'accreditamento e la sorveglianza sul mercato.\nLa dimensione minima del marchio UKCA deve essere di almeno 5 mm ed esso deve sempre mantenere le proporzioni date nel fac-simile indicato.\n\u00c8 utilizzato a partire dal 1\u00ba gennaio 2021 per contrassegnare le merci immesse sul mercato della Gran Bretagna, quindi Inghilterra, Galles e Scozia. In Irlanda del Nord, invece, le merci immesse sul mercato saranno invece soggette a regole differenti sulle quali il governo britannico dar\u00e0 ulteriori disposizioni, per cui viene momentaneamente accettata la marcatura CE.\nAnche se il nuovo marchio \u00e8 gi\u00e0 in vigore, per consentire alle imprese di adattarsi ai nuovi requisiti \u00e8 possibile, nella maggior parte dei casi, continuare ad utilizzare la marcatura CE fino al 1\u00ba gennaio 2022.\nNel Regno Unito:\nIl fabbricante (o il suo rappresentante autorizzato) pu\u00f2 apporre la marcatura UKCA solo se un \"organismo approvato\" ne ha effettuato la valutazione. Le regole di apposizione della marcatura UKCA sono equivalenti all'attuale marcatura CE.\nDopo il 1\u00ba gennaio 2022 tutte le imprese non stabilite nel Regno Unito che intendono immettere prodotti sul mercato britannico dovranno nominare un loro rappresentante autorizzato nel Regno Unito.\nPer i prodotti gi\u00e0 in circolazione sul mercato britannico prima del 1\u00ba gennaio 2021 non \u00e8 necessaria alcuna azione aggiuntiva, infatti il certificato emesso da un organismo notificato dell'UE e valido prima di tale data continua ad essere valido. Nel corso del 2021 in Gran Bretagna (Inghilterra, Scozia e Galles) saranno riconosciute sia la marcatura UKCA sia quella CE. Saranno valide anche le relative dichiarazioni di conformit\u00e0 (o dichiarazioni di prestazione per i prodotti da costruzione) purch\u00e9 redatte in lingua inglese.\nAmbito di applicazione.\nLa marcatura CE \u00e8 prescritta per legge per poter commercializzare il prodotto nei paesi aderenti allo Spazio economico europeo (SEE), ovvero i 27 paesi membri della UE, e i paesi dell'area EFTA (Islanda, Norvegia, Liechtenstein e Svizzera). La marcatura CE \u00e8 prevista anche per beni prodotti in paesi terzi, poi commercializzati nell'area SEE e Turchia.\nEsempi di alcune direttive che richiedono la marcatura CE sono la Direttiva prodotti da costruzione, la Direttiva bassa tensione, la Direttiva macchine, la Direttiva compatibilit\u00e0 elettromagnetica, la Direttiva per i sistemi in pressione, la Direttiva per i dispositivi medici. L'elenco completo \u00e8 disponibile in un'apposita sezione del sito della Commissione Europea.\nIn generale, tutti i prodotti commercializzati entro lo Spazio Economico Europeo (SEE) devono inderogabilmente essere conformi almeno alla Direttiva 2001/95/CE (Direttiva sulla sicurezza generale dei prodotti o DSGP). La marcatura CE \u00e8 dunque un obbligo aggiuntivo alla Direttiva sulla sicurezza generale dei prodotti, ed \u00e8 prevista per le seguenti categorie di prodotti, cos\u00ec come definite all'interno della relativa normativa comunitaria:\nObblighi previsti.\nA seconda del tipo di prodotto, la normativa per la marcatura CE pu\u00f2 richiedere obblighi pi\u00f9 o meno dettagliati, che possono includere anche il rispetto di determinate norme tecniche, lo svolgimento di specifiche prove di laboratorio da parte di laboratori accreditati per svolgere tali prove e il coinvolgimento di un ente terzo apposito (chiamato \"ente notificato\") che fornisca il proprio parere in merito alla sicurezza del prodotto, e se qualora questo risulti positivo, emetta la certificazione (che in questo caso non sar\u00e0 quindi una semplice autocertificazione del fabbricante, bens\u00ec una certificazione vera e propria dell'ente notificato).\nFascicolo tecnico.\nRientra negli obblighi del fabbricante redigere e conservare i documenti e le informazioni pi\u00f9 o meno tecniche che hanno portato a dichiarare il prodotto come \"sicuro\". Tali informazioni sono raccolte in quello che viene chiamato \"fascicolo tecnico\", che, a seconda dei casi, pu\u00f2 contenere al suo interno risultati di test di laboratorio sul prodotto, schemi di progettazione e funzionamento del prodotto, descrizione dei componenti e dei materiali utilizzati per la fabbricazione del prodotto (e delle relative dichiarazioni di conformit\u00e0, se applicabili), descrizione del processo di fabbricazione del prodotto e delle altre fasi del suo ciclo di vita, indicazioni dei requisiti essenziali di sicurezza per il prodotto, e tutta una serie di altre documentazioni che nel loro complesso hanno appunto lo scopo di dare valore e attendibilit\u00e0 alla certificazione del fabbricante, che deve quindi essere supportata da prove tangibili a supporto della sicurezza del prodotto.\nGli obblighi relativi alle indicazioni e ai documenti forniti e accessibili all'utilizzatore finale (tra cui rientrano generalmente l'etichetta di identificazione con apposto il marchio CE, il manuale d'uso, installazione e manutenzione, e la dichiarazione di conformit\u00e0, di incorporazione o di prestazione) sono una minima parte delle pratiche obbligatorie perch\u00e9 un prodotto sia conforme alla marcatura CE e quindi commerciabile. La stesura della dichiarazione di conformit\u00e0 o di prestazione, cos\u00ec come il manuale, devono infatti essere redatti come risultato di un'attenta analisi dei rischi per la salute e la sicurezza svolta dal fabbricante e dalla conseguente adozione di idonee misure di sicurezza, che devono essere efficaci a minimizzare i rischi per la sicurezza a un livello almeno accettabile, in considerazione anche dell'attuale avanzamento scientifico e tecnologico.\nRequisiti essenziali.\nUno dei principi di base del nuovo approccio \u00e8 quello di limitare l'armonizzazione legislativa ai requisiti essenziali di interesse pubblico che riguardano in particolare la protezione della salute e della sicurezza degli utilizzatori (consumatori e lavoratori), la protezione della propriet\u00e0 o la tutela dell'ambiente. Dunque, \"conformit\u00e0\" significa il rispetto di almeno i requisiti essenziali.\nI requisiti essenziali sono connessi ad alcuni rischi associati al prodotto oppure possono riferirsi alle sue prestazioni. L'applicazione dei requisiti essenziali deve essere in funzione del rischio insito in un dato prodotto. I fabbricanti (o importatori) devono pertanto effettuare un'analisi dei rischi per determinare quali requisiti essenziali siano applicabili al prodotto in questione soprattutto se il prodotto \u00e8 sottoposto a una pluralit\u00e0 di Direttive ovvero norme armonizzate. L'analisi va documentata e inserita nella documentazione tecnica.\nDichiarazione di conformit\u00e0.\nLa dichiarazione di conformit\u00e0 CE \u00e8 un'attestazione della conformit\u00e0 di un prodotto ai requisiti essenziali per la salute e la sicurezza stabiliti dalle normative comunitarie sulla marcatura CE. Analogamente all'apposizione del marchio CE, tale dichiarazione ha validit\u00e0 solo se il fabbricante ha svolto anche gli altri obblighi previsti dalla normativa sulla marcatura CE, altrimenti risulterebbe essere una dichiarazione falsa e figurerebbe quindi come reato contro la salute e la sicurezza, con tutte le conseguenze del caso.\nLa dichiarazione di conformit\u00e0 CE, a seconda dei casi \u00e8 un'autocertificazione del fabbricante, mentre in altri casi \u00e8 una certificazione rilasciata dagli enti di notificati.\nIl contenuto minimo della dichiarazione di conformit\u00e0 \u00e8 specificato nelle normative comunitarie sulla marcatura CE, e generalmente includono:\nOve sia stato previsto, o sia stato svolto come misura di sicurezza aggiuntiva, la dichiarazione di conformit\u00e0 CE include l'attestazione del superamento dei test (prove, collaudi, ecc.) previsti dallo schema o dalla direttiva per conseguire la marcatura CE. La dichiarazione di conformit\u00e0 CE non va confusa in ogni caso con il certificato di superamento di tali test, che \u00e8 invece rilasciato dal laboratorio che ha svolto il test.\nLa dichiarazione di conformit\u00e0 deve:\nMarchio CE.\nIl marchio CE \u00e8 un contrassegno che deve essere apposto su determinate tipologie di prodotti dal fabbricante stesso, certificando cos\u00ec la rispondenza (o conformit\u00e0) ai requisiti essenziali per la commercializzazione e utilizzo nell'Unione europea (UE) stabiliti nelle cosiddette \"direttive di nuovo approccio\". Tale certificazione, a seconda dei casi, consiste in un'autocertificazione del fabbricante stesso o, nel caso in cui nel processo di marcatura CE sia coinvolto un ente notificato, consiste in una certificazione propriamente detta.\n\u00abTalune direttive possono escludere l'apposizione del marchio CE su alcuni prodotti. Tali prodotti possono circolare liberamente sul mercato europeo se sono accompagnati ad esempio da una dichiarazione o da un certificato di conformit\u00e0\u00bb.\nLa sola apposizione del marchio CE, anche se accompagnata da una dichiarazione di conformit\u00e0 o di prestazione, non esaurisce gli obblighi della marcatura CE, anzi, nel caso in cui non siano rispettati gli altri obblighi, la sola apposizione del marchio CE rende la commercializzazione del prodotto illegale, oltre a mettere in pericolo la sicurezza degli utilizzatori finali, indicando come \"sicuro\" un prodotto sul quale non sono state invece svolte le valutazioni e azioni richieste dalla legge.\nIl simbolo CE non ha un significato letterale dichiarato e dunque non \u00e8 l'acronimo di nessuna descrizione particolare del tipo di marchio, anche perch\u00e9 significati dell'acronimo come \"Conformit\u00e0 Europea\" hanno senso solo in alcune delle lingue europee, mentre il marchio rimane sempre quello in tutte le nazioni, anche in quelle nelle quali i termini \"conformit\u00e0 europea\" si esprimono in modi totalmente diversi (in svedese, \"europeisk standard\"; in polacco, \"Europejska Zgodno\u015b\u0107\"; in sloveno, \"Evropski skladnosti\"; in finlandese, \"eurooppalaisesta vaatimustenmukaisuuden\"; ecc.).\n\u00c8 vero che in molte delle lingue europee le due lettere CE rimandano linguisticamente a quel significato, ma i documenti ufficiali della Commissione Europea relativi al marchio CE non forniscono alcuna indicazione del fatto che il marchio CE sia dichiaratamente acronimo di qualcosa. Semplicemente la scelta di CE per il marchio relativo \u00e8 frutto di un accordo europeo che, selezionando quelle due lettere in quell'ordine, rendeva comprensibile nelle principali lingue europee il significato cui rimandava. Il marchio indica semplicemente che il prodotto che lo porta \u00e8 conforme ai \"requisiti essenziali\", ove previsti, da normative comunitarie in materia di sicurezza, sanit\u00e0 pubblica, tutela del consumatore, applicabili a quello specifico prodotto per quel particolare impiego. Pertanto non rappresenta un marchio di qualit\u00e0, tanto meno \"di origine\", ma un'indicazione che il prodotto gode della presunzione di conformit\u00e0.\n\u00abLa marcatura CE indica che il prodotto \u00e8 conforme a tutte le disposizioni comunitarie che prevedono il suo utilizzo\u00bb: dalla progettazione, alla fabbricazione, all'immissione sul mercato, alla messa in servizio del prodotto fino allo smaltimento. La marcatura CE disciplina l'intero ciclo di vita del prodotto dal momento dell'immissione sul mercato.\n\u00abGli Stati membri non possono limitare l'immissione sul mercato o la messa in servizio di prodotti che hanno la marcatura \"CE\", tranne il caso in cui sia provata la non conformit\u00e0 del prodotto in sede giudiziale. La marcatura deve essere apposta prima che il prodotto sia immesso sul mercato europeo o messo in servizio.\u00bb\nIl marchio CE deve essere apposto dal produttore (o da un rappresentante autorizzato entro la comunit\u00e0 Europea) secondo il formato previsto per legge, in maniera leggibile e indelebile. Deve misurare almeno 5\u00a0mm e mantenere le proporzioni iniziali in caso di ingrandimenti; qualora le caratteristiche finali del prodotto o la sua lavorazione non consentano l'apposizione della marcatura CE direttamente sul prodotto stesso, la marcatura dovr\u00e0 essere apposta sulla confezione o sulla documentazione d'accompagnamento.\nQualora le direttive prevedano una valutazione da parte di un ente notificato, il numero di identificazione dell'ente dovr\u00e0 essere inserito nell'etichetta contenente il marchio CE a cura del fabbricante (o importatore) sotto la responsabilit\u00e0 dell'ente stesso.\nObblighi degli importatori e distributori.\nNel caso di importazione di prodotti fabbricati in paesi extra UE (ad esempio: Stati Uniti, Cina, Giappone, ecc.), l'importatore, prima della prima messa in commercio (anche se fosse verso un distributore nel caso sia diverso dall'importatore stesso), deve accertare la conformit\u00e0 alle norme comunitarie sulla marcatura CE.\nQualora la produzione del bene avvenga in Paesi terzi, l'importatore deve verificare che il produttore abbia intrapreso le procedure previste per l'attestazione della conformit\u00e0 e che abbia messo a disposizione la documentazione richiesta. \u00c8 compito dell'importatore anche garantire che il produttore sia sempre raggiungibile. Qualora l'importatore o i distributori commercializzino i prodotti a loro nome, saranno tenuti ad assumersi le responsabilit\u00e0 previste per i fabbricanti.\nQualora poi l'importatore o il distributore vendesse a suo nome all'interno della UE, figurerebbe come fabbricante, con tutti gli obblighi e responsabilit\u00e0 che ne conseguono.\nProcedure di valutazione della conformit\u00e0.\nLa valutazione della conformit\u00e0 procede in base ai moduli introdotti dalla Decisione 768/2008/EC e dipende dall'intervento della parte interessata (fabbricante o importatore) o di un terzo (cosiddetto \"organismo notificato\") e riguarda la fase di progettazione, di fabbricazione del prodotto o entrambe. Se il fabbricante subappalta la progettazione o la produzione, rimane comunque responsabile dell'esecuzione della valutazione della conformit\u00e0 per entrambe le fasi sul modello del controllo qualit\u00e0 introdotto dalle norme della classe 9000 pubblicate dall'ISO.\nNel definire la gamma di moduli possibili, il legislatore della Decisione 768/2008/EC si \u00e8 ispirato al principio della proporzionalit\u00e0 per garantire il livello elevato di protezione di cui all'art. 95 del Trattato UE tenendo conto della tipologia di prodotti, della natura dei rischi tipici a essi associati, dell'onerosit\u00e0 per il fabbricante (\"ad impossibilia nemo tenetur\") oltre alle infrastrutture, il tipo e l'importanza della produzione (su scala europea). \"I moduli basati sulle tecniche di garanzia della qualit\u00e0 risultanti dalle norme EN ISO serie 9000 stabiliscono un collegamento tra settori regolamentati e no: ci\u00f2 dovrebbe aiutare i fabbricanti a soddisfare contemporaneamente gli obblighi fissati dalle direttive e le esigenze dei clienti\".\nLa decisione che introduce il nuovo sistema modulare, prevede otto procedure di valutazione che si applicano alle fasi di progettazione e di produzione:\nAlcuni moduli prescrivono l'intervento di un organismo notificato (organismi di certificazione, laboratori di prova, organismi di ispezione, accreditati da un ente di accreditamento) abilitato dalle autorit\u00e0 nazionali nel rispetto della normativa europea vigente (UNI CEI EN ISO/IEC 17021). L'organismo terzo non libera il fabbricante delle proprie responsabilit\u00e0 ma ne assume di nuove in ossequio al compito svolto.\nNorme armonizzate.\nI requisiti essenziali contenuti nelle Direttive di nuovo approccio non contengono alcuna indicazione per quanto concerne le specifiche tecniche dei prodotti in esse regolamentati (pur essendo cogenti per il fabbricante o l'importatore). La direttiva 98/34/CE definisce la norma europea (EN) come una specificazione tecnica (\"technical specification\") approvata da un organismo europeo riconosciuto ad attivit\u00e0 normativa. In base ai regolamenti interni di questi organismi le norme europee devono essere recepite a livello nazionale (attraverso strumenti giuridici di diritto interno) e tutte le norme nazionali in conflitto con esse devono essere abrogate entro un determinato periodo di tempo.\nLe norme armonizzate dunque rappresentano le specifiche tecniche da applicare ad un determinato prodotto affinch\u00e9 questo incontri i requisiti essenziali in un rapporto da \"species\" a \"genus\" con le Direttive di nuovo approccio (che disciplinano intere categorie di prodotti).\nTuttavia, resta comunque fermo che il fabbricante \u00e8 libero di adottare altre specifiche tecniche per dimostrare la conformit\u00e0 dei propri prodotti alle Direttive di riferimento: l'applicazione di una norma armonizzata \u00e8 sempre volontaria anche se non sfugge l'insidia costituita dall'abbandono della presunzione di conformit\u00e0 soprattutto per i moduli che prevedono la responsabilit\u00e0 esclusiva del fabbricante (o importatore).\nOltre alla volontariet\u00e0 di applicazione (si badi bene che volontaria \u00e8 l'applicazione della norma ma non l'obbligo comunque di qualificare i prodotti o sottoporli a marcatura CE), le norme armonizzate:\nUna particolare clausola prevista nello statuto del CEN/CENELEC obbliga i Paesi membri a non svolgere alcuna attivit\u00e0 (\"stand still\"), nel corso della preparazione di una norma armonizzata, che possa pregiudicare il processo di armonizzazione.\nLa procedura di normalizzazione (elaborazione di una norma europea) consta del seguente iter:\nConseguenze legali.\nLa marcatura CE di un prodotto implica la presunzione che lo stesso sia conforme alle Direttive Europee. Il valore giuridico della marcatura CE comporta:\nIn particolare, quest'ultimo punto non \u00e8 cosa da poco. Posto che i prodotti sono immessi nel mercato sotto la responsabilit\u00e0 del fabbricante, del mandatario o dell'importatore, avvalersi di una finzione giuridica che inverte l'onere della prova significa che un prodotto sottoposto a marcatura CE pu\u00f2 essere contestato solo se la violazione dei requisiti della Direttiva di riferimento venga concretamente provata in giudizio.\nDi converso la violazione degli obblighi riconducibili alla marcatura CE ovvero l'indebita marcatura CE, nel caso questa sia obbligatoria, comporta il ritiro del prodotto da parte dell'autorit\u00e0 competente di vigilanza sul mercato. Le procedure e le misure di sanzione previste per la contraffazione della marcatura CE variano secondo la legislazione vigente nei singoli Paesi membri. Proporzionalmente all'entit\u00e0 dell'infrazione, gli operatori economici sono soggetti a pene che vanno dalla sanzione pecuniaria alla detenzione. Qualora l'infrazione non comporti rischi immediati per la salute degli utilizzatori, il produttore non sar\u00e0 tenuto al ritiro del bene dal mercato, a condizione che intraprenda le misure necessarie per ottenere la conformit\u00e0 CE. Restano comunque ferme le disposizioni riguardanti il Diritto civile.\nIn campo civilistico, posto che la marcatura CE in regime di obbligatoriet\u00e0 rappresenta una pre-condizione all'immissione sul mercato dei prodotti, il difetto di marcatura CE completa la fattispecie della vendita di \"aliud pro alio\". Con la formula \"aliud pro alio\" s'intende l'inadempimento contrattuale nelle obbligazioni a prestazioni corrispettive per cui il compratore che dovesse riscontrare tale difformit\u00e0 sar\u00e0 tutelato dalla disciplina generale sulla risoluzione per inadempimento \"ex\" Art. 1453 e successivi del Codice Civile.\nConseguenze dell'autocertificazione.\nIn caso di autocertificazione (quindi senza il coinvolgimento di un ente notificato), che pu\u00f2 avvenire solo nei casi in cui ci\u00f2 sia contemplato dalla normativa, oltre alla libera circolazione dei beni, la marcatura CE comporta l'inversione dell'onere della prova sul rispetto dei requisiti essenziali stabiliti dalle Direttive nuovo approccio. Posto che i prodotti sono immessi nel mercato sotto la responsabilit\u00e0 del fabbricante, del distributore o dell'importatore, avvalersi di una finzione giuridica che inverte l'onere della prova significa che un prodotto conforme pu\u00f2 essere contestato solo se la violazione dei requisiti della Direttiva di riferimento venga concretamente provata (cosiddetta \"presunzione di conformit\u00e0\").\nApponendo il marchio CE su un prodotto, il produttore dichiara di rispettare tutti i requisiti previsti per ottenere il marchio stesso, assumendosi la responsabilit\u00e0 della sua commercializzazione entro lo spazio economico europeo.\nLa marcatura CE non implica che un bene sia stato prodotto entro l'area SEE, bens\u00ec che ne \u00e8 stata verificata la conformit\u00e0 alle normative europee previste (ad esempio, le norme armonizzate relative alla sicurezza) prima della sua commercializzazione. Inoltre la marcatura segnala che il produttore ha verificato la conformit\u00e0 del bene a tutti i requisiti fondamentali previsti dalle direttive inerenti e relative a sicurezza, igiene e rispetto dell'ambiente.\nCoinvolgimento di un ente notificato.\nQualora le direttive lo prevedano, la conformit\u00e0 di un prodotto deve, inoltre, essere valutata da un ente terzo accreditato (organismo di certificazione).\nControllo e vigilanza.\nGli Stati membri hanno l'obbligo di attuare la normativa comunitaria ivi compresa la cogenza delle Direttive nuovo approccio e la Marcatura CE.\nL'attivit\u00e0 di controllo e vigilanza previsto per la marcatura CE dei prodotti \u00e8 disciplinata dal Regolamento 765/2008 che affida alle autorit\u00e0 competenti il controllo sul mercato, ferma restante l'azionabilit\u00e0 di ogni controversia riguardante la marcatura CE innanzi al Giudice naturale ovvero alla Corte di giustizia dell'Unione europea.\nL'articolo 4 del citato Regolamento impone agli Stati membri di nominare le autorit\u00e0 preposte alla sorveglianza del mercato definendone finalit\u00e0, organizzazione e poteri. Per il resto \u00e8 data facolt\u00e0 agli Stati membri di organizzare liberamente il proprio sistema di sorveglianza purch\u00e9 siano rispettati i seguenti criteri:\nIl livello di controllo esercitato dalle autorit\u00e0 di sorveglianza (posto che non si possano esaminare tutti i prodotti immessi sul mercato) dovrebbe essere sufficiente ad assicurare che l'attivit\u00e0 di sorveglianza del mercato sia percepita dai soggetti interessati e produca un impatto significativo sul comportamento degli operatori economici.\nLa cooperazione tra gli Stati membri (o se si preferisce delle rispettive autorit\u00e0 competenti) costituisce un altro mezzo di sorveglianza del mercato, soprattutto in considerazione della libera circolazione dei prodotti all'interno dell'area SEE. La Direttiva 2001/95/CE (anche detta Direttiva sulla Sicurezza Generale dei Prodotti) ha introdotto, fra l'altro, il sistema di allarme rapido (RAPEX) per i prodotti che presentano un rischio grave per i consumatori, che ha notevolmente potenziato la capacit\u00e0 di controllo e vigilanza degli Stati Membri.\nCi\u00f2 premesso, il reale controllo e la vigilanza sul mercato \u00e8 affidata soprattutto agli utilizzatori dei prodotti e al livello qualitativo e quantitativo di informazioni alle quali hanno accesso. Lo strumento giuridico per eccellenza resta sempre e comunque la Direttiva 85/374/CEE relativa alla Responsabilit\u00e0 per danno da prodotti difettosi e la conseguente azione di risarcimento del danno.\nPer garantire un elevato livello di tutela dei consumatori, Parlamento europeo e Consiglio dell'Unione europea hanno adottato la Direttiva 2001/95/CE che disciplina tutti i prodotti secondo il principio di generalit\u00e0 rispetto alla disciplina delle singole Direttive di prodotto, ispirata da criteri di specialit\u00e0. Qualunque prodotto commercializzato in ambito SEE obbliga produttori e distributori:\nCon la Direttiva 2001/95/CE si \u00e8 inteso sviluppare in concreto il concetto di conformit\u00e0 europea svincolandolo dall'apposizione del marchio CE per ancorarlo al principio generale di sicurezza dei prodotti in termini di controllo qualit\u00e0, requisiti minimi e risk management.\nAbuso terminologico.\nSono spesso frequenti casi di abuso terminologico, a danno del mercato, dei clienti e dei consumatori, da parte di alcuni fabbricanti e rivenditori a scopo di falso e truffaldino \"spot\" pubblicitario. In sintesi:\nQuesti abusi possono essere perseguiti dalle autorit\u00e0 predisposte anche su segnalazione delle associazioni dei consumatori, o della concorrenza, degli utenti (o, per le aziende con sistema di gestione qualit\u00e0 certificato, rilevati dall'Organismo di certificazione come grave non conformit\u00e0).\nOltre agli abusi consapevoli da parte degli interessati, a volte queste terminologie errate sono pure utilizzate, in buona fede ma con colpevole superficialit\u00e0, da parte dei mass media con il risultato di confondere il pubblico e fornire errate informazioni."}
{"id": "103521", "revid": "7", "url": "https://it.wikipedia.org/wiki?curid=103521", "title": "Cagliari Elmas", "text": ""}
{"id": "103522", "revid": "13825", "url": "https://it.wikipedia.org/wiki?curid=103522", "title": "Aeroporto internazionale Sandro Pertini", "text": ""}
{"id": "103523", "revid": "7", "url": "https://it.wikipedia.org/wiki?curid=103523", "title": "Aeroporto di Siena Ampugnano", "text": ""}
{"id": "103525", "revid": "30274", "url": "https://it.wikipedia.org/wiki?curid=103525", "title": "Rik Van Loy", "text": ""}
{"id": "103528", "revid": "1573940", "url": "https://it.wikipedia.org/wiki?curid=103528", "title": "Merkheperra", "text": "Biografia.\nSovrano noto solamente per il Canone Reale ed uno scarabeo oggi conservato al British Museum. Il suo nome si trova nella lista reale dopo una lacuna contenente altri quattro nomi quasi del tutto illeggibili. Cronologicamente, se la sequenza del Canone Reale \u00e8 corretta, dovrebbe collocarsi quasi al termine della dinastia ossia intorno al 1630 a.C. Il potere di questo sovrano fu sicuramente limitato al solo Alto Egitto e forse in posizione subalterna, come tributario, ai sovrani \"hyksos\" della XV dinastia regnanti ad Avaris nel delta del Nilo."}
{"id": "103532", "revid": "1345932", "url": "https://it.wikipedia.org/wiki?curid=103532", "title": "Bipiramide", "text": "Una bipiramide o dipiramide \u00e8 un poliedro ottenuto a partire da due piramidi aventi la stessa base, identificando le due basi.\nBipiramidi regolari.\nSe le facce triangolari sono tutte identiche (cio\u00e8 congruenti), e la base \u00e8 un poligono regolare, la bipiramide assume una forma molto regolare: risulta essere \"omogenea\" sulle facce, cio\u00e8 per ogni coppia di facce esiste una simmetria del poliedro che sposta la prima nella seconda.\nUna bipiramide di questo tipo \u00e8 il poliedro duale di un prisma regolare. Poich\u00e9 la dualit\u00e0 scambia facce e vertici, l'omogeneit\u00e0 delle facce della bipiramide si traduce nell'omogeneit\u00e0 dei vertici del prisma regolare, che \u00e8 infatti un poliedro uniforme.\nCasi particolari.\nEsistono solo tre bipiramidi con tutte le facce costituite da triangoli equilateri: \nGli ultimi due esempi sono particolari solidi di Johnson."}
{"id": "103533", "revid": "48429374", "url": "https://it.wikipedia.org/wiki?curid=103533", "title": "Dipiramide", "text": ""}
{"id": "103534", "revid": "486946", "url": "https://it.wikipedia.org/wiki?curid=103534", "title": "Nikita Khrushchev", "text": ""}
{"id": "103538", "revid": "767487", "url": "https://it.wikipedia.org/wiki?curid=103538", "title": "Benigno di Malcesine", "text": "Il loro culto \u00e8 limitato al comune di Malcesine e all'alto Lago di Garda, ma \u00e8 legato alla storia di Verona e di San Zeno.\nLe loro spoglie sono custodite nella chiesa di Santo Stefano a Malcesine, dove nel 1314 le loro reliquie furono collocate dal vescovo Tebaldo in una nuova cappella, tuttavia le prime tracce storiche risalgono al IX secolo. A Cassone si trova una chiesa a loro dedicata, mentre sopra Cassone, nel luogo del loro eremo, dove vissero tra l'VIII ed il IX secolo, sorge una chiesa dedicata a San Zeno.\nDella loro esistenza rimangono sia prove storiche che leggende. Le prove storiche sono nei rapporti con Pipino d'Italia, che andava talvolta al loro romitaggio (\"Historia di Verona\" di Girolamo della Corte) e la traslazione del Corpo di San Zeno il 21 maggio dell'807.\nMiracoli.\nLa restante storia della loro vita e miracoli ci sono stati tramandati dalla tradizione devozionale e dalla leggenda. La leggenda narra che Carlo Magno incaric\u00f2 il suo secondogenito Pipino re d'Italia di entrare in guerra con i veneziani. Pipino ordin\u00f2, forse per ricercarne la protezione, di riportare il corpo di San Zeno nella chiesa ricostruita a lui dedicata, dopo la devastazione degli Ungari. Secondo tradizione il corpo del santo pareva inchiodato al suolo e nessuno, in nessun modo, riusciva a muoverlo. Furono perci\u00f2 chiamati i due santi eremiti che lo avrebbero trasportato sollevandolo con le dita. Durante il viaggio dal loro eremo a Verona sarebbero stati accompagnati dal diavolo sotto le spoglie di un merlo che li mise a dura prova.\nFra i loro miracoli \u00e8 ricordato quello delle rape. La tradizione tramanda che i due eremiti vennero convocati dal vescovo per discolparsi dall'accusa di convivere con una certa \"Olivetta\", donna che spesso li aiutava a tenere in ordine il loro antro. Raggiunti dal diacono per comparire di fronte al giudizio, decisero di portare come dono al vescovo delle rape. Allibirono il diacono con il loro miracolo seminandole la sera e raccogliendole di quantit\u00e0 e dimensioni ragguardevoli il mattino. Da qui nasce un detto locale usato a risposta di chi chiede lavori fatti in fretta e molto bene: \u00abCredi che siano le rape di San Benigno?\u00bb\nCi sono 18 santi che portano il nome Benigno, che deriva dal latino \"Benignus\" e significa \"che predice il bene\"."}
{"id": "103539", "revid": "125313061", "url": "https://it.wikipedia.org/wiki?curid=103539", "title": "Ponte di Brooklyn", "text": "Il ponte di Brooklyn (), completato nel 1883 su progetto dell'ingegnere tedesco John Augustus Roebling, \u00e8 il primo ponte costruito in acciaio e ha rappresentato per lungo tempo il ponte sospeso pi\u00f9 grande al mondo. Attraversando il fiume East River, collega tra di loro l'isola di Manhattan e il quartiere di Brooklyn a New York.\nStoria.\nLa costruzione del ponte inizi\u00f2 nel 1869 durante la presidenza di Ulysses S. Grant, cost\u00f2 15,5 milioni di dollari dell'epoca e richiese la manodopera di 600 operai, 27 dei quali persero la vita durante i lavori, tra cui anche progettisti, la maggior parte per embolia gassosa dopo aver effettuato immersioni nelle camere di scavo sottomarine. Anche l'ingegnere Roebling, immigrato dalla Germania, rimase vittima nel 1869 di un incidente durante l'attracco di un traghetto; la sua gamba rimase schiacciata tra la banchina e la chiglia. Il suo posto venne preso dal figlio, Washington Roebling, che rimase a sua volta ferito e paralizzato parzialmente a causa di un'embolia gassosa. Venne aiutato nel completamento dell'opera dalla moglie, Emily Warren Roebling, che oper\u00f2 sotto la sua supervisione. Il ponte venne definitivamente aperto al transito il 24 maggio 1883.\nCaratteristiche.\nIl ponte \u00e8 costituito da 4 cavi d'acciaio assicurati ad ancoraggi fissati ad apposite piastre (una per ogni cavo) contenute all'interno di calotte di granito alte fino a 3 metri e poste agli estremi del ponte stesso. Ogni cavo \u00e8 composto da 5657\u00a0m di filo d'acciaio galvanizzato con zinco al fine di renderlo resistente al vento e alla pioggia. Due piloni, posti a circa 300 metri dalle calotte, poggiano su cassoni grandi come 4 campi da tennis, e vengono utilizzati come punti di ancoraggio per i cavi grazie a piastre a sella poste sulle loro sommit\u00e0. La base del ponte invece \u00e8 costituita da travi di acciaio del peso di 4 tonnellate ciascuna assicurate a tiranti verticali (assicurati a loro volta a tiranti diagonali) il cui scopo \u00e8 mantenerle in posizione.\nIl ponte una volta completato si presentava con una struttura a 5 corsie. In passato le due corsie esterne venivano impiegate per il transito di carrozze, le due corsie intermedie per il transito delle cabine della teleferica e la corsia centrale per quello dei pedoni. Le corsie esterne e intermedie (diventate 6 in totale, 3 destinate al traffico in direzione Brooklyn e 3 destinate a quello in direzione Manhattan) sono destinate ai mezzi a motore e quelle centrali sono sia per i pedoni che per i ciclisti. "}
{"id": "103541", "revid": "287204", "url": "https://it.wikipedia.org/wiki?curid=103541", "title": "Merkara", "text": "Biografia.\nUltimo nome leggibile della colonna 7 del Canone Reale. Questo re, di cui non vi son altri riscontri, la cui sovranit\u00e0 fu limitata all'Alto Egitto, viene convenzionalmente collocato nella fase terminale della XIII dinastia. La contemporaneit\u00e0 di pi\u00f9 dinastie e la scarsezza di documenti rende molto difficoltosa la redazione di una cronologia affidabile del complesso periodo storico che va sotto il nome di secondo periodo intermedio.\nSecondo l'egittologo danese Kim Ryholt, non meno di 17 sovrani della XIII dinastia regnarono nel breve periodo compreso fra il 1663 a.C. fino al 1649 a.C. Alcuni studiosi come Manfred Bietak e Ryholt proposero che questa instabilit\u00e0 fosse in realt\u00e0 una conseguenza di una carestia prolungata oppure di una peste che colp\u00ec la regione delta del Nilo, la quale dur\u00f2 fino alla fine dei regni della XIII e XIV dinastia (1650 a.C.). Lo stato indebolito di entrambi i regni pu\u00f2 spiegare, parzialmente, perch\u00e9 sono crollati rapidamente al potere emergente degli hyksos.\nTestimonianze.\nL'unica attestazione del faraone Merkara la si ha nel Papiro dei Re, una lista reale compilata agli inizi della XIX dinastia egizia. Secondo Kim Ryholt, il papiro fornisce il suo prenome sull'ottava colonna, diciottesima riga. Il Papiro dei Re \u00e8 danneggiato sulla sezione che copre il periodo della fine della XIII dinastia, inoltre la durata del regno di Merkara si perde in una lacuna.\nL'esatta posizione cronologica di Merkara \u00e8 ancora oggi ignota a causa dello stato danneggiato del Papiro dei Re, la quale permette di ricostruire congetturalmente solo i regni della fine della XIII dinastia. Secondo Ryholt era il 40\u00b0 faraone della dinastia, mentre per Baker e von Beckerath lo collocano come 47\u00b0 faraone."}
{"id": "103543", "revid": "1718925", "url": "https://it.wikipedia.org/wiki?curid=103543", "title": "Mosella", "text": "La Mosella (francese: \"Moselle\"; tedesco: \"Mosel\"; lussemburghese: \"Musel\") \u00e8 un fiume che attraversa Francia, Lussemburgo e Germania, per una lunghezza totale del suo corso pari a 561\u00a0km.\nStoria.\nIl fiume \u00e8 stato celebrato dal poemetto omonimo di Decimo Magno Ausonio, scritto attorno al 370 d.C. e costituito da 483 esametri. L'opera, che \u00e8 la pi\u00f9 lunga del retore gallico, \u00e8 apprezzata soprattutto per la serie di delicati quadri descrittivi propri dell'idillio.\nIdronimia.\nLa Mosella, nel corso dei secoli, \u00e8 stata chiamata con nomi diversi:\nL'antico nome di \"Mosela\" o \"Mosella\" proverrebbe dal preceltico \"Mosa\" pi\u00f9 il diminutivo latino \"-ella\", con il significato di \"piccola Mosa\".\nPercorso.\nNasce dal massiccio dei Vosgi e si snoda nel territorio francese nordorientale attraversando \u00c9pinal, Charmes, lambisce Nancy, Metz, Gu\u00e9nange e Thionville, per un totale di 314\u00a0km.dopodich\u00e9, per un tratto di 39\u00a0km, segna il confine tra la Germania e il Lussemburgo, diventando poi un fiume esclusivamente tedesco nei pressi di Treviri. Infine, a Coblenza, si getta nel Reno.\nLa Mosella \u00e8 in gran parte canalizzata e navigabile fino alla zona di Nancy, dove svolge il ruolo di importante via di trasporto anche per le industrie estrattive della zona.La valle della Mosella \u00e8 famosa inoltre per i suoi vini, con la regione Mosel-Saar-Ruwer.\nAffluenti.\nI principali affluenti sono:\nVoci correlate.\nIn Francia ritrovati gli scheletri di animali vittime di un'alluvione del fiume Mosella, risalenti al Neolitico."}
{"id": "103545", "revid": "767487", "url": "https://it.wikipedia.org/wiki?curid=103545", "title": "Charlot avventuriero", "text": "Charlot avventuriero (\"The Adventurer\"), anche noto con il titolo L'evaso, \u00e8 un film interpretato, diretto e prodotto da Charlie Chaplin; fu proiettato la prima volta il 22 ottobre 1917.\nUltima collaborazione di Chaplin con la Mutual Film Corporation e ultima apparizione di Eric Campbell, \"il cattivo\" per eccellenza, che mor\u00ec in un incidente automobilistico due mesi dopo la data di distribuzione del film: aveva 37 anni.\nNel ruolo dello chauffeur appare il giapponese Toraichi Kono, che era effettivamente chauffeur di Chaplin nella vita privata, ed anche suo maggiordomo, segretario, confidente, emissario, guardia del corpo e per ben diciotto anni, fino allo scoppio delle ostilit\u00e0 per la Seconda guerra mondiale, per cui tutti i giapponesi sul suolo statunitense furono internati. La macchina che appare fu la prima propriet\u00e0 di Chaplin, una \"Locomobile\" azzurra dalle gomme bianche.\nTrama.\nCharlot riesce rocambolescamente ad evadere da Sing Sing, ed a nuoto approda sulla spiaggia sottostante il molo dove la bella, il suo spasimante e la madre di lei si intrattengono in conversazione, quando inavvertitamente la madre finisce per cadere in acqua; la ragazza si dispera, il suo fidanzato codardamente non si butta nonostante gli inviti di lei che allora decide di tuffarsi in soccorso della genitrice, ma rischierebbe anch'essa l'affogamento se non intervenisse in suo soccorso Charlot, che recuperer\u00e0 anche la madre e sta per salvare anche il corpulento fidanzato di lei, tuffatosi finalmente, quando questi con violenza stordisce Charlot che privo di sensi finisce trasportato dalle onde sulla spiaggia dove sar\u00e0 soccorso dallo chauffeur della ragazza e trasportato nella residenza della nobile famiglia di lei.\nSi risveglia Charlot in un morbido letto come non ne ha probabilmente mai avuti in vita sua, e superato l'attimo di sconcerto quando la vista del pigiama a strisce che indossa gli fanno temere di essere nuovamente carcerato, si adatta perfettamente al tenore della nobile casa e si aggira elegante tra gli occupanti ed i loro invitati al quale la ragazza lo presenta come l'eroe che la salv\u00f2, suscitando la gelosia del suo fidanzato. La nobilt\u00e0, si sa, ama il ballo, la piacevole conversazione ed in entrambe le attivit\u00e0 eccelle il nostro eroe, incontrando qualche difficolt\u00e0 solo nella consumazione di un gelato, sulla terrazza, in compagnia della dolce sua conquista, quando gli scivoler\u00e0 nei calzoni procurandogli un certo fastidio per liberarsi dal quale lo fa scivolare lungo l'estremit\u00e0, andando a finire (il gelato) di sotto sulla schiena nuda di una grassa nobildonna e scivolandole sempre pi\u00f9 gi\u00f9; si prodigher\u00e0 lo spasimante codardo a recuperare il gelato nel vestito della signora introducendovi le mani, suscitando lo sdegno e la reazione del marito che lo vorrebbe picchiare all'istante.\nL'atteggiamento di Charlot desta sempre pi\u00f9 sospetti, finch\u00e9 la reale sua identit\u00e0 sar\u00e0 svelata al fidanzato della ragazza quando lo riconoscer\u00e0 nella fotografia pubblicata in prima pagina sul quotidiano recante la notizia della sua fuga e delle ricerche in corso. Ci prover\u00e0 Charlot a taroccare la fotografia aggiungendovi a matita barba e baffi rendendola pi\u00f9 somigliante al fidanzato che a s\u00e9 stesso, ma la polizia avvertita arriva sul posto dando origine ad una forsennata caccia all'uomo per braccare l'evaso ormai smascherato, tra la delusione della ragazza e la costernazione della di lei famiglia. Ma l'impresa di acciuffarlo sar\u00e0 tutt'altro che agevole: ne va della propria libert\u00e0 ed alla fine Charlot riuscir\u00e0 a dileguarsi nuovamente.\nProduzione.\nIl film fu prodotto dalla Lone Star Corporation. Venne girato negli Studi Chaplin, al 1416 in La Brea Avenue, Hollywood.\nDistribuzione.\nDistribuito dalla Mutual Film, il film usc\u00ec nelle sale cinematografiche statunitensi il 22 ottobre 1917."}
{"id": "103547", "revid": "1656773", "url": "https://it.wikipedia.org/wiki?curid=103547", "title": "Viswanathan Anand", "text": "Grande Maestro dal 1987, \u00e8 stato campione del mondo FIDE dal 2000 al 2002, e campione del mondo assoluto dal 30 settembre 2007 al 22 novembre 2013. Ha partecipato complessivamente a sette finali del campionato del mondo, di cui sei consecutive, aggiudicandosi per cinque volte il titolo.\n\u00c8 sposato con Aruna Anand. Dopo 14 anni di matrimonio in aprile 2011 \u00e8 nato il loro primo figlio, un maschio cui \u00e8 stato dato il nome di Akhill.\nAnand ha vinto il prestigioso Oscar degli scacchi ben sei volte: 1997, 1998, 2003, 2004, 2007 e 2008.\nLa collezione delle sue partite, \"My Best Games of Chess\", \u00e8 stata pubblicata nel 1998 e aggiornata nel 2001.\nCarriera scacchistica.\nL'ascesa di Anand nel mondo scacchistico indiano \u00e8 stata folgorante. Il successo a livello nazionale \u00e8 arrivato presto quando vinse il campionato nazionale juniores con un punteggio di 9/9 nel 1983 all'et\u00e0 di quattordici anni. Nel 1984 vinse il campionato asiatico juniores a Coimbatore. Fu il pi\u00f9 giovane indiano a ottenere il titolo di Maestro Internazionale nel 1985, a quindici anni, vincendo nuovamente il campionato asiatico juniores, tenutosi quell'anno a Hong Kong. A sedici divent\u00f2 campione nazionale e vinse questo titolo altre due volte. Giocava le sue partite molto rapidamente, guadagnandosi il soprannome di \"lightning kid\" (letteralmente \"ragazzino lampo\"). Nel 1987, divenne il primo indiano a vincere il Campionato del mondo juniores di scacchi. L'anno seguente divent\u00f2 il primo Grande Maestro indiano.\n\"Vishy\", come spesso viene chiamato, si afferm\u00f2 ai pi\u00f9 alti livelli della scena scacchistica internazionale negli anni novanta, vincendo tornei prestigiosi quali il 34\u00ba torneo di Capodanno di Reggio Emilia nel 1991, davanti a Garri Kasparov e Anatolij Karpov, che erano allora all'apice della forma. Giocare ad un cos\u00ec alto livello non lo fece rallentare, e continu\u00f2 a giocare le partite ad una notevole velocit\u00e0.\nAnand si qualific\u00f2 per la finale del Campionato del mondo di scacchi della PCA vincendo il match dei candidati contro Michael Adams e Gata Kamskij. Nel 1995, gioc\u00f2 la finale contro Kasparov, al World Trade Center di New York. Dopo una serie di otto pareggi nella prima fase dell'incontro (un record per la prima fase di un match di campionato del mondo), Anand vinse la nona partita ma in seguito perse quattro delle cinque seguenti partite. Perse il match per 10,5 a 7,5.\nAnand gioc\u00f2 numerosi tornei di scacchi avanzati, dopo che Garry Kasparov introdusse questa variante nel 1998. Anand vinse consecutivamente tre tornei di scacchi avanzati a Le\u00f3n in Spagna, ed \u00e8 largamente riconosciuto come il miglior giocatore della disciplina.\nCon la nazionale indiana ha partecipato dal 1984 al 2006 a 7 olimpiadi, vincendo la Medaglia d'argento per la seconda miglior prestazione assoluta a Calvia 2004, in totale ha giocato 78 partite, 32 vinte, 39 patte e 7 sconfitte.\nNella lista FIDE di marzo 2011 ha raggiunto il suo record personale con un punteggio Elo di 2817 punti, dato che lo ha collocato al primo posto nella classifica mondiale.\nCampione del mondo di scacchi.\nDopo diversi tentativi, Anand vinse finalmente il Campionato del mondo FIDE nel 2000, battendo Aleksej \u0160irov con il punteggio di 3 \u00bd a \u00bd nella finale giocata a Teheran, diventando il primo indiano a vincere questo titolo.\nNel gennaio 2000, vince a Varsavia il Campionato del mondo di scacchi lampo.\nNell'ottobre 2003, la FIDE organizz\u00f2 un torneo con cadenza rapida a Cap d'Agde in Francia e lo etichett\u00f2 come \"Campionato del mondo di scacchi rapidi\". Con questa cadenza ogni giocatore dispone di 25 minuti all'inizio della partita, con un incremento di 10 secondi dopo ogni mossa. Anand vinse questo evento imponendosi davanti a dieci degli altri migliori dodici giocatori di scacchi al mondo, essendo Kasparov l'unico assente.\nNel settembre 2007 Anand ha vinto a Citt\u00e0 del Messico un torneo a sei giocatori valido per il titolo mondiale, subentrando a Vladimir Kramnik come campione del mondo dopo la riunificazione del titolo avvenuta nel 2006 con il match di Kramnik contro Veselin Topalov.\nNello stesso anno gli \u00e8 stato assegnato il Padma Vibhushan, la seconda pi\u00f9 alta onorificenza civile indiana.\nNell'ottobre 2008, a Bonn, Anand ha battuto Kramnik in un match valido per il titolo mondiale col risultato di 6 \u00bd a 4 \u00bd (+3 \u20131 =7), confermandosi campione del mondo.\nNel maggio 2010 ha sconfitto a Sofia per 6 \u00bd a 5 \u00bd lo sfidante Veselin Topalov, riconfermandosi nuovamente campione.\nNel maggio 2012 ha sconfitto a Mosca lo sfidante Boris Gelfand per 8,5 a 7,5, dopo una serie di 12 partite a tempo lungo terminata in parit\u00e0 e una serie di 4 partite di gioco rapido terminata 2,5 a 1,5, difendendo ancora una volta il titolo di campione del mondo.\nNel febbraio 2013 ha vinto a Karlsruhe/Baden-Baden il Grenke Chess Classic con 6 punti e 1/2 davanti a Fabiano Caruana (6).\nLe due sfide Mondiali contro Carlsen.\nIn novembre 2013 si \u00e8 svolto a Chennai, sua citt\u00e0 natale, il match di campionato del mondo contro lo sfidante Magnus Carlsen. Iniziato il 9 novembre e previsto al meglio delle dodici partite, si \u00e8 concluso il 22 novembre dopo la decima partita, con il punteggio di 6 \u00bd a 3 \u00bd a favore di Carlsen (+3 =7 \u20130), che \u00e8 cos\u00ec diventato il nuovo campione.\nDopo aver vinto nel marzo 2014 il torneo dei candidati, in novembre ha disputato da sfidante il campionato del mondo che si \u00e8 svolto a So\u010di, in Russia, dall'8 al 23 novembre, ed \u00e8 stato sconfitto da Magnus Carlsen 6,5-4,5. Nello stesso anno in settembre vince a Bilbao le Chess Master Final e in dicembre vince il 6\u00ba London Chess Classic.\nAnni recenti.\nNel marzo 2016 ha disputato a Mosca il torneo dei Candidati al Campionato del mondo di scacchi 2016 piazzandosi al 3\u00ba posto. In novembre vince a Saint Louis (Missouri) il Champions Showdown, superando Hikaru Nakamura, Fabiano Caruana e Veselin Topalov.\nNel maggio 2017 vince il Campionato tedesco a squadre con il OSG Baden-Baden. In dicembre vince a Riyadh il Campionato del mondo di scacchi rapidi battendo negli spareggi il russo Vladimir Vasil'evi\u010d Fedoseev e giunge 3\u00ba nel Campionato del mondo lampo.\nNel marzo 2018 vince la sezione Rapid del Tal Memorial con 6 su 9.\nIn maggio vince ancora il Campionato tedesco a squadre con il OSG Baden-Baden.\nIn novembre vince a Calcutta il torneo Tata Steel India - blitz, sconfiggendo negli spareggi finali Hikaru Nakamura.\nCuriosit\u00e0.\nIl 30 marzo 2011, durante una esibizione simultanea tenuta a Tashkent, il quarantunenne campione del mondo \u00e8 stato battuto da un bambino uzbeko di soli 10 anni, Temur Kuybokarov. Nello stesso evento, Anand \u00e8 stato sconfitto anche dal giovane Julkar Tojirzhanova, uzbeko anche lui.\nRiconoscimenti.\nAnand \u00e8 stato insignito di diversi riconoscimenti:"}
{"id": "103549", "revid": "339392", "url": "https://it.wikipedia.org/wiki?curid=103549", "title": "Chieti Calcio", "text": ""}
{"id": "103553", "revid": "1610933", "url": "https://it.wikipedia.org/wiki?curid=103553", "title": "Gaviale del Gange", "text": ""}
{"id": "103554", "revid": "287204", "url": "https://it.wikipedia.org/wiki?curid=103554", "title": "Elementi del gruppo 7", "text": "Gli elementi del gruppo 7 sono: manganese (Mn), tecnezio (Tc), renio (Re) e bohrio (Bh). Il gruppo 7 fa parte del blocco d della tavola periodica e i suoi componenti sono metalli di transizione. Il manganese \u00e8 un metallo di notevole importanza industriale, mentre tecnezio e renio sono molto rari sulla terra e hanno usi molto pi\u00f9 limitati. Il bohrio \u00e8 un elemento artificiale radioattivo; ne sono stati prodotti solo alcuni atomi e le sue propriet\u00e0 chimiche sono poco note. Nella nomenclatura precedente questo gruppo era denominato VIIA o VIIB a seconda di diverse convenzioni usate rispettivamente in Europa e negli Stati Uniti d'America. Il gruppo 7 non deve essere confuso con i vecchi gruppi \"VIIB\" (sistema europeo) o \"VIIA\" (sistema americano) che in realt\u00e0 sono il gruppo 17.\nA temperatura ambiente questi elementi sono tutti solidi; il colore rosso per il numero atomico indica che l'elemento \u00e8 sintetico e non si trova in natura.\nFonti.\nIl manganese \u00e8 il dodicesimo elemento per abbondanza sulla crosta terrestre; ogni anno si producono circa 10 milioni di tonnellate di manganese ricavandolo principalmente da pirolusite (MnO2) e rodocrosite (MnCO3). Il tecnezio \u00e8 un elemento radioattivo, naturalmente presente sulla terra solo in tracce nei minerali di uranio, dove si forma per fissione di quest'ultimo. Tuttavia si stima che in seguito a reazioni nucleari provocate dall'uomo siano state prodotte circa 80 tonnellate di tecnezio fino al 2011. Il tecnezio viene ricavato dalle barre di combustibile nucleare esausto. Il renio \u00e8 un elemento molto raro: risulta il settantasettesimo per abbondanza sulla crosta terrestre. Non esistono minerali sfruttabili per ricavare il renio, che si ottiene in primo luogo come sottoprodotto dalla raffinazione elettrolitica del rame. Se ne producono circa 55 tonnellate l'anno.\nTossicit\u00e0 e ruolo biologico.\nIl manganese \u00e8 essenziale per tutti gli esseri viventi. Nell'uomo \u00e8 necessario per il funzionamento di vari enzimi. Un corpo umano ne contiene circa , contenuto soprattutto nelle ossa. Polveri e fumi contenenti manganese possono danneggiare il sistema nervoso centrale, e alcune specie come il permanganato (MnO4\u2013) sono tossiche, ma in genere il manganese non \u00e8 pericoloso. Il tecnezio \u00e8 radioattivo e non ha alcun ruolo biologico. La quantit\u00e0 che viene impiegata in alcuni esami medici \u00e8 cos\u00ec piccola che la sua radioattivit\u00e0 non crea problemi. Anche il renio non ha ruoli biologici. \u00c8 un elemento cos\u00ec raro che ci sono pochi dati sulla sua tossicit\u00e0, che sembra comunque molto bassa.\nApplicazioni.\nIl manganese metallico \u00e8 troppo fragile per essere usato puro, mentre viene aggiunto a leghe di acciaio per migliorarne forza e resistenza all'usura, ad esempio per binari, casseforti e canne di fucili. I composti commercialmente pi\u00f9 rilevanti del manganese sono il diossido MnO2, usato nell'industria della gomma e come catalizzatore, e il solfato MnSO4, usato per ottenere manganese metallico tramite riduzione elettrochimica, e per la sintesi di fungicidi. L'uso principale del tecnezio \u00e8 in ambito medico: l'isotopo tecnezio-99m viene impiegato nelle tecnica diagnostica detta immunoscintigrafia, dove viene incorporato in anticorpi monoclonali che vanno a legarsi a cellule tumorali. Il renio \u00e8 usato principalmente in superleghe per costruire pale di motori a reazione e turbine. Trova inoltre impiego in leghe usate in filamenti riscaldanti e termocoppie, e come catalizzatore nell'industria chimica.\nPropriet\u00e0 degli elementi.\nManganese, tecnezio e renio sono elementi metallici, con aspetto lucido e argenteo. Confrontandoli con gli elementi del gruppo 6 emergono andamenti attesi: gli elementi del gruppo 7 sono un po' pi\u00f9 difficili da ossidare e hanno dimensioni un po' pi\u00f9 piccole. Tecnezio e renio, i due elementi pi\u00f9 pesanti, hanno dimensioni quasi identiche come conseguenza della contrazione lantanidica. Gli elementi di questo gruppo hanno sette elettroni nei sei orbitali esterni d ed s; la necessit\u00e0 di accoppiare almeno due elettroni fa calare il numero di elettroni spaiati da usare in legami con atomi vicini, e quindi a partire da questo gruppo la forza del legame metallico inizia a calare, come segnalato dal calo del punto di fusione dei metalli.\nReattivit\u00e0 chimica e andamenti nel gruppo.\nAnche in questo gruppo l'elemento pi\u00f9 leggero si comporta in maniera marcatamente diversa dai due congeneri pi\u00f9 pesanti, che risultano pi\u00f9 simili tra loro. Il manganese metallico si ossida pi\u00f9 facilmente di tutti i suoi vicini nella tavola periodica (E\u00b0 Mn2+/Mn = -1,18V), e in generale reagisce pi\u00f9 facilmente. Allo stato massivo l'aria lo ossida solo superficialmente, ma si infiamma quando \u00e8 in forma finemente suddivisa. Reagisce con l'acqua liberando idrogeno e si scioglie in acidi diluiti per dare lo ione Mn2+. Con i non metalli \u00e8 poco reattivo a freddo, ma \u00e8 molto reattivo a caldo, formando ad esempio Mn3O4, Mn3N2 e MnCl2 rispettivamente per reazione con ossigeno, azoto e cloro.\nTecnezio e renio sono meno reattivi del manganese e molto simili tra loro. Allo stato massivo sono resistenti all'ossidazione, mentre sono pi\u00f9 reattivi in forma suddivisa. Per solubilizzarli \u00e8 necessario usare H2SO4 concentrato o acidi ossidanti come HNO3. Ad ogni modo Tc e Re sono elementi di scarso interesse rispetto a Mn, e la loro chimica \u00e8 molto meno sviluppata.\nPer gli elementi di questo gruppo si osservano un gran numero di stati di ossidazione. Procedendo nella serie di transizione \u00e8 cresciuto il numero di elettroni d e l'energia dei corrispondenti orbitali non si \u00e8 ancora abbassata al punto da rendere indisponibile parte degli elettroni. Di conseguenza \u00e8 ancora possibile ottenere molti stati di ossidazione positivi, fino al massimo di gruppo +7. Come stati di ossidazione negativi si pu\u00f2 arrivare a \u20133 in composti come M(CO)43\u2013.\nEsaminando il diagramma di Frost del manganese si vede che in soluzione acida lo stato di ossidazione pi\u00f9 stabile \u00e8 il +2, rappresentato dallo ione Mn2+; questa stabilit\u00e0 \u00e8 da attribuire alla configurazione elettronica t2g3eg2 dello ione Mn2+ in campo ottadrico (d5 ad alto spin), con tutto il livello d esattamente semiriempito. Nello stato di ossidazione +7 lo ione permanganato MnO4\u2013 \u00e8 invece un fortissimo ossidante in soluzione acida, pi\u00f9 forte di quanto sia il Cr(VI) nel gruppo precedente. Negli stati di ossidazione +6 e +3 si osserva disproporzione. In soluzione basica lo stato di ossidazione pi\u00f9 stabile \u00e8 di fatto +4 (MnO2). Notare che, come spesso succede, in soluzione basica \u00e8 molto pi\u00f9 facile raggiungere gli stati di ossidazione elevati rispetto alla soluzione acida.\nScendendo lungo un gruppo nel blocco d si osserva comunemente una maggiore preferenza e stabilit\u00e0 degli stati di ossidazione pi\u00f9 elevati, e questo succede anche per tecnezio e renio, nei quali gli stati di ossidazione pi\u00f9 importanti sono +4 e +5, soprattutto in osso complessi come ReOCl52\u2013. Lo stato +2 esiste in pochi complessi, ma non c'\u00e8 uno ione M2+ analogo a Mn2+. Lo stato di ossidazione +7 (TcO4\u2013 e ReO4\u2013) risulta molto meno ossidante rispetto a MnO4\u2013.\nSi pu\u00f2 inoltre notare che da questo gruppo scompare la chimica dei polianioni osservata nei precedenti gruppi 5 e 6."}
{"id": "103555", "revid": "547034", "url": "https://it.wikipedia.org/wiki?curid=103555", "title": "Manu militari", "text": "Manu militari \u00e8 una locuzione in lingua latina che significa: \"Con l'impiego delle forze militari.\"\nL'espressione va inquadrata storicamente nel linguaggio del diritto, dove viene tuttora utilizzata per indicare l'uso della forza armata e/o il ricorso alla coercizione.\n\u00c8 diffusa anche nel gergo comune e politico, dove viene di norma utilizzata in modo estensivo ed enfatico per stigmatizzare situazioni poste in essere mediante forme di coazione o abuso. Per estensione pu\u00f2 significare \"in maniera violenta, forzatamente\"."}
{"id": "103556", "revid": "287204", "url": "https://it.wikipedia.org/wiki?curid=103556", "title": "Alessandra di Grecia", "text": ""}
{"id": "103557", "revid": "287204", "url": "https://it.wikipedia.org/wiki?curid=103557", "title": "Elementi del gruppo 8", "text": "Gli elementi del gruppo 8 sono: ferro (Fe), rutenio (Ru), osmio (Os) e hassio (Hs). Il gruppo 8 fa parte del blocco d della tavola periodica e i suoi componenti sono metalli di transizione. Il ferro \u00e8 il metallo di maggior importanza tecnologica ed \u00e8 molto comune sulla crosta terrestre, mentre rutenio e osmio sono rarissimi e hanno usi molto pi\u00f9 limitati. L'hassio \u00e8 un elemento artificiale radioattivo; ne sono stati prodotti solo un centinaio di atomi e le sue propriet\u00e0 chimiche sono poco note. Nella nomenclatura precedente questo gruppo era denominato VIIIA o VIIIB a seconda di diverse convenzioni usate rispettivamente in Europa e negli Stati Uniti d'America. Il gruppo 8 non deve essere confuso con le vecchie denominazioni di gruppo \"VIIIB\" (sistema europeo) o \"VIIIA\" (sistema americano) che corrispondono adesso al gruppo 18.\nA temperatura ambiente questi elementi sono tutti solidi; il colore rosso per il numero atomico indica che l'elemento \u00e8 sintetico e non si trova in natura.\nFonti.\nIl ferro \u00e8 molto comune sulla crosta terrestre, essendo il quarto elemento per abbondanza dopo ossigeno, silicio e alluminio. Il ferro \u00e8 anche il maggior costituente del nucleo terrestre, per un raggio di circa 3500\u00a0km. I minerali pi\u00f9 importanti per ricavare ferro sono ematite (Fe2O3), magnetite (Fe3O4), goethite (FeO(OH)) e siderite (FeCO3). Ogni anno si lavorano circa 2,4 miliardi di tonnellate di minerali di ferro. Il rutenio \u00e8 uno dei metalli pi\u00f9 rari: risulta il settantaquattresimo elemento per abbondanza sulla crosta terrestre. Esistono alcuni minerali di rutenio, ma non sono utili per ricavare il metallo, che si ottiene come sottoprodotto della raffinazione del nichel o dalla lavorazione dei metalli del gruppo del platino. Ogni anno si producono circa 12 tonnellate di rutenio. L'osmio \u00e8 ancora pi\u00f9 raro del rutenio, essendo l'ottantunesimo elemento per abbondanza sulla crosta terrestre. Si trova in forma metallica, spesso in lega con l'iridio (osmiridio). La produzione annua \u00e8 di meno di 100\u00a0kg, ottenuti in primo luogo come sottoprodotto della raffinazione del nichel.\nTossicit\u00e0 e ruolo biologico.\nIl ferro \u00e8 essenziale per tutti gli esseri viventi. Nell'uomo \u00e8 presente in molte biomolecole, tra le quali transferrina ed emoglobina; un corpo umano contiene circa di ferro. Il fabbisogno dell'organismo viene ampiamente coperto da una dieta normale. Un eventuale deficit di ferro provoca anemia, una malattia molto comune. Danni dovuti alla presenza di un eccesso di ferro nell'organismo sono rari, tuttavia alcuni composti di ferro possono essere tossici. Rutenio e osmio non hanno ruoli biologici. Sono elementi talmente rari che la quantit\u00e0 contenuta in un corpo umano \u00e8 cos\u00ec piccola da non essere nota con precisione. Rutenio e osmio metallici non sono pericolosi, ma alcuni composti come RuO4 e OsO4 sono fortemente tossici.\nApplicazioni.\nIl ferro continua ad essere il metallo pi\u00f9 importante per l'umanit\u00e0 a partire all'incirca dal 1500 A.C. Il ferro puro \u00e8 troppo tenero per usi pratici, e viene impiegato in una gran variet\u00e0 di leghe con altri elementi per modificarne le propriet\u00e0 e renderlo adatto a innumerevoli applicazioni (ponti, edifici, automobili, navi, armi, posate...) Catalizzatori a base di ferro sono usati dall'industria chimica nel processo Haber-Bosch per la produzione di ammoniaca e fertilizzanti, e nel processo Fischer-Tropsch per produrre combustibile sintetico. Rispetto al ferro, l'importanza economica di rutenio e osmio \u00e8 ridottissima. Il rutenio \u00e8 usato principalmente per la sua resistenza all'ossidazione in vari componenti elettrici ed elettronici (ad esempio, in anodi per la produzione elettrochimica di cloro), e come catalizzatore nell'industria chimica. Alcuni composti di rutenio sono usati in celle fotoelettrochimiche particolari (Dye-sensitized solar cells) per la raccolta dell'energia solare. L'osmio ha un utilizzo ancora pi\u00f9 limitato: si usa in alcune leghe e come catalizzatore nell'industria chimica. Il tetrossido OsO4 \u00e8 impiegato per colorare tessuti biologici in microscopia.\nPropriet\u00e0 degli elementi.\nFerro, rutenio e osmio sono elementi tipicamente metallici, con aspetto lucido e argenteo. Il ferro puro \u00e8 piuttosto tenero, mentre rutenio e osmio sono molto pi\u00f9 duri. L'osmio \u00e8 l'elemento con la maggior densit\u00e0, circa 22,6 g/cm3 (il ferro ha densit\u00e0 7,87 g/cm3). Gli elementi di questo gruppo hanno otto elettroni nei sei orbitali esterni d ed s; la necessit\u00e0 di accoppiare pi\u00f9 elettroni fa calare il numero di elettroni spaiati da usare in legami con atomi vicini. Di conseguenza cala la forza del legame metallico, come segnalato dai valori del punto di fusione e di ebollizione, in calo rispetto ai massimi che si osservano nel gruppo 6. Spostandosi a destra nel blocco d le dimensioni degli elementi continuano progressivamente a calare. Rutenio e osmio, i due elementi pi\u00f9 pesanti, hanno dimensioni quasi identiche come conseguenza della contrazione lantanidica.\nReattivit\u00e0 chimica e andamenti nel gruppo.\nAnalogamente a quanto osservato nei gruppi precedenti, anche nel gruppo 8 ci sono forti differenze tra il ferro e i due congeneri pi\u00f9 pesanti, sia per le propriet\u00e0 dell'elemento che per la loro chimica. Il ferro \u00e8 decisamente pi\u00f9 reattivo: \u00e8 piroforico se finemente suddiviso e si scioglie in acidi diluiti per dare composti di Fe(II), mentre viene passivato da acidi ossidanti, come HNO3 concentrato, che formano una pellicola superficiale di ossido Fe2O3 cos\u00ec da proteggere il metallo sottostante. Rutenio e osmio sono praticamente inattaccabili da acidi non ossidanti, mentre sono attaccabili con HNO3 concentrato o con la fusione alcalina ossidante, formando rutenati e osmati ([RuO4]2\u2013 e [OsO2(OH)4]2\u2013). Rutenio e osmio sono stabili anche all'atmosfera, mentre il ferro si corrode formando ruggine.\nPer quanto riguarda gli stati di ossidazione, il ferro \u00e8 il primo elemento della serie di transizione che non arriva allo stato di ossidazione massimo teorico del gruppo (+8). Il suo pi\u00f9 alto stato di ossidazione \u00e8 +6 nello ione ferrato, [FeO4]2\u2013, specie che si riduce molto facilmente, come si pu\u00f2 vedere dal diagramma di Frost. Rutenio e osmio invece con RuO4 e OsO4 riescono a raggiungere lo stato di ossidazione massimo del gruppo, +8, e sono gli ultimi elementi di transizione a riuscirci; +8 \u00e8 anche il pi\u00f9 elevato degli stati di ossidazione noti. Lo stato di ossidazione minimo \u00e8 \u20132 in composti tipo [M(CO)4]2\u2013. Gli stati di ossidazione pi\u00f9 comuni sono invece +2 e +3 per il ferro, +3 per il rutenio e +4 per l'osmio; viene quindi rispettato l'andamento usuale con un aumento di stabilit\u00e0 degli stati di ossidazione elevati scendendo lungo un gruppo.\nPer quanto riguarda la chimica di coordinazione, procedendo verso destra nel blocco d le dimensioni atomiche sono diminuite rendendo poco comuni i numeri di coordinazione maggiori di 6, osservabili solo con leganti piccoli come F\u2013 e CO."}
{"id": "103558", "revid": "1848372", "url": "https://it.wikipedia.org/wiki?curid=103558", "title": "Urbi et Orbi", "text": "Urbi et Orbi \u00e8 una locuzione latina composta dai due sostantivi \"Urbi\" e \"Orbi\", uniti dalla congiunzione \"et\": \"Urbi\" significa \"all'Urbe\" (per gli antichi Romani indicava la citt\u00e0 di Roma), \"Orbi\" significa \"all'Orbe\", nel senso di \"mondo\"). La locuzione quindi significa letteralmente \"all'Urbe e all'Orbe\", nel linguaggio corrente resa con \"a Roma e al mondo\". La locuzione si usa anche al genitivo: \"Urbis et Orbis\" (\"di Roma e del mondo\").\nLa locuzione evidenzia il presupposto di Roma al centro del mondo. \u00c8 usata in ambito cattolico in iscrizioni, bolle e altri documenti pontifici e delle Congregazioni romane, messaggi e benedizioni del papa diretti congiuntamente ai fedeli di Roma e ai fedeli del mondo intero. Per estensione \u00e8 usata per indicare tutto ci\u00f2 che riguarda il pontificato e la Chiesa cattolica. \u00c8 riportata in medaglie, monete e memorie del pontificato.\nLa locuzione \"Urbis et Orbis\", oltre che in documenti della Santa Sede, \u00e8 utilizzata anche per indicare la lingua latina (\"Urbis et Orbis lingua\"), intesa come lingua universale, di Roma e del mondo.\nFuori dai riferimenti geografici a Roma e al mondo, \"Urbi et Orbi\" viene usata per denotare qualcosa detto o pubblicato \"ai quattro venti\", facendolo sapere a tutti; ed anche come motto o titolo o ragione sociale per indicare qualcosa destinato a tutti o almeno senza preclusioni verso nessuno.\nIn senso scherzoso la locuzione in italiano viene usata per indicare non il mondo intero, ma gli \"orbi\", vale a dire i ciechi, usandola anche invertendo i sostantivi: \"Orbi et Urbi.\"\nUsi nella Chiesa cattolica.\nTitolo della Basilica Lateranense.\nUna testimonianza del concetto della centralit\u00e0 dell'Urbe rispetto all'Orbe \u00e8 data dalla scritta posta all'ingresso della Basilica Lateranense, che definisce la medesima chiesa \u00ab\"omnium Urbis et Orbis Ecclesiarum Mater et Caput\"\u00bb (\"Madre e Capo di tutte le chiese nella citt\u00e0 e nel mondo\"). \nDocumenti della Santa Sede.\nLa locuzione nelle due forme \"Urbi et Orbi\" e \"Urbis et Orbis\" ricorre in svariati tipi di documenti pontifici e delle Congregazioni romane:\nMessaggi pontifici.\nCon il tempo la locuzione \"Urbi et Orbi\" \u00e8 stata usata prevalentemente per indicare la forma pi\u00f9 solenne di benedizione apostolica di un papa e i messaggi pronunciati dal papa al mondo intero sia in occasione della benedizione \"Urbi et Orbi\" sia in altre circostanze durante celebrazioni trasmesse in Eurovisione o Mondovisione o radiomessaggi appositi. Legati a questi eventi sono le medaglie e monete commemorative, nonch\u00e9 i ricordi stampati e gli audiovisivi, che alimentano il mercato collezionistico e la devozione.\nLa benedizione \"Urbi et Orbi\".\nLa benedizione \"Urbi et Orbi\" \u00e8 la forma pi\u00f9 solenne di benedizione apostolica nella Chiesa cattolica ed \u00e8 riservata al papa. \u00c8 una forma di benedizione pubblica che il papa impartisce per la prima volta subito dopo la propria elezione al soglio pontificio e ogni anno nei giorni di Natale e Pasqua e in altre circostanze eccezionali.\nIndulgenza.\nAlla benedizione \u00e8 annessa l'indulgenza plenaria, la quale comporta la remissione di tutte le pene dovute per i peccati per i fedeli presenti in piazza San Pietro e per coloro che la ricevono tramite i vari mezzi di comunicazione sociale (radio, televisione, streaming in internet), alle solite condizioni (animo sgombro dall'attaccamento al peccato anche veniale, confessione e comunione entro gli otto giorni prima o dopo, preghiera secondo le intenzioni del Sommo Pontefice). \nStoria.\nIl rito della benedizione papale \"Urbi et Orbi\" si svilupp\u00f2 nel XIII secolo durante il pontificato di Gregorio X.\nPrima dell'occupazione di Roma da parte dell'esercito del Regno d'Italia (20 settembre 1870), questa benedizione veniva impartita dal papa in diverse circostanze in determinate basiliche di Roma, affacciandosi alla piazza antistante la basilica dalla loggia centrale della facciata: nella Basilica di San Pietro al Gioved\u00ec santo, a Pasqua, e nella solennit\u00e0 dei santi Pietro e Paolo (29 giugno), nel giorno dell'elezione del papa e in quello della sua incoronazione del papa; nell'Arcibasilica di San Giovanni in Laterano all'Ascensione (a volte rinviata a Pentecoste), e in occasione della intronizzazione del papa come vescovo di Roma; nella Basilica di Santa Maria Maggiore all'Assunzione (15 agosto). In occasione dell'anno santo il papa impartiva la benedizione \"Urbi et Orbi\" anche in altre occasioni a beneficio dei pellegrini. Nell'anno giubilare del 1650 papa Innocenzo XI lo fece all'Epifania (6 gennaio), alla Pentecoste e a Tutti i Santi (1\u00ba novembre) dal balcone del palazzo del Quirinale, allora residenza papale. In seguito anche altri papi diedero queste benedizioni speciali dal Quirinale.\nDopo la perdita del potere temporale (20 settembre 1870) e fino al 1921 i papi non si affacciarono su piazza San Pietro, ma davano la benedizione \"Urbi et Orbi\" dalla loggia interna della basilica o dal balcone di un cortile interno del Vaticano a significare che si consideravano \"prigionieri in Vaticano\". Pio XI, eletto nel 1922, torn\u00f2 a dare la benedizione dalla loggia esterna a significare l'intenzione di risolvere la questione romana.\nFino al pontificato di Pio XI, il papa, preceduto dal crocifero e accompagnato da due cardinali diaconi, dal maestro delle cerimonie e dagli accoliti, si recava alla loggia delle benedizioni in sedia gestatoria col baldacchino, indossando i paramenti pontificali e il triregno. I successori si recavano a piedi (da Paolo VI in poi senza il triregno), talora con gli abiti pontificali talora con l'abito corale (rocchetto, mozzetta e stola). L'attuale papa Francesco ha semplificato ulteriormente il cerimoniale, limitandosi ad indossare la stola sopra la veste talare per il solo tempo della benedizione.\nDopo la Conciliazione tra la Santa Sede e l'Italia (11 febbraio 1929) in piazza, oltre la folla, ad accogliere il papa ci sono le rappresentanze militari dello Stato della Citt\u00e0 del Vaticano e dell'Italia e le bande dei due Stati: quella della Gendarmeria pontificia che esegue l'inno nazionale italiano e quella dei Carabinieri che esegue l'inno pontificio. In generale, il papa, verso mezzogiorno, dopo aver celebrato la Messa nella Basilica Vaticana a Natale o sul sagrato della stessa a Pasqua, si reca alla loggia delle benedizioni, e, dopo aver ricevuto i saluti militari della Guardia svizzera pontificia e delle forze armate italiane, pronuncia il messaggio \"Urbi et Orbi\", la preghiera dell\"'Angelus\" a Natale o quella del \"Regina Caeli\" a Pasqua (se non \u00e8 stata detta al termine della Messa), e infine, previo annuncio dell'indulgenza da parte del cardinale protodiacono, impartisce la benedizione apostolica \"Urbi et Orbi\". Questo cerimoniale viene attualmente seguito anche in occasione della benedizione impartita dal papa neoeletto, a parte l'orario e la Messa di inaugurazione del suo ministero di pastore supremo della Chiesa cattolica, che viene organizzata per un giorno festivo entro una decina di giorni. I papi che precedettero san Giovanni Paolo II non usavano tenere alcun discorso in occasione della loro prima benedizione \"Urbi et Orbi\".\nCon l'avvento delle radiotrasmissioni e successivamente della televisione la benedizione \"Urbi et Orbi\", tramite l'Unione europea di radiodiffusione e altri collegamenti, ha raggiunto poco per volta un numero sempre crescente di paesi del mondo. A partire dalla Pasqua 1960 i messaggi si concludevano con i saluti nelle lingue dei paesi collegati. Si \u00e8 passati dai saluti in 6 lingue alle 64 lingue del Natale 2012. Il papa Francesco ha abolito questi saluti.\nA Natale del 1995, a causa della malattia, papa Giovanni Paolo II non si rec\u00f2 alla loggia delle benedizioni, ma si affacci\u00f2 alla finestra del suo studio per un saluto, al termine del quale diede la benedizione \"Urbi et Orbi\" con la formula comune delle benedizioni episcopali.\nNella circostanza della pandemia di Covid-19, nel 2020 il papa Francesco non impart\u00ec la benedizione \"Urbi et Orbi\" dalla loggia centrale della Basilica Vaticana, ma, nel giorno di Pasqua, 12 aprile 2020, all'interno di essa dopo aver celebrato la Messa all'altare della Cattedra, e, nel giorno di Natale nell'Aula della Benedizione. Qualche settimana prima, il 27 marzo 2020, lo stesso papa Francesco sul sagrato della Basilica Vaticana, in una piazza San Pietro completamente deserta, ma collegato con i fedeli tramite i mezzi di telecomunicazione, ha presieduto una supplica per ottenere la fine della pandemia e ha impartito la benedizione eucaristica \"Urbi et Orbi\". Per l'occasione l'icona della \"Salus populi romani\" e il crocifisso della Chiesa di San Marcello al Corso, invocati nel passato dai papi e dal popolo romano in occasione di epidemie, sono stati portati in piazza San Pietro.. \nSvolgimento del rito.\nIn forma del tutto eccezionale il 27 marzo 2020, papa Francesco ha impartito la benedizione \"Urbi et Orbi\" con la benedizione eucaristica. Ordinariamente, la benedizione si svolge seguendo il formulario seguente. \nLa benedizione \u00e8 preceduta dall'annuncio dell'indulgenza fatto da un cardinale (di solito il cardinale protodiacono) in italiano:\nLa benedizione contiene una formula che fa riferimento alla remissione dei peccati e all'indulgenza. Va notato che la formula di remissione dei peccati non ha valore di assoluzione, ma impetratorio.\nLa benedizione viene pronunciata in latino, i fedeli alle singole invocazioni rispondono \"Amen\":"}
{"id": "103559", "revid": "287204", "url": "https://it.wikipedia.org/wiki?curid=103559", "title": "Elementi del gruppo 9", "text": "Gli elementi del gruppo 9 sono: cobalto (Co), rodio (Rh), iridio (Ir) e meitnerio (Mt). Il gruppo 9 fa parte del blocco d della tavola periodica e i suoi componenti sono metalli di transizione. Il meitnerio \u00e8 un elemento artificiale radioattivo; ne sono stati prodotti solo alcuni atomi e le sue propriet\u00e0 chimiche sono poco note. Nella nomenclatura precedente questo gruppo faceva parte del gruppo VIII o VIIIB a seconda di diverse convenzioni usate rispettivamente in Europa e negli Stati Uniti d'America.\nA temperatura ambiente questi elementi sono tutti solidi; il colore rosso per il numero atomico indica che l'elemento \u00e8 sintetico e non si trova in natura.\nFonti.\nSulla Terra la maggior parte del cobalto \u00e8 contenuta nel nucleo, mentre sulla crosta terrestre \u00e8 poco comune, essendo il trentaduesimo elemento per abbondanza. Il cobalto si ottiene come sottoprodotto della lavorazione del nichel o anche da vari minerali come la cobaltite (CoAsS). Ogni anno si producono circa 53 000 tonnellate di cobalto. Il rodio \u00e8 uno dei metalli pi\u00f9 rari: risulta il settantanovesimo elemento per abbondanza sulla crosta terrestre. Esistono alcuni minerali di rodio, ma non sono utili per ricavare il metallo, che si ottiene come sottoprodotto della raffinazione di minerali di rame e nichel. Si producono circa 30 tonnellate di rodio all'anno. L'iridio \u00e8 ancora pi\u00f9 raro del rodio, essendo l'ottantaquattresimo elemento per abbondanza sulla crosta terrestre. Si trova in forma metallica, spesso in lega con l'iridio (osmiridio), ma per la maggior parte si ottiene come sottoprodotto della raffinazione del nichel. Se ne producono circa tre tonnellate all'anno.\nTossicit\u00e0 e ruolo biologico.\nIl cobalto \u00e8 presente nella Vitamina B12, composto organometallico essenziale per tutti gli animali, uomo compreso. L'uomo non \u00e8 in grado di sintetizzare la Vitamina B12, ma il fabbisogno dell'organismo viene ampiamente coperto da una dieta normale. La carenza di questa vitamina causa anemia perniciosa. Un corpo umano contiene circa di cobalto. Altri composti del cobalto sono in genere ritenuti poco tossici, ma possono danneggiare cuore e tiroide. Rodio e iridio non hanno ruoli biologici. Sono elementi talmente rari che la piccolissima quantit\u00e0 contenuta in un corpo umano non \u00e8 nota con precisione. Composti di rodio e iridio sono considerati poco tossici, e la loro rarit\u00e0 rende estremamente improbabili casi di avvelenamento.\nApplicazioni.\nIl cobalto \u00e8 usato in leghe metalliche, ceramiche, coloranti e catalizzatori. Una delle leghe pi\u00f9 note \u00e8 l'Alnico impiegata per costruire magneti permanenti. Il pigmento blu cobalto oltre che in pittura \u00e8 usato in ceramiche, piastrelle e vetri. Catalizzatori a base di cobalto sono usati dall'industria chimica nel processo Fischer-Tropsch per produrre combustibile sintetico. L'isotopo radioattivo cobalto-60 \u00e8 usato in radioterapia e per sterilizzare alimenti e attrezzature mediche. La maggior parte del rodio \u00e8 usato nel convertitore catalitico dei veicoli a motore. Il resto \u00e8 usato come catalizzatore nell'industria chimica in vari processi tra i quali idrogenazione e idroformilazione, nonch\u00e9 in prodotti minori. L'iridio \u00e8 usato per la sua durezza e per la sua resistenza alla corrosione in leghe speciali e in vari componenti elettrici ed elettronici. Catalizzatori a base di iridio sono usati nel processo Cativa per produrre acido acetico.\nPropriet\u00e0 degli elementi.\nCobalto, rodio e iridio sono elementi tipicamente metallici, con aspetto lucido e argenteo. In analogia al gruppo precedente, rodio e iridio sono molto duri, mentre il cobalto lo \u00e8 di meno, anche se \u00e8 comunque pi\u00f9 duro del ferro. Gli elementi di questo gruppo hanno nove elettroni nei sei orbitali esterni d ed s; la necessit\u00e0 di accoppiare pi\u00f9 elettroni fa calare il numero di elettroni spaiati da usare in legami con atomi vicini. Rispetto al gruppo precedente continua quindi a indebolirsi la forza del legame metallico, come segnalato dai valori del punto di fusione e di ebollizione, che continuano a calare rispetto ai massimi osservati nel gruppo 6. Spostandosi a destra nel blocco d le dimensioni degli elementi continuano progressivamente a calare. Rodio e iridio, i due elementi pi\u00f9 pesanti, hanno dimensioni simili come conseguenza della contrazione lantanidica.\nReattivit\u00e0 chimica e andamenti nel gruppo.\nIl cobalto \u00e8 meno reattivo del ferro e quindi le sue propriet\u00e0 non sono cos\u00ec diverse da quelle dei due congeneri superiori, come succedeva nel precedente gruppo 8. Ad esempio, il cobalto \u00e8 pi\u00f9 resistente all\u2019ossidazione dell\u2019ossigeno atmosferico, e si ossida solo ad alta temperatura. Negli acidi diluiti si scioglie lentamente formando composti di Co(II). Rodio e iridio reagiscono lentamente con l\u2019ossigeno solo al calor rosso, mentre sono inattaccabili dagli acidi e anche dall'acqua regia.\nPer quanto riguarda gli stati di ossidazione, procedendo lungo il blocco d, questo \u00e8 il primo gruppo dove il numero dei possibili stati di ossidazione diminuisce. Questo \u00e8 dovuto alla crescente stabilit\u00e0 degli elettroni (n-1)d, che a questo punto sono attratti dal nucleo in maniera sufficiente da impedire il raggiungimento degli stati di ossidazione pi\u00f9 elevati. Da questo punto in poi non ha quindi pi\u00f9 senso parlare di stato di ossidazione massimo del gruppo. Sono noti gli stati di ossidazione +5 per il cobalto e +6 per rodio e iridio, ma sono casi rari e poco caratterizzati. Gli stati di ossidazione pi\u00f9 comuni sono +2 per il cobalto, +3 per il rodio e +4 per l\u2019iridio; viene quindi rispettato l\u2019andamento usuale con una maggior stabilit\u00e0 degli stati di ossidazione pi\u00f9 alti scendendo lungo un gruppo.\nPer il cobalto \u00e8 piuttosto comune anche lo stato di ossidazione +3. Sono noti sia Co(H2O)62+ che Co(H2O)63+, ma il secondo \u00e8 un forte ossidante in soluzione acquosa e si riduce rapidamente a Co(II) liberando ossigeno. Di conseguenza, ci sono molti sali di Co(II) e pochi di Co(III). Il Co(III) forma invece numerosissimi complessi, specie con leganti all'azoto, quasi tutti a basso spin, configurazione elettronica t2g6. \nA partire da questo gruppo si osserva una minor tendenza a raggiungere numeri di coordinazione molto elevati; il cobalto raramente supera il 6. Da questo gruppo diventano rari anche gli ossoanioni, probabilmente perch\u00e9 la loro formazione richiede la donazione di elettroni \u03c0 dall'ossigeno al metallo, e il metallo ha difficolt\u00e0 ad acquistarli perch\u00e9 ha gi\u00e0 molti elettroni d."}
{"id": "103560", "revid": "287204", "url": "https://it.wikipedia.org/wiki?curid=103560", "title": "Elementi del gruppo 10", "text": "Gli elementi del gruppo 10 sono: nichel (Ni), palladio (Pd), platino (Pt) e darmstadtio (Ds). Il gruppo 10 fa parte del blocco d della tavola periodica e i suoi componenti sono metalli di transizione. Il darmstadtio \u00e8 un elemento artificiale radioattivo; ne sono stati prodotti solo pochi atomi e le sue propriet\u00e0 chimiche sono poco note. Nella nomenclatura precedente questo gruppo faceva parte del gruppo VIII o VIIIB a seconda di diverse convenzioni usate rispettivamente in Europa e negli Stati Uniti d'America.\nA temperatura ambiente questi elementi sono tutti solidi; il colore rosso per il numero atomico indica che l'elemento \u00e8 sintetico e non si trova in natura.\nFonti.\nSulla Terra la maggior parte del nichel \u00e8 contenuta nel nucleo, mentre sulla crosta terrestre \u00e8 poco comune, essendo il ventitresimo elemento per abbondanza. Il nichel ha una notevole affinit\u00e0 con lo zolfo ed \u00e8 contenuto in vari minerali solfuri, ma solo pochi sono utilizzati per l'estrazione del metallo; tra questi la pentlandite, (Fe,Ni)9S8. Annualmente si producono circa 1.500.000 tonnellate di nichel. Il palladio \u00e8 molto raro, essendo il settantaseiesimo elemento per abbondanza sulla crosta terrestre. Il palladio si trova allo stato nativo e anche in vari minerali come la stibiopalladinite, Pd5Sb2, ma viene ricavato principalmente come sottoprodotto della raffinazione di nichel, rame e zinco. La produzione annuale \u00e8 di circa 200 tonnellate. Il platino \u00e8 anch'esso molto raro, essendo il settantacinquesimo elemento per abbondanza sulla crosta terrestre. Il platino si trova allo stato nativo o in minerali come la sperrylite, PtAs2, e la cooperite, PtS, ma sempre in forma molto dispersa, per cui da una tonnellata di rocce si ricavano al massimo di platino. Una fonte di minore importanza \u00e8 la raffinazione di rame e nichel. Si producono circa 200 tonnellate di platino all'anno.\nTossicit\u00e0 e ruolo biologico.\nIl nichel \u00e8 essenziale per alcune specie, ma non \u00e8 certo che lo sia anche per l'uomo. Una dieta normale ne fornisce in ogni caso circa al giorno, e un corpo umano contiene circa di nichel. Il contatto con metalli contenenti nichel pu\u00f2 provocare dermatite allergica. Respirare polveri di nichel pu\u00f2 provocare tumori alla lingua e al naso. L'ingestione di composti di nichel ha dato luogo a rarissimi casi di avvelenamento, ma il composto Ni(CO)4 \u00e8 invece estremamente tossico. Palladio e platino non hanno ruoli biologici e in forma metallica non sono tossici. Sono elementi talmente rari che la piccolissima quantit\u00e0 contenuta in un corpo umano non \u00e8 nota. I composti di palladio sono considerati poco tossici, mentre quelli di platino sono considerati pi\u00f9 tossici e alcuni possono provocare allergie.\nApplicazioni.\nCirca met\u00e0 del nichel estratto \u00e8 impiegato per produrre acciaio inossidabile. Il rimanente \u00e8 usato in primo luogo in numerose leghe e superleghe metalliche; alcune sono alnico, invar, monel e nichrome. Il nichel \u00e8 inoltre usato in batterie ricaricabili, nella monetazione, e come catalizzatore nelle reazioni di idrogenazione degli oli vegetali. La maggior parte del palladio \u00e8 usato nel convertitore catalitico dei veicoli a motore. Il resto \u00e8 usato principalmente in gioielleria, nella catalisi chimica industriale, in apparecchiature elettroniche e in protesi dentaria. Il platino \u00e8 usato principalmente nei catalizzatori impiegati sia nei convertitori catalitici dei veicoli a motore, sia nell'industria chimica per la sintesi di acido nitrico, benzene, siliconi e altri composti. Il platino ha inoltre innumerevoli applicazioni nei campi pi\u00f9 diversi tra i quali industria elettronica, gioielleria, leghe speciali, celle a combustibile.\nPropriet\u00e0 degli elementi.\nNichel, palladio e platino hanno molti isotopi stabili; questo limita la precisione con cui \u00e8 noto il loro peso atomico. In pi\u00f9, sono difficili da ottenere molto puri, e questo crea problemi nel determinarne con precisione le propriet\u00e0 fisiche. Sono comunque elementi tipicamente metallici, con aspetto lucido e argenteo. Sono inoltre duttili e malleabili, e quindi possono essere lavorati facilmente. \u00c8 anche facile ottenerli in forma spugnosa o di polvere molto fine, favorendone l\u2019impiego come catalizzatori.\nGli elementi di questo gruppo hanno 10 elettroni nei sei orbitali esterni d ed s; la necessit\u00e0 di accoppiare pi\u00f9 elettroni fa calare il numero di elettroni spaiati da usare in legami con atomi vicini. Rispetto al gruppo precedente continua quindi a indebolirsi la forza del legame metallico, come segnalato dai valori del punto di fusione e di ebollizione, che continuano a calare rispetto ai massimi osservati nel gruppo 6. Procedendo verso destra lungo il blocco d, a questo punto inizia a calare anche la densit\u00e0. Tra i metalli del gruppo del platino il palladio \u00e8 quello con i valori pi\u00f9 bassi di densit\u00e0 e punto di fusione. Spostandosi a destra nella tavola periodica le dimensioni degli elementi continuano progressivamente a calare. Palladio e platino, i due elementi pi\u00f9 pesanti, hanno dimensioni simili come conseguenza della contrazione lantanidica.\nReattivit\u00e0 chimica e andamenti nel gruppo.\nNichel, palladio e platino sono elementi poco reattivi allo stato massivo, e a temperatura ambiente resistono molto bene alla corrosione atmosferica. Il nichel per\u00f2 si ossida se scaldato all\u2019aria ed \u00e8 piroforico in forma finemente suddivisa, come il nichel Raney. Il nichel reagisce a caldo anche con nonmetalli come boro, silicio, fosforo, zolfo e alogeni. Si scioglie lentamente in acidi minerali diluiti, pi\u00f9 rapidamente in acido nitrico, mentre l\u2019acido nitrico concentrato lo passiva. \u00c8 invece molto resistente all\u2019attacco di basi in soluzione acquosa. Palladio e platino sono pi\u00f9 inerti. Il palladio reagisce solo al calor rosso con ossigeno, fluoro e cloro, e in soluzione acida \u00e8 attaccato lentamente solo da acidi ossidanti. Il platino \u00e8 ancora pi\u00f9 resistente e viene attaccato solo dall\u2019acqua regia. Sia palladio che platino sono invece attaccati da alcali fusi.\nTutti e tre i metalli assorbono idrogeno gassoso; la quantit\u00e0 assorbita dipende dallo stato fisico del metallo. Il palladio \u00e8 il metallo dove questa propriet\u00e0 si manifesta nel modo pi\u00f9 eclatante. Se il palladio portato al calor rosso viene raffreddato in presenza di idrogeno, ne assorbe un volume pari a 935 volte il proprio volume. Questo valore corrisponde ad una composizione di circa Pd4H3, e rappresenta una concentrazione di idrogeno simile a quella dell\u2019idrogeno liquido. L\u2019idrogeno \u00e8 mobile e diffonde rapidamente attraverso il reticolo cristallino del palladio; la conducibilit\u00e0 del metallo diminuisce al crescere del contenuto di idrogeno. Riscaldando il materiale si ottiene lo svolgimento di idrogeno. Il processo \u00e8 molto specifico per idrogeno e deuterio, e non vengono assorbiti altri gas, neanche l\u2019elio che \u00e8 un gas monoatomico. Questa caratteristica \u00e8 sfruttata industrialmente per purificare l\u2019idrogeno separandolo da altri gas.\nRispetto al gruppo precedente continua a ridursi il numero di stati di ossidazione possibili, ed \u00e8 sempre pi\u00f9 limitata la capacit\u00e0 di raggiungere stati di ossidazione elevati (+6 esiste solo per il platino in PtF6); inoltre le propriet\u00e0 dei due elementi pi\u00f9 pesanti iniziano a differenziarsi in modo pi\u00f9 evidente. Per nichel e palladio il numero di ossidazione pi\u00f9 comune \u00e8 il +2; il platino preferisce +4. \u00c8 quindi rispettato l\u2019andamento usuale con una maggior stabilit\u00e0 degli stati di ossidazione pi\u00f9 alti scendendo lungo un gruppo.\nPer quanto riguarda la chimica di coordinazione, seguendo la tendenza gi\u00e0 vista a partire dal gruppo precedente, questi elementi hanno scarsa propensione a formare composti con numero di coordinazione superiore a 6. Nei complessi tetracoordinati il Ni(II) pu\u00f2 formare composti con geometria tetraedrica o planare quadrata, a volte in equilibrio tra loro, mentre palladio e platino preferiscono decisamente la geometria planare quadrata. \u00c8 inoltre caratteristica la labilit\u00e0 cinetica dei complessi di nichel, mentre quelli di platino sono tipicamente inerti, e sono per questo molto usati negli studi su meccanismi di reazione e isomeria geometrica."}
{"id": "103562", "revid": "124312818", "url": "https://it.wikipedia.org/wiki?curid=103562", "title": "David Foster Wallace", "text": "Il romanzo di Wallace del 1996 \"Infinite Jest\" \u00e8 stato citato dalla rivista \"Time\" come uno dei 100 migliori romanzi in lingua inglese dal 1923 al 2005, mentre l'editore del \"Los Angeles Times\" David Ulin ha definito Wallace \"uno degli scrittori pi\u00f9 influenti e innovativi degli ultimi 20 anni\". L'ultimo romanzo incompiuto di Wallace, \"Il re pallido\", \u00e8 stato pubblicato nel 2011 ed \u00e8 stato un finalista per il Premio Pulitzer 2012 per la narrativa. Una biografia di Wallace \u00e8 stata pubblicata nel settembre del 2012 e un'estesa letteratura critica sul suo lavoro si \u00e8 sviluppata negli ultimi dieci anni.\nBiografia.\nDavid Foster Wallace nacque ad Ithaca, citt\u00e0 situata a 400\u00a0km da New York, il 21 febbraio del 1962, figlio di James Donald Wallace e di Sally Jean Foster. Visse a Champaign, nell'Illinois, fino alla quarta elementare per poi trasferirsi a Urbana, dove frequent\u00f2 la Yankee Ridge School. Iscritto all'Amherst College, la stessa universit\u00e0 del padre, vi si laure\u00f2 nel 1985 in letteratura inglese e in filosofia, con una specializzazione in logica modale e matematica, per poi frequentare il primo semestre del corso di filosofia presso l'Universit\u00e0 di Harvard, che abbandon\u00f2 alla fine del 1989 dopo il ricovero alla clinica psichiatrica McLean's.\nLa sua tesi sulla logica modale, intitolata \"Richard Taylor's 'Fatalism' and the Semantics of Physical Modality\" (soggetto del saggio del 2008 del \"The New York Times\" \"Consider the Philosopher\") fu premiata con il Gail Kennedy Memorial Prize. Nel 1987 ottenne un Master of Fine Arts in scrittura creativa alla University of Arizona. Insegn\u00f2 alla Illinois State University per gran parte degli anni novanta e nell'autunno del 2002 divent\u00f2 professore di scrittura creativa e letteratura inglese al Pomona College, in California.\nIl suo romanzo d'esordio, \"La scopa del sistema\", si ispira alla sua seconda tesi universitaria ed usc\u00ec nel 1987. La critica not\u00f2 subito il talento di Wallace che, a soli venticinque anni, si distingueva per lo stile ironico, complesso e acuto. Nel 1989 usc\u00ec negli Stati Uniti \"La ragazza con i capelli strani\", una raccolta di racconti che tocca temi tipici di Wallace e fu considerata un suo manifesto poetico e stilistico.\nIl secondo romanzo, \"Infinite Jest\", usc\u00ec nel 1996 e fece diventare Wallace un autore di culto internazionale. Nel 2005 la rivista \"Time\" lo incluse nella lista dei cento migliori romanzi di lingua inglese dal 1923 al 2005. Il romanzo, considerato il capolavoro dello scrittore statunitense, descrive la complessit\u00e0 della societ\u00e0 contemporanea: le difficolt\u00e0 nei rapporti interpersonali, l'uso delle droghe, il ruolo sempre pi\u00f9 importante del mondo dello spettacolo, dei media e dell'intrattenimento, l'esasperata competizione sociale raccontata attraverso il tennis, sport praticato a livelli agonistici dallo stesso autore.\nDefinito dal \"New York Times\" un \"\u00c9mile Zola post-millennio\" e \"la mente migliore della sua generazione\", la critica lo ha spesso paragonato ad autori celebrati come Thomas Pynchon, Don DeLillo, Vladimir Nabokov e Jorge Luis Borges. Considerato uno dei rappresentanti della corrente letteraria \"Avantpop\", ricevette diversi premi, tra cui il MacArthur Fellowship.\nMorte.\nSecondo il padre di Wallace, David soffr\u00ec di depressione per oltre vent'anni e solo la cura a base di antidepressivi che seguiva gli permetteva di essere produttivo. Gli effetti collaterali dovuti ai farmaci che assumeva lo indussero, nel giugno 2007, ad interrompere la terapia a base di fenelzina, con il benestare del proprio medico.\nLa depressione si ripresent\u00f2 e Wallace speriment\u00f2 altre cure, inclusa la terapia elettroconvulsivante. Infine torn\u00f2 ad assumere fenelzina, ma questa non gli faceva pi\u00f9 effetto. Il 12 settembre 2008, a 46 anni, Wallace scrisse un messaggio di addio di due pagine, corresse parte del manoscritto di \"Il re pallido\" e si impicc\u00f2 ad una trave di casa sua, a Claremont, in California. Il corpo fu rinvenuto dalla moglie, Karen Green.\n\"The End of the Tour\".\nA partire dal libro-intervista di David Lipsky \"Come diventare se stessi\", \u00e8 stato realizzato il film \"The End of the Tour - Un viaggio con David Foster Wallace\", uscito negli Stati Uniti il 31 luglio 2015 e in Italia l'11 febbraio 2016. La storia narrata \u00e8 quella del viaggio di cinque giorni, compiuto nell'inverno del 1996, da Foster Wallace assieme al giornalista di \"Rolling Stone\" David Lipsky (interpretati rispettivamente da Jason Segel e Jesse Eisenberg). \"The End of The Tour\" racconta i cinque giorni di intervista di Lispky a Wallace, le loro ambizioni e aspirazioni e la nascita di una breve ma intensa amicizia.\nWallace aveva all'epoca trentaquattro anni ed era stato da poco lanciato, con la pubblicazione del romanzo \"Infinite Jest\", come una delle grandi promesse della letteratura americana; Lipsky di anni ne aveva trentuno e anch'egli stava cercando la propria strada nella vita. L'intervista non fu subito pubblicata e le cassette audio finirono in uno scantinato di Lipsky. I due non si incontrarono pi\u00f9 e solamente dopo il suicidio di Wallace Lipsky decise di raccontare in un libro quel viaggio e quell'amicizia.\nAneddoto sul cognome.\nL'autore, ne \"Il re pallido\", racconta di aver deciso di anteporre il cognome della madre a quello del padre a seguito di un episodio avvenuto quando lavorava presso l'Internal Revenue Service, l'agenzia statunitense delle entrate, nella quale la sua confusione con un omonimo aveva determinato una serie di spiacevoli conseguenze; in realt\u00e0 gli eventi che lo scrittore descrive sono fittizi, inventati per conferire una parvenza di realismo all'intera vicenda narrata: David Foster Wallace non ha mai lavorato per l'Internal Revenue Service."}
{"id": "103565", "revid": "48429101", "url": "https://it.wikipedia.org/wiki?curid=103565", "title": "Solidi di Johnson", "text": ""}
{"id": "103567", "revid": "1318658", "url": "https://it.wikipedia.org/wiki?curid=103567", "title": "Elementi del gruppo 11", "text": "Gli elementi del gruppo 11 sono: rame (Cu), argento (Ag), oro (Au) e roentgenio (Rg). Il gruppo 11 fa parte del blocco d della tavola periodica e i suoi componenti sono metalli di transizione. Il roentgenio \u00e8 un elemento artificiale radioattivo; ne sono stati prodotti solo pochi atomi e le sue propriet\u00e0 chimiche sono poco note. Nella nomenclatura precedente questo gruppo era denominato IB. I metalli del gruppo 11 sono conosciuti anche come metalli da conio, riferendosi a utilizzi tradizionali di rame, argento e oro, ma tale denominazione non \u00e8 riconosciuta dalla IUPAC. Tradizionalmente, argento e oro sono considerati metalli nobili perch\u00e9 anche a caldo non sono ossidati all'aria. A temperatura ambiente questi elementi sono tutti solidi; il colore rosso per il numero atomico indica che l'elemento \u00e8 sintetico e non si trova in natura.\nFonti.\nRame, argento e oro sono reperibili in natura in forma nativa, e sono quindi tra i primi metalli ad essere stati conosciuti e utilizzati dall'uomo. Il rame \u00e8 poco comune sulla crosta terrestre, essendo il ventiseiesimo elemento per abbondanza, ma si ricava con facilit\u00e0 da miniere a cielo aperto, dove il minerale pi\u00f9 comune \u00e8 la calcopirite (CuFeS2). Altri minerali importanti sono cuprite (Cu2O), malachite (Cu(OH)2\u00b7CuCO3), e azzurrite (Cu(OH)2\u00b72CuCO3). La produzione annuale di rame assomma a circa 16 milioni di tonnellate. Argento e oro sono molto pi\u00f9 rari del rame. L'argento \u00e8 il sessantaseiesimo elemento per abbondanza sulla crosta terrestre. I minerali di maggior importanza economica per l'estrazione dell'argento sono acantite (Ag2S) e stefanite (Ag5SbS4), ma la maggior parte dell'argento si ottiene come sottoprodotto della raffinazione di rame e altri metalli. Annualmente si producono circa 20.000 tonnellate di argento. L'oro \u00e8 il settantacinquesimo elemento per abbondanza sulla crosta terrestre, dove si trova soprattutto in forma metallica, disperso in minerali come quarzo e pirite. Si producono pi\u00f9 di 100 tonnellate di oro all'anno, ottenute principalmente come sottoprodotto della raffinazione di zinco e rame.\nTossicit\u00e0 e ruolo biologico.\nIl rame \u00e8 essenziale per tutti gli esseri viventi. \u00c8 contenuto in pi\u00f9 di dieci enzimi, alcuni dei quali sono citocromo-c ossidasi, superossido dismutasi e tirosinasi. Una dieta normale pu\u00f2 arrivare a di rame al giorno, e un corpo umano ne contiene circa . Troppo rame \u00e8 invece tossico, ma fortunatamente l'ingestione di quantit\u00e0 eccessive di rame provoca vomito, limitando la possibilit\u00e0 di effetti acuti. Argento e oro non hanno ruoli biologici. Un corpo umano contiene circa di argento e meno di di oro. L'argento \u00e8 presente in piccola quantit\u00e0 in molti cibi, tanto che una dieta normale pu\u00f2 arrivare anche a al giorno. Quantit\u00e0 cos\u00ec piccole non creano problemi per la salute, dato che l'argento solo se ingerito in grande quantit\u00e0 pu\u00f2 provocare argiria. Lo ione Ag+ \u00e8 invece tossico per batteri e virus. L'oro e i suoi composti sono considerati poco tossici e sono usati anche in medicina.\nApplicazioni.\nIl rame \u00e8 usato principalmente per la sua elevata conducibilit\u00e0 termica ed elettrica. Circa il 60% del rame prodotto \u00e8 impiegato in apparecchiature elettriche. Il rimanente \u00e8 usato in primo luogo in edilizia (tetti e tubazioni), in scambiatori di calore e in molte leghe (bronzo, ottone, cupronichel e altre). L'argento \u00e8 il miglior conduttore termico ed elettrico, nonch\u00e9 il metallo pi\u00f9 lucente. Viene usato in apparecchiature elettroniche, gioielleria, specchi, trofei, stoviglie e posate. Nel passato \u00e8 stato importante nella monetazione, ora limitata a medaglie commemorative. L'uso in fotografia si \u00e8 notevolmente ridotto con l'introduzione delle tecniche digitali. L'argento ha inoltre innumerevoli usi minori tra i quali batterie, amalgami dentali, sterilizzazione da batteri e virus. Circa i tre quarti dell'oro prodotto \u00e8 usato in gioielleria, ottenendo varie colorazioni con l'aggiunta di altri metalli in lega. L'oro ha svariati altri utilizzi, tra i quali lingotti, vetri per riflettere la radiazione solare, dispositivi elettronici per rendere inossidabili i contatti elettrici, catalizzatori nell'industria chimica.\nMonetazione.\nRame, argento e oro sono metalli teneri che possono venire facilmente intaccati nel maneggio quotidiano delle monete: perci\u00f2 nell'uso numismatico devono essere legati con altri metalli per ottenere un materiale pi\u00f9 duro e resistente all'usura.\nLa nascita e l'affermazione delle banconote ha causato la diminuzione del valore nominale delle monete metalliche fino al disotto del valore di mercato del metallo usato per coniarle: questo ha portato le monete metalliche moderne ad essere coniate con leghe di metalli poveri, come il Cupronichel (rame 80%, nichel 20%, color argenteo, molto usato), il nichel-ottone (rame 75%, nichel 5%, zinco 20%, di color oro), il manganese-ottone (rame, zinco, manganese, nichel), il bronzo o il semplice acciaio placcato.\nPropriet\u00e0 degli elementi.\nL\u2019oro ha un solo isotopo naturale, e quindi il suo peso atomico \u00e8 noto con molta accuratezza. Rame e argento hanno invece due isotopi stabili, e nel caso del rame sono distribuiti con una certa variabilit\u00e0; di conseguenza il peso atomico del rame \u00e8 noto con meno cifre significative. L\u2019oro \u00e8 il pi\u00f9 elettronegativo dei metalli; il valore 2,54 \u00e8 molto vicino al valore del carbonio; lo iodio ha elettronegativit\u00e0 2,5. Non \u00e8 quindi cos\u00ec strano che l\u2019oro possa formare anche anioni, come succede nel composto CsAu (aururo di cesio) che \u00e8 un composto ionico: non ha lucentezza metallica e in solido non conduce elettricit\u00e0. \nGli elementi di questo gruppo possono essere ottenuti molto puri; ciononostante, le loro propriet\u00e0 fisiche sono note con valori un po\u2019 variabili, perch\u00e9 dipendono dal modo in cui sono stati preparati i metalli. Hanno un aspetto tipico con lucentezza metallica e colori caratteristici. \nI punti di fusione e di ebollizione continuano regolarmente a calare rispetto ai gruppi precedenti; continua quindi a indebolirsi la forza del legame metallico. Gli elementi del gruppo 11 sono metalli teneri, molto duttili e malleabili. L\u2019elemento pi\u00f9 duttile e malleabile \u00e8 l\u2019oro: da 1,0 g d\u2019oro si ottiene un foglio di circa , corrispondente ad uno strato di soli 230 atomi. Dallo stesso grammo di oro si fanno 165 m di filo del diametro di . I tre metalli hanno anche conducibilit\u00e0 termica ed elettrica elevatissima (\"in primis\" l\u2019argento); queste propriet\u00e0 sono attribuite alla configurazione elettronica d10s1, dove c'\u00e8 un elettrone spaiato al di fuori del sottolivello d completo.\nReattivit\u00e0 chimica e andamenti nel gruppo.\nGli elementi del gruppo 11 sono caratterizzati dall\u2019avere un singolo elettrone s (configurazione elettronica d10s1), come i metalli alcalini (configurazione p6s1), e quindi ci si aspetterebbero propriet\u00e0 in qualche modo simili. In pratica, le analogie si limitano all\u2019esistenza di uno stato di ossidazione +1, mentre le propriet\u00e0 chimiche sono diversissime. Va infatti considerato che un livello d pieno scherma l\u2019elettrone esterno molto meno di quanto schermi un livello p pieno. Di conseguenza, rispetto ai metalli alcalini, nel gruppo 11 si ha che:\nD\u2019altra parte, un livello d pieno pu\u00f2 essere intaccato pi\u00f9 facilmente di un livello p pieno. Di conseguenza, il secondo e terzo potenziale di ionizzazione \u00e8 minore nei metalli del gruppo 11 rispetto ai metalli alcalini, per cui rame, argento e oro possono accedere a stati di ossidazione maggiori di +1. In breve, tutte queste differenze sono dovute al fatto che gli elementi del gruppo 11 sono a tutti gli effetti metalli di transizione, mentre non lo sono i metalli alcalini.\nCome metalli, gli elementi del gruppo 11 formano con molti altri metalli un gran numero di leghe, che sono state e sono importanti dal punto di vista tecnologico. La reattivit\u00e0 di Cu, Ag e Au cala scendendo lungo il gruppo, come prevedibile dati i valori gi\u00e0 citati dei potenziali di riduzione; l\u2019inerzia dell\u2019oro lo accomuna ai metalli del gruppo del platino. Tutti e tre i metalli sono stabili in aria secca a temperatura ambiente. In presenza di umidit\u00e0 il rame viene invece ossidato lentamente in superficie, formando la tipica patina verderame, che \u00e8 un carbonato basico di rame CuCO3\u00b7Cu(OH)2. Al calor rosso il rame \u00e8 ossidato anche in aria secca e si forma l\u2019ossido, Cu2O. Il rame \u00e8 attaccato anche da zolfo e alogeni. L\u2019argento \u00e8 sensibile allo zolfo e ai suoi composti, e annerisce in modo caratteristico reagendo con tracce di H2S presenti nell\u2019aria, per dare il solfuro Ag2S di colore nero:\nIn condizioni analoghe il rame forma un solfato basico di colore verde. L\u2019oro invece non reagisce con lo zolfo. In generale la reattivit\u00e0 di questi metalli \u00e8 facilitata in presenza di ossidanti, e quindi in assenza di aria non si sciolgono in acidi diluiti. Rame e argento si sciolgono per\u00f2 in H2SO4 concentrato a caldo e con HNO3 anche diluito:\nL\u2019oro si scioglie solo se sono presenti contemporaneamente un forte ossidante e un buon complessante; normalmente si utilizza acqua regia, miscela 3:1 di HCl e HNO3 concentrati:\nIn questo gruppo continua a ridursi il numero di stati di ossidazione ottenibili, a conseguenza della progressiva stabilizzazione degli orbitali d alla fine della serie di transizione. In soluzione acquosa gli stati di ossidazione pi\u00f9 comuni sono +2 per il rame (Cu+ \u00e8 instabile), +1 per l'argento e +3 per l'oro. \u00c8 quindi rispettato l\u2019andamento usuale con una maggior stabilit\u00e0 degli stati di ossidazione pi\u00f9 alti scendendo lungo un gruppo.\nPer quanto riguarda la chimica di coordinazione, seguendo la tendenza gi\u00e0 vista nei gruppi precedenti, date le loro dimensioni questi elementi hanno scarsa propensione a formare composti con numero di coordinazione superiore a 6. Da notare che gli ioni con stato di ossidazione +1 possono formare complessi a numero di coordinazione 2, che sono abbastanza rari."}
{"id": "103569", "revid": "106456", "url": "https://it.wikipedia.org/wiki?curid=103569", "title": "Is\u00e8re (fiume)", "text": "L'Is\u00e8re (in italiano \"Isero\", desueto) \u00e8 un fiume della Francia sud-orientale, che trae origine dalle Alpi Graie.\nMisura 290\u00a0km dalla sua sorgente posta nei pressi del Colle dell'Iseran fino a Valence, dove confluisce nel Rodano.\nGeografia.\nDal punto di vista orografico a partire dalla sua sorgente il fiume separa via via:\nDipartimenti e citt\u00e0 attraversate.\nNell'ordine il fiume Is\u00e8re attraversa i seguenti dipartimenti e le seguenti citt\u00e0:\nLa parte alta della valle percorsa del fiume (fino ad Albertville) viene chiamata Tarantasia.\nPrincipali affluenti.\nI principali affluenti del fiume sono:"}
{"id": "103570", "revid": "287204", "url": "https://it.wikipedia.org/wiki?curid=103570", "title": "Anand", "text": "Anand \u00e8 una suddivisione dell'India, classificata come \"municipality\", di 130.462 abitanti (218.486 con l'agglomerato urbano), capoluogo del distretto di Anand, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 34' 0 N e 72\u00b0 55' 60 E e ha un'altitudine di 38 . Si trova nel Charotar, regione che comprende i distretti di Anand e di Kheda. Anand \u00e8 attraversata sia dalla linea ferroviaria denominata Western Railway, sia dall'autostrada Indian National Expressway 1: entrambe queste vie di comunicazione collegano tra loro le citt\u00e0 di Ahmedabad e Vadodara.\nSociet\u00e0.\nEvoluzione demografica.\nAl censimento del 2001 la popolazione di Anand assommava a 130.462 persone, delle quali 68.032 maschi e 62.430 femmine. I bambini di et\u00e0 inferiore o uguale ai sei anni assommavano a 13.744, dei quali 7.767 maschi e 5.977 femmine. Infine, coloro che erano in grado di saper almeno leggere e scrivere erano 102.475, dei quali 55.953 maschi e 46.522 femmine."}
{"id": "103573", "revid": "1798099", "url": "https://it.wikipedia.org/wiki?curid=103573", "title": "Fronda (movimento)", "text": ""}
{"id": "103575", "revid": "767487", "url": "https://it.wikipedia.org/wiki?curid=103575", "title": "Fronda (botanica)", "text": "La fronda, in botanica, \u00e8 una struttura di foglie simile alle felci. Questo termine \u00e8 generalmente usato per indicare le foglie delle palme e di altre piante con composizioni di foglie pennate."}
{"id": "103578", "revid": "60765", "url": "https://it.wikipedia.org/wiki?curid=103578", "title": "Solido archimedeo", "text": "In geometria, un solido archimedeo o semiregolare \u00e8 un poliedro convesso le cui facce sono costituite da due o pi\u00f9 tipi di poligoni regolari e i cui vertici sono omogenei. Si richiede inoltre che il poliedro non sia un prisma o un antiprisma. I solidi archimedei sono 13, e si differenziano dai solidi platonici (o \"regolari\"), aventi anche le facce omogenee, e dai solidi di Johnson, i cui vertici non sono omogenei.\nDefinizione.\nUn solido archimedeo o semiregolare \u00e8 un poliedro convesso che soddisfa le propriet\u00e0 seguenti:\nUn solido archimedeo ha almeno due tipi di facce distinte: i solidi che soddisfano le prime due ipotesi e che hanno solo un tipo di faccia sono proprio i solidi platonici (o \"regolari\"). I solidi archimedei sono quindi in un certo senso i solidi pi\u00f9 \"regolari\" dopo quelli platonici (da cui la dicitura \"semiregolare\").\nPrismi e antiprismi non sono tradizionalmente ritenuti archimedei, bench\u00e9 soddisfino le prime due ipotesi. Prismi e antiprismi si differenziano qualitativamente dai solidi archimedei per due fattori:\nOrigine del nome.\nI solidi archimedei traggono il loro nome da Archimede, che li ha trattati in un'opera ora perduta. Durante il Rinascimento vari artisti matematici, nella valorizzazione delle \"pure forme\" hanno riscoperto tutti questi poliedri ricchi di simmetrie. Questa ricerca \u00e8 stata completata intorno al 1619 da Keplero, che ha ridefinito prismi, antiprismi e due dei poliedri regolari non convessi ora chiamati solidi di Keplero-Poinsot.\nPropriet\u00e0.\nVertici.\nPoich\u00e9 i vertici sono omogenei, questi sono tutti uguali. Pi\u00f9 precisamente, le cuspidi intorno ai vertici sono tutte identiche (sono ottenibili una dall'altra tramite rotazione).\nSpigoli.\nGli spigoli di un poliedro archimedeo hanno tutti la stessa lunghezza: questo \u00e8 dovuto al fatto che le facce sono tutti poligoni regolari. La lunghezza formula_1 di uno spigolo \u00e8 quindi un parametro che determina la grandezza globale del poliedro: variazioni di formula_1 trasformano il poliedro tramite similitudine. Conseguentemente, volume e area di superficie di un poliedro archimedeo sono calcolati in funzione di formula_1.\nClassificazione.\nVi sono 13 solidi archimedei, due dei quali sono chirali, non sono cio\u00e8 equivalenti alla loro immagine riflessa: per questo motivo, in alcuni contesti questi poliedri sono contati due volte e si parla di 15 solidi archimedei.\nNella tabella che segue per \"incidenza dei vertici\" si intende la sequenza dei numeri di lati che caratterizzano i poligoni regolari che incidono in ogni vertice. Ad esempio, l'incidenza (4,6,8) significa che in ogni vertice incidono un quadrato, un esagono e un ottagono; una tale sequenza viene precisata procedendo intorno al vertice in verso orario.\nIl gruppo di simmetria del solido Oh, Ih e Td \u00e8 rispettivamente il gruppo di simmetria dell'ottaedro, icosaedro e tetraedro. I gruppi O ed I sono i sottogruppi rispettivamente di Oh e Ih formati dalle simmetrie che preservano l'orientazione.\nPoliedri quasi regolari.\nI primi due poliedri, cubottaedro ed icosidodecaedro, hanno (oltre ai vertici) anche gli spigoli omogenei: per ogni coppia di spigoli esiste una simmetria del poliedro che sposta il primo nel secondo. Poliedri con questa propriet\u00e0 sono chiamati \"quasiregolari\" (da non confondere con \"semiregolari\", sinonimo di \"archimedeo\").\nPoliedri chirali.\nGli ultimi due, il cubo camuso e il dodecaedro camuso sono poliedri chirali, poliedri che non sono equivalenti alla loro immagine riflessa. Questi presentano quindi due forme, \"levomorfa\" e \"destromorfa\", che (come le mani) si trasformano l'una nell'altra se sottoposte a una riflessione rispetto ad un piano.\nCome ottenere un solido archimedeo.\nI solidi archimedei si possono ottenere troncando un solido platonico o un altro solido archimedeo fino ad ottenere un poliedro che rispetta le propriet\u00e0 dei solidi semiregolari:\nPoliedri duali.\nI poliedri duali dei solidi archimedei sono chiamati solidi di Catalan. La relazione di dualit\u00e0 scambia i ruoli di vertici e facce: poich\u00e9 i poliedri archimedei hanno i vertici omogenei (ma non le facce), quelli di Catalan hanno le facce omogenee (ma non i vertici)."}
{"id": "103580", "revid": "104458", "url": "https://it.wikipedia.org/wiki?curid=103580", "title": "Paolo Diacono", "text": "Biografia.\nNascita e il ruolo nel regno longobardo.\nNacque a Cividale del Friuli circa nel 720 (o forse nel 730), figlio dei nobili longobardi Warnefrit e Teodolinda, il primo discendente di Leupichi, che affiancava re Alboino nel passaggio dei Longobardi dalla Pannonia all'Italia. Paolo aveva almeno un fratello (Arachis) e una sorella, la quale divenne suora. Suo bisnonno Lopichis, figlio di Leupchis, venne fatto prigioniero e portato via dal Friuli in seguito alla fallita invasione degli Avari nel 610. Egli visse in prigionia assieme ai quattro fratelli (di cui Paolo non ricorda i nomi) finch\u00e9 non riusc\u00ec a scappare in Italia, che Paolo racconta ricalcando l'episodio di Elia nei Libri dei Re della Bibbia. Una volta tornato alla casa del padre, Lopichis la trov\u00f2 in rovina: riusc\u00ec a riedificarla con l'aiuto di parenti e amici e prese moglie, ma non riusc\u00ec a riottenere la restante parte del patrimonio del padre, in quanto da decenni era confluito nelle mani di altre persone e le loro acquisizioni furono legittimate con l'usucapione (diritto che scattava dopo trent'anni di possesso, che sar\u00e0 poi sancito anche dalla legge longobarda). Egli gener\u00f2 il nonno di Paolo Diacono, Arachis e quindi questi Warnefrit, padre di Paolo.\nPaolo raggiunse Pavia in giovane et\u00e0 per seguire gli studi in quella che allora era la capitale longobarda. Si form\u00f2 alla corte del re Rachis allievo di un tale Flaviano ed alla scuola del monastero di San Pietro in Ciel d'Oro, dove consegu\u00ec la carica di docente. Rest\u00f2 alla corte con i successivi re Astolfo e Desiderio. Divenne anche il precettore di Adelperga, figlia di Desiderio, che segu\u00ec quando ella si spos\u00f2 con il duca Arechi II di Benevento.\nLa caduta del regno.\nNel 774 visse il crollo del regno longobardo ed entr\u00f2 a Montecassino (non si sa a quale titolo esattamente, se da monaco o laico). Tra il 782 e il 787, a causa della prigionia del fratello Arachis, condotto in Francia nel 776 da prigioniero dopo essere stato catturato nella battaglia che contrappose il ribelle del duca del Friuli di Rotgaudo duca del Friuli contro i nuovi occupanti (forse Paolo stesso non fu estraneo alla congiura), entr\u00f2 alla corte di Carlo Magno. Paolo Diacono venne incaricato da questi di insegnare lungo il viaggio (dunque ad aggregarsi alla spedizione) la lingua greca ai chierici incaricati di accompagnare a Costantinopoli la figlia Rotrude, promessa sposa dell'imperatore Costantino VI. Egli rifiut\u00f2 l'incarico, ma il matrimonio, in ogni caso, non avvenne.\nNel 782, Paolo scrisse da Montecassino una lettera in metro elegiaco a Carlo Magno, implorandolo di riscattare il fratello: nella lettera descrive l'indigenza della cognata che doveva mantenere quattro figli, i nipoti di Paolo. Viene citato in un capitolare carolingio, in cui viene incaricato, grazie alle sue abilit\u00e0 filologiche e alla sua conoscenza della patristica, di compilare un \"Homiliarium\", cio\u00e8 una raccolta di omelie per le singole feste dell'anno, che, nel tempo\",\" erano stati corrotti dall'ignoranza dei copisti \"Impegnatisi magari con retta intenzione, ma non con adeguata capacit\u00e0\". Il tutto si inserisce nell'ambito della rinascita carolingia che prevedeva, tra i tanti scopi, la correzione, la copiatura e la distribuzione dei testi base religiosi e secolari degli antichi: ad esempio ad Alcuino di York fu affidata la correzione e la revisione della \"Vulgata\". In Francia acquist\u00f2 una certa notoriet\u00e0 e prestigio come maestro di grammatica. Una volta che il fratello venne liberato, Paolo Diacono abbandon\u00f2 la corte carolingia e si fece monaco nel monastero di Montecassino.\nNel 787 torn\u00f2 a Montecassino, dove fra l'altro scrisse l\"'Historia Langobardorum\", la sua opera pi\u00f9 famosa in cui narra, fra mito e storia, le vicende del suo popolo, dalla partenza dalla Scandinavia all'arrivo in Italia fino al regno di Liutprando - evitando cos\u00ec il racconto della sconfitta subita ad opera dei Franchi. La scrittura del testo impegn\u00f2 Paolo Diacono per due anni, dal 787 al 789. Mor\u00ec il 13 aprile 799: l'evento \u00e8 registrato nel necrologio di Cassino. Venne sepolto nel monastero, nella chiesa di San Benedetto, dinnanzi al capitolo, ma i rifacimenti successivi del monastero hanno cancellato ogni traccia della tomba.\nOpere.\nLa sua prima opera fu un carme acrostico sulle sette et\u00e0 del mondo (\"Versus de annis a principio\") composto per il matrimonio di Adelperga, figlia del re Desiderio, sposa di Arechi II nel 763, della quale Paolo Diacono era precettore. Il metro impiegato \u00e8 il tetrametro trocaico catalettico: unendo le lettere iniziali delle dodici terzine si ottiene \"Adelperga pia\".\nAd uso della sua allieva scrisse verso il 770 l\"Historia Romana\", in 16 libri, rielaborando il \"Breviarium ab Urbe condita\" di Eutropio con integrazioni da San Girolamo, Paolo Orosio, Giordane, dall\"Origo gentis Romanae\". Ferm\u00f2 la storia al tempo di Giustiniano, ovvero al tempo dell'invasione longobarda in Italia. Rielaborato a sua volta da Landolfo Sagace, divenne un apprezzato manuale scolastico in uso nelle scuole medievali.\nLa \"Historia Langobardorum\", in sei libri, \u00e8 un'opera che nello stile si riconosce nel latino monacale, ma nei contenuti \u00e8 passionalmente longobarda dove giustifica ogni azione ed ogni forma di conquista come prestabilite dal fato. La struttur\u00f2 come ideale continuazione dell\"Historia Romana\" dai tempi di Giustiniano. Anche questa \u00e8 una storia tronca, la ferma a Liutprando, cristallizzandola al massimo splendore e omettendone la decadenza. \u00c8 un libro molto importante anche per lo studio della storia degli sloveni, poich\u00e9 esso risulta la fonte storiografica pi\u00f9 antica che documenta l'arrivo delle popolazioni slave nella pianura friulana attorno al 670.\nPer ottenere la liberazione del fratello, scrisse in onore di Carlo Magno un'epistola metrica: \"Ad regem\". Ottenne ci\u00f2 che chiedeva, ma come condizione entr\u00f2 a corte ad Aquisgrana dove fu fra i protagonisti della \"rinascita carolingia\" con Alcuino, monaco inglese. Sempre in Francia visit\u00f2 molti monasteri, compose le \"Gesta Episcoporum Mettensium\" per il vescovo Angilramno di Metz nell'abbazia di San Martino, un codice con lettere di papa Gregorio I per Adalardo di Corbie. Oltre a molte altre opere minori.\nAl ritorno a Montecassino scrisse la \"Vita beati Gregorii papae\". Gli \u00e8 attribuita anche una traduzione dal greco al latino della \"Vita Sanctae Mariae Aegyptiacae\" (\"Patrologia Latina\" 73[1], cols. 671\u201390) di Sofronio di Gerusalemme.\nSu richiesta di Carlo Magno attraverso un capitolare, raccolse le prediche pi\u00f9 celebri del suo tempo, 244 testi, un libro liturgico, \"Homiliarium\", diviso in due stagioni: l'estate e l'inverno. La sua opera arriv\u00f2 con poche modifiche fino al Concilio Vaticano II.\nInvolontariamente fu lo stimolo di uno dei progressi pi\u00f9 importanti della storia della musica. Infatti nell'XI secolo Guido d'Arezzo ricav\u00f2 le note musicali dalle sillabe iniziali di ciascun emistichio della prima strofe saffica del suo inno \"Ut queant laxis\" dedicato a san Giovanni Battista:\nDa esso deriveranno i nomi delle note dell'esacordo: ut, re, mi, fa, sol, la; e, dal 1592, grazie a Ludovico Zacconi, venne aggiunta la nota si (\"Sancte Iohannes\")."}
{"id": "103583", "revid": "1833487", "url": "https://it.wikipedia.org/wiki?curid=103583", "title": "Jonathan Safran Foer", "text": "Biografia.\nFoer \u00e8 nato a Washington, D.C., figlio di Albert Foer, avvocato e presidente dell'American Antitrust Institute, e di Esther Safran Foer, figlia di sopravvissuti all'olocausto in Polonia, consigliere anziano della storica sinagoga Sixth &amp; I. Ha frequentato la Princeton University, dove gli sono stati assegnati vari premi di scrittura creativa. Curatore dell'antologia \"A Convergence of Birds: Original Fiction and Poetry Inspired by the Work of Joseph Cornell\", prima di cominciare a scrivere frequent\u00f2 per un certo periodo la Mount Sinai School of Medicine. Nel 2000 gli \u00e8 stato assegnato il premio per la narrativa della rivista \"\".\n\u00c8 stato pubblicato su \"The Paris Review\", \"Conjunctions\", \"The Guardian\", \"The New York Times\" e \"The New Yorker\". Nel 1999 si \u00e8 spostato in Ucraina per fare ricerche sulla vita di suo nonno. Nonostante non l'avesse programmato, questo viaggio ispir\u00f2 il suo romanzo d'esordio, intitolato \"Ogni cosa \u00e8 illuminata\", dal quale \u00e8 stato tratto il film omonimo nel 2005. Grazie a questo libro ha ricevuto il premio National Jewish Book Award e un Guardian First Book Award. Il suo secondo romanzo, pubblicato nel 2005, \u00e8 \"Molto forte, incredibilmente vicino\", dal quale \u00e8 stato tratto un film che ha riscosso un notevole successo.\nFoer ha poi scritto \"Se niente importa\", in cui descrive l'impatto ambientale degli allevamenti intensivi, le sofferenze patite dagli animali da macello e la sua decisione di abbracciare il vegetarianismo per rispetto dei diritti degli animali. Nel novembre 2010 ha pubblicato \"Tree Of Codes\", un'opera realizzata ritagliando parole di un libro gi\u00e0 esistente (\"The street of crocodiles\" di Bruno Schulz). Si noti che anche il titolo dell'opera non \u00e8 altro che un ritaglio dal titolo del libro di Schulz. Il 29 agosto 2016, in anteprima rispetto agli Stati Uniti, esce in Italia il suo nuovo romanzo, \"Eccomi\".\nVita privata.\n\u00c8 stato sposato con la scrittrice Nicole Krauss, dalla quale ha avuto due figli. Dopo dieci anni di matrimonio, la coppia si \u00e8 separata nel 2014."}
{"id": "103584", "revid": "287204", "url": "https://it.wikipedia.org/wiki?curid=103584", "title": "Torneo di scacchi di Dortmund", "text": "Il torneo di scacchi di Dortmund (\"Sparkassen Chess Meeting\") si svolge ogni anno a Dortmund in Germania dal 1973. Si tratta di uno dei pi\u00f9 importanti eventi scacchistici internazionali, in quanto molti tra i pi\u00f9 forti giocatori del mondo si affrontano in questa sede.\nL'emittente radiotelevisiva \"Westdeutsches Fernsehen\", su iniziativa di Claus Spahn, trasmette regolarmente cronache sul torneo di Dortmund.\nAlbo dei vincitori.\nPlurivincitori\u00a0 :"}
{"id": "103585", "revid": "124949986", "url": "https://it.wikipedia.org/wiki?curid=103585", "title": "Villa Durazzo-Pallavicini", "text": "Villa Durazzo Pallavicini \u00e8 una storica dimora nobiliare sita nel comune di Genova. Si trova a Pegli, quartiere residenziale del ponente cittadino. Il complesso, oggi di propriet\u00e0 del comune di Genova, si compone di un palazzo, sede del museo di archeologia ligure, di un parco di quasi 9 ha tra i maggiori giardini storici a livello europeo e di un giardino botanico intitolato alla nobildonna Clelia Durazzo. L'ingresso si trova accanto alla stazione ferroviaria di Genova-Pegli.\nVilla e parco nelle forme attuali risalgono alla met\u00e0 dell'Ottocento, ma il complesso nasce nel Seicento per volere della famiglia Grimaldi. La propriet\u00e0, oltre ai Grimaldi, fu posseduta da altre due importanti famiglie di quel tempo, i Durazzo e i Pallavicini, tutte imparentate fra loro.\nNel 2017 viene dichiarato \"Parco pi\u00f9 bello d'Italia\".\nStoria.\nIl parco che vediamo oggi fu realizzato tra il 1840 e il 1846 per volere del nipote della marchesa Clelia Durazzo, Ignazio Alessandro Pallavicini, che ne affid\u00f2 la progettazione e la realizzazione a Michele Canzio (1787-1868), scenografo del teatro Carlo Felice e insegnante presso l'Accademia ligustica di belle arti.\nAll'inaugurazione, che si tenne nel 1846, in concomitanza con l'VIII Congresso degli Scienziati Italiani, parteciparono numerosi studiosi botanici invitati dal marchese Pallavicini.\nLa villa, in stile neoclassico, edificata in posizione dominante sulla collina di San Martino, alle spalle di Pegli, \u00e8 il risultato del rifacimento del palazzo di villeggiatura seicentesco appartenuto a Giovanni Battista Grimaldi, doge della Repubblica di Genova dal 1752 al 1754 dal quale la propriet\u00e0 pass\u00f2 per via ereditaria ad altri esponenti della famiglia Grimaldi. Il nipote Giuseppe, figlio di un altro doge, Pier Francesco Grimaldi, spos\u00f2 Clelia Durazzo, appartenente ad un'altra importante famiglia genovese, botanica di fama internazionale, che nel 1794 fece realizzare il giardino botanico che porta il suo nome. Giuseppe Grimaldi mor\u00ec nel 1820, Clelia Durazzo, ritiratasi nella villa dopo la morte del marito, vi mor\u00ec nel 1837. I coniugi Grimaldi non avevano eredi diretti e quindi nel 1840, dopo una contrastata successione, il complesso divenne propriet\u00e0 di Ignazio Alessandro Pallavicini, lontano nipote della marchesa.\nIl complesso architettonico di Villa Durazzo Pallavicini non rappresenta una semplice riproposizione delle ville nobiliari suburbane dei secoli precedenti, edificate come sfarzosi luoghi di svago delle famiglie patrizie, esclusivi ed autocelebrativi: il rifacimento voluto da Ignazio Pallavicini, in forme neoclassiche e rielaborato nell'ottica del romanticismo, in linea con il pensiero artistico e culturale dell'epoca, si inquadrava nel contesto del rinnovamento urbanistico di Pegli, che di l\u00ec a poco, grazie anche alla costruzione della ferrovia Genova-Voltri, si sarebbe affermata come centro turistico di rinomanza europea. Il suo parco romantico, aperto al pubblico, sia pure a pagamento, a differenza degli esclusivi giardini delle antiche ville patrizie, divenne da subito motivo di grande richiamo vantando annualmente migliaia di visitatori.\nNegli anni a cavallo tra Ottocento e Novecento si conferm\u00f2 il ruolo della villa come punto di attrazione della cittadina. Da Ignazio Pallavicini, morto nel 1871, la villa pass\u00f2 alla figlia Teresa, moglie di Marcello Durazzo, entrambi unici discendenti delle rispettive famiglie, e da loro al nipote Giacomo Filippo Durazzo Pallavicini, che ottenne il diritto a portare il doppio cognome, da cui l'attuale denominazione, morto nel 1921. La vedova Matilde Giustiniani la don\u00f2 al comune di Genova nel 1928, con il vincolo di destinare l'edificio ad uso culturale e mantenere il parco aperto al pubblico. Dal 1936 il palazzo ospita il museo di archeologia ligure.\nNegli anni sessanta il parco sub\u00ec gravi danni in seguito ai lavori di costruzione della sottostante galleria autostradale, che ne causarono la chiusura, protrattasi fino alla fine degli anni ottanta. Dopo lunghi lavori di restauro il parco \u00e8 stato riaperto al pubblico nel 1992. Terminati altri lavori di risistemazione iniziati nel 2014, che hanno comportato limitazioni alle visite, il parco \u00e8 stato definitivamente riaperto al pubblico a settembre 2016.\nDescrizione.\nLa villa sorge alla sommit\u00e0 della collina di San Martino ed \u00e8 raccordata con i sottostanti giardini da un complesso di scenografiche terrazze e scalinate. Il progetto di ristrutturazione in forme neoclassiche del palazzo e la realizzazione del parco vennero affidati a Michele Canzio, che fu anche direttore dei lavori. L'architetto Angelo Scaniglia fu invece incaricato della costruzione del viale di accesso sopraelevato, che sostituiva la scomoda stradina che collegava il vecchio palazzo dei Grimaldi con il centro di Pegli.\nNel 1857, con la costruzione della ferrovia e dell'adiacente stazione, una parte del viale divent\u00f2 strada pubblica; risale a quell'epoca la realizzazione dell'attuale ingresso con le due palazzine gemelle, da dove un viale ornato di lecci sale alla villa, superando la ferrovia su un cavalcavia in leggera pendenza.\nVilla.\nL'edificio, di forme massicce e squadrate, ha il fronte principale rivolto a levante. Per le sue grandi dimensioni si imponeva un tempo sul paesaggio della sottostante piana, urbanizzata nel secondo dopoguerra; alti caseggiati moderni hanno preso il posto di orti e frutteti e nascondendolo parzialmente alla vista, non \u00e8 quindi pi\u00f9 possibile cogliere il senso di imponenza pensato dai costruttori.\nIl palazzo \u00e8 articolato su quattro piani, con un'ampia terrazza panoramica antistante l'ingresso principale; l'articolazione degli spazi interni ed i relativi decori sono anch'essi ispirati al repertorio neoclassico, anche se non mancano richiami al gusto settecentesco, come la decorazione a tempera e stucco della \"Sala verde\". Vi sono dipinti murali dovuti allo stesso Michele Canzio ed a Giuseppe Isola, andati in parte distrutti nel 1869 per il crollo del soffitto. L'affresco nel salone al piano nobile risale invece alla fine dell'Ottocento.\nParco.\nIl parco ideato da Michele Canzio fu realizzato a partire dal 1840 ed i lavori si protrassero ancora per qualche tempo dopo l'inaugurazione ufficiale del 1846. Considerato tra le pi\u00f9 alte espressioni del giardino romantico ottocentesco, fu concepito come un'originale rappresentazione teatrale che attraverso un insieme articolato di scenografie disegna un percorso narrativo in tre atti, ricco di significati simbolici e allegorici, che si snoda lungo sentieri contornati da architetture neoclassiche, neogotiche o rustiche, palme, piante esotiche, lecci e allori, portando il visitatore a vivere emozioni diverse e contrastanti.\nIl percorso ideato dal Canzio inizia dal piazzale della villa: percorrendo un viale, fiancheggiato da lecci e allori, si incontra subito il \"coffee house\", piccolo edificio in stile neoclassico, decorato con quattro statue di Carlo Rubatto (Ebe, Flora, Leda e Pomona); al termine del viale si incontra l'\"Arco di Trionfo\", decorato da statue di G.B. Cevasco, che segna la fine del prologo ed immette alla zona del primo atto, incentrato sulla Natura: un'iscrizione latina sull'arco, che sul retro diventa un casolare rustico, avverte che dall'ambiente cittadino si passa alla quiete del bosco, invitando il visitatore ad abbandonare le preoccupazioni quotidiane per godere delle semplici gioie della campagna. Qui \u00e8 presente una delle pi\u00f9 antiche collezioni italiane di camelie la cui fioritura \u00e8 ovviamente visibile in primavera. La collezione di camelie, immancabile nei giardini ottocenteschi, comprende numerose cultivar pregiate provenienti da tutto il mondo, impiantate nel periodo 1856-1877 sotto la supervisione di Carlo Moroni, capo giardiniere della villa, ritenuto all'epoca uno dei maggiori conoscitori di camelie.\nDopo il bosco delle camelie si risale la collina tra pini marittimi e si giunge prima al piazzale dei giochi meccanici, poi alla sommit\u00e0 della pineta (secondo atto) dove finte rovine medioevali rappresentano il succedersi della Storia: la cappelletta gotica della Madonna, il castello, il mausoleo del Capitano, le tombe degli Eroi e la casa colonica (anch'essa in stile medioevale) rievocano epici eventi ispirati al mondo cavalleresco, mito della cultura romantica.\nIl castello, a base quadrata e con una torre centrale cilindrica, \u00e8 internamente affrescato e contiene pregevoli arredi.\nIl terzo atto \u00e8 quello della Purificazione. Tramite un percorso tortuoso e buio all'interno di una grotta raffigurante gli inferi si arriva alla scenografia del Lago grande, immagine catartica del Paradiso: qui la maestria scenografica del Canzio si rivela in pieno, col tempietto neoclassico dedicato a Diana che sorge al centro del lago, immagine divenuta simbolo del parco, il ponticello in ferro in stile orientale, la pagoda cinese, l'obelisco egizio e il tempio turco. Proseguendo si arriva al Casino di Flora, una costruzione a pianta ottagonale ornata di stucchi e vetri colorati e con all'interno un gioco di specchi contrapposti che dilata all'infinito l'immagine del soggetto al centro della sala.\nIn tutto il parco sono numerose le statue, attribuite per lo pi\u00f9 a Giovanni Battista Cevasco, i giochi d'acqua e rari esemplari vegetali.\nIl percorso ideato dal Canzio si presta ad una duplice interpretazione: accanto al punto di vista del comune visitatore, di puro divertimento, in cui prevalgono la meraviglia e lo stupore per i variegati paesaggi naturali e le ambientazioni esotiche, se ne affianca un'altra in chiave massonico-esoterica, ispirata dalle idee massoniche del marchese Pallavicini, sebbene mai apertamente dichiarate.\nSecondo questa interpretazione le ambientazioni romantiche del parco dissimulerebbero un percorso d'iniziazione massonica, con il suo messaggio di ricerca della verit\u00e0 attraverso la conoscenza. Punti chiave di questo percorso sono il passaggio attraverso l'arco, con l'invito ad abbandonare le preoccupazioni quotidiane per immergersi nella quiete della natura, la conoscenza della storia e della tecnica, per approdare infine alla verit\u00e0 dopo il passaggio di purificazione attraverso la grotta buia e tortuosa.\nGiardino botanico.\nIl parco include al suo interno il giardino botanico intitolato a Clelia Durazzo, che ospita collezioni di piante esotiche ed autoctone disposte secondo un itinerario didattico, di grande interesse sia per gli studiosi che per i semplici visitatori. Il giardino si estende su 4500\u00a0m\u00b2 e vi sono esposte circa 1500 specie vegetali.\nIl giardino fu realizzato nel 1794 da Clelia Durazzo, botanica di fama internazionale, nel parco della villa allora di propriet\u00e0 del marito Giuseppe Grimaldi.\nDopo la costituzione della repubblica democratica, nel 1797, i coniugi Grimaldi trascorsero alcuni anni a Parma. Tornata a Genova la marchesa arricch\u00ec la collezione con un gran numero di piante provenienti da tutto il mondo ed il giardino conobbe una grande notoriet\u00e0 internazionale. Nel 1840 Ignazio Pallavicini fece realizzare il parco romantico, e in questa circostanza venne risistemato anche il giardino botanico, che rimase per\u00f2 ai margini nella nuova sistemazione del parco.\nDal 1928, quando l'intero complesso pass\u00f2 al comune di Genova, il giardino fu utilizzato come vivaio per la produzione di piante e fiori destinati ai giardini pubblici della citt\u00e0. Rivalutato nel corso degli anni ottanta, le collezioni vennero notevolmente accresciute e nel 1992 fu aperto a visite a carattere didattico e divulgativo, riorganizzandolo completamente in tale prospettiva. Ulteriori interventi sono stati eseguiti a pi\u00f9 riprese tra il 1994 e il 2004.\nMuseo di archeologia ligure.\nIl museo di archeologia ligure, allestito all'interno della villa, fu inaugurato nel 1936. I reperti sono disposti lungo un percorso che si sviluppa attraverso 13 sale documentando la vita dei popoli che abitavano la Liguria tra centomila anni fa e la fine dell'impero romano ed i cambiamenti climatici intervenuti in questo periodo, con oggetti provenienti dalle grotte della riviera di Ponente (Balzi Rossi, grotte di Toirano, grotte del Finalese), sepolture paleolitiche, neolitiche e dell'et\u00e0 del ferro ed i corredi funebri della necropoli preromana di Genova. Oltre a testimonianze delle popolazioni liguri sono esposte antichit\u00e0 egizie provenienti dalla collezione d'Albertis ed una raccolta di vasi antichi donata alla citt\u00e0 dal principe Oddone di Savoia.\nTra i reperti pi\u00f9 importanti le sepolture paleolitiche, tra le pi\u00f9 cospicue e meglio conservate d'Europa tra cui quella di un giovane alto e robusto di circa 15 anni di et\u00e0, morto per un trauma violento, risalente a circa 24.000 anni fa, detta \"del Principe\" per la straordinaria ricchezza del corredo funerario, proveniente dalla grotta delle Arene Candide. Nel museo sono conservate anche la Tavola bronzea di Polcevera, testimonianza della vita delle popolazioni dell'entroterra genovese nel II secolo a.C. e la statua-stele di Zignago, la prima delle numerose ritrovate in Lunigiana, enigmatiche raffigurazioni di eroi-guerrieri dell'et\u00e0 del rame."}
{"id": "103586", "revid": "10137", "url": "https://it.wikipedia.org/wiki?curid=103586", "title": "Boemondo d'Altavilla", "text": ""}
{"id": "103587", "revid": "228587", "url": "https://it.wikipedia.org/wiki?curid=103587", "title": "Aeroporto di Ancona-Falconara", "text": "L'Aeroporto di Ancona-Falconara , ufficialmente Aeroporto internazionale di Ancona, chiamato anche Aeroporto delle Marche, \u00e8 un aeroporto italiano situato a 18\u00a0km dal centro della citt\u00e0 di Ancona, a Castelferretti, nel comune di Falconara Marittima. \u00c8 intitolato a Raffaello Sanzio, il celebre pittore marchigiano. \nPer quanto riguarda il traffico passeggeri, vi operano sei vettori aerei, oltre a compagnie charter internazionali. A partire dall'anno 2000, il numero dei passeggeri si \u00e8 attestato sulle 400.000-600.000 unit\u00e0; nel 2020-2021 lo scalo di Ancona ha registrato meno di 200.000 passeggeri; del resto, questa diminuzione \u00e8 stata comune a tutti gli aeroporti italiani e collegata alla pandemia di COVID-19. Nel decennio 2011-2021 l'aeroporto di Ancona ha oscillato tra la venticinquesima e la ventisettesima posizione italiana per traffico passeggeri.\nPer quanto riguarda il settore merci, volano regolarmente DHL Aviation e Star Air e nel decennio 2011-2021 l'aeroporto di Ancona ha oscillato tra la nona e l'undicesima posizione italiana per traffico merci.\nLa struttura \u00e8 dotata di una pista di volo di 2.991 x 45\u00a0m e di un'area di stazionamento di superficie \u00a0m\u00b2 con 14 stand aeromobili remoti.\nL'aerostazione \u00e8 composta da due edifici per passeggeri (arrivi e partenze), ciascuno di \u00a0m\u00b2, e da un terminal merci con un'area di stoccaggio di \u00a0m\u00b2.\nAll'interno della zona aeroportuale opera l'Aeroclub Ancona con servizio di rifornimento carburante e scuola di volo FTO.\nStoria.\nPrecedenti.\nNegli anni Venti del Novecento, il traffico aereo commerciale in Italia faceva largamente uso di idrovolanti. Nel 1924, nel porto di Ancona fu inaugurato un idroscalo, il cui traffico fu gestito dalla Societ\u00e0 Italiana Servizi Aerei. Oltre ai voli per Venezia e Trieste, tra il 1928 al 1943 fu attivo anche un servizio giornaliero diretto a Zara, all'epoca citt\u00e0 italiana, sulla costa dalmata. L'idroscalo era intitolato a Sanzio Andreoli.\nL'aeroporto militare di Ancona, del 1916, si trovava all'Aspio, e dopo la Prima Guerra Mondiale fu adibito anche a scopi civili, ma risult\u00f2 insufficiente per le esigenze della citt\u00e0. Dopo che papa Benedetto XV, nel 1920 dichiar\u00f2 la Madonna di Loreto patrona dell'aviazione, nel 1923 fu costruito un aeroporto a Loreto, intitolato a Luigi Olivi; dal 1929 al 1931 Loreto fu scalo dei voli di linea della \"Transadriatica\" tra Venezia e Brindisi. Presto anche questo aeroporto fu considerato inadeguato per le esigenze di Ancona.\nOrigine.\nGi\u00e0 nel 1929 la provincia di Ancona aveva richiesto la costruzione di un apposito aeroporto commerciale nei pressi di Ancona. Quell'anno il Ministero dell'Aeronautica diede seguito alla richiesta, scelse come sede la localit\u00e0 \u201ccontrada Fiumesino\u201d di Falconara e vi allest\u00ec immediatamente un aeroporto, costato 2.000.000 di lire. Il 30 ottobre 1932, l'aeroporto fu ufficialmente inaugurato, sostituendo cos\u00ec quello di Loreto. Lavori di ampliamento si protrassero fino al 1934.\nDopo aver attivato i collegamenti con Milano e con Foggia, nel giugno 1935 si inaugur\u00f2 il collegamento aereo con Roma, operato dalla compagnia Ala Littoria, che proseguir\u00e0 fino allo scoppio della Seconda Guerra Mondiale.\nNel 1936 fu istituita a Falconara una scuola di volo militare e nel luglio 1939 l'aeroscalo fu intitolato a Danilo Barbicanti, pilota anconitano morto nel 1931 nel corso della \"Crociera Atlantica del Sud\".\nIl primo marzo 1938 fu installata ed resa operativa la stazione meteorologica di Ancona Falconara.\nPeriodo bellico.\nDurante la Seconda guerra mondiale l'aeroporto fu adibito a soli usi militari. Dopo l'armistizio fu occupato dai tedeschi; dopo la liberazione di Ancona, nel luglio 1944, fu occupato dall'aviazione alleata. Durante il suo uso militare, l'aeroporto venne notevolmente ampliato ed interessato da una intensa attivit\u00e0 bellica da parte della RAF inglese e da parte dell'aviazione militare statunitense, per l'utilizzo dei velivoli B 25, del 321\u00b0 gruppo di bombardamento (\"321st Bombardment Group \"). Venne derequisito nell\u2019aprile del 1946.\nNel 1950 fu previsto di adibire l'aeroporto a base NATO e per questo motivo la pista fu sottoposta a grandi lavori di adeguamento. Decaduto il progetto della base NATO per Falconara rimase lo status di aeroporto militare aperto al traffico civile. Tale presenza militare rallent\u00f2 i lavori di ripristino aeroportuali, al punto che ancora nel 1962 l'aerostazione civile di Falconara aveva strutture provvisorie e inadeguate.\nNel 1960 altri Enti insieme alla Provincia iniziarono un'attivit\u00e0 promozionale per potenziare le strutture aeroportuali e incentivare i voli; si trattava del comune di Ancona, dell'Ente provinciale del turismo, dei comuni di Falconara, Jesi, Senigallia, Chiaravalle, dell'Aero Club di Ancona e delle aziende di soggiorno e turismo di Falconara e Senigallia. Risalgono infatti al 1963 i primi collegamenti fissi bisettimanali con Roma, Pescara e Milano e al 1964 quelli con Bari e Venezia.\nIl potenziamento con l'Aerdorica.\nNel 1965 con la spesa di 67.000.000 di lire gli Enti coinvolti costruirono una nuova aerostazione completa di uffici e di alcuni servizi e il 5 febbraio 1968 costituirono l'Aerdorica S.r.l. con lo scopo di promuovere il traffico aeroportuale, di provvedere alla gestione dei servizi, di progettare e costruire un aeroporto ampliato per soddisfare le aumentate esigenze di trasporto aereo civile.\nLa Societ\u00e0 predispose il piano regolatore generale dello scalo e acquist\u00f2 i terreni destinati a formare il primo nucleo per la sede del nuovo aeroporto civile. I lavori iniziati nel 1977 portarono all'inaugurazione dell'aeroporto civile, intitolato a \u201cRaffaello Sanzio\u201d, in localit\u00e0 Castelferretti il 16 luglio 1981. \nLa vasta opera di ammodernamento si \u00e8 conclusa nel giugno 2004 con l'inaugurazione della nuova aerostazione, progettata da Volkwin Marg, del pi\u00f9 grande studio di architettura tedesco e uno dei maggiori in Europa: Gerkan, Marg and Partners.\nI due edifici dell'aerostazione sono a pianta rettangolare e completamente vetrati, Le facciate in vetro, le strutture in acciaio e l'assenza di pilastri interni consente una percezione dello spazio interno ed esterno senza ostacoli visivi. L'assenza di pilastri interni \u00e8 permessa dal fatto che l'intera copertura, in alluminio, poggia sulle colonne perimetrali, attraverso travi reticolari d'acciaio di 48 m e con interasse di 7.2 m.\nAll'interno dell'aeroporto \u00e8 presente un impianto fotovoltaico di 870\u00a0m\u00b2 che genera circa il 25% dell'energia elettrica necessaria al funzionamento della torre di controllo.\nSull'aeroporto operava fino al 2012 il 5\u00ba Nucleo Elicotteri dell'Arma dei Carabinieri, che con i suoi A109 copriva i territori di Marche e Abruzzo.\nGestione.\nSino al 2021, l'aeroporto era gestito dalla societ\u00e0 \"Aerdorica SpA\", con capitale sociale per circa l'80% della Regione Marche, per il 15% circa di imprenditori locali e per il restante 5% della Provincia di Ancona e del Comune di Ancona. Il 7 agosto 2015 la Regione Marche e gli altri soci approvarono l'ingresso, come socio di maggioranza al 53%, della \"Novaport Italia\", che si riprometteva di aumentare la quota societaria successivamente, ma il 28 ottobre 2015 l'Enac congela la privatizzazione dell'aeroporto e quindi l'operazione viene bloccata.\nNel decennio 2010-2020 varie inchieste giudiziarie hanno coinvolto l'Aerdorica, provocando tra l'altro molti problemi di immagine.\nNel 2019 il pacchetto di maggioranza della societ\u00e0 di gestione Aerdorica \u00e8 stato venduto dalla Regione Marche al fondo \"Njord Partners\".\nDal giugno del 2021, nella gestione dell'aeroporto, all'Aerdorica \u00e8 subentrata l'\"Ancona International Airport Spa\". A ci\u00f2 si \u00e8 aggiunto il cambio di nome dello scalo, ora denominato ufficialmente \"Aeroporto internazionale di Ancona - Raffaello Sanzio (\"Ancona international airport - Raffaello Sanzio\").\nTraffico.\nPasseggeri.\nFino al 1992 l'aeroporto ha avuto un lento sviluppo, infatti dai 10.000 passeggeri annui degli anni '60 si \u00e8 passati ai 70.000 negli anni '80, fino ad arrivare agli oltre 100.000 degli anni '90 \nNel 1993, per tre anni, ha operato il ponte aereo umanitario Falconara-Sarajevo da parte dell'UNHCR-ONU che ha provocato un cambiamento dell'immagine dell'aeroporto, per l'importante ruolo e la notoriet\u00e0 ottenuta nel mondo. Dal 1993 l'attivit\u00e0 di volo ha avuto un incremento sostanziale raggiungendo nel 1996 circa 300.000 passeggeri e nel 2011 i 600.000.\nAltro appuntamento importante \u00e8 stato il Giubileo del 2000 che ha trovato pronto l'aeroporto di Falconara ad affrontare l'aumento di traffico per il turismo religioso diretto verso la vicina citt\u00e0 di Loreto.\nNella tabella sottostante sono indicate le destinazioni raggiungibili con voli di linea dall'aeroporto di Ancona-Falconara\nMerci.\nNel 2020 il totale delle merci ha raggiunto il valore di tonnellate. Quest'ultimo dato pone l'aeroporto delle Marche al nono posto tra gli aeroporti italiani, dopo Pisa e al secondo posto tra gli aeroporti adriatici, dopo Venezia.\nServizio per il controllo del traffico aereo (ATC).\nIl servizio \u00e8 fornito da ENAV, che attraverso \"Falconara Avvicinamento/Approach\" svolge contemporaneamente il controllo nella zona di traffico di aeroporto (ATZ) e nella zona di controllo (CTR) di Falconara. Il servizio di controllo del traffico aereo (ATC) si basa su un controllo di tipo procedurale in cui viene applicata una separazione orizzontale di e verticale di .\nLo spazio aereo \u00e8 di classe D e ci\u00f2 significa che viene applicata la separazione tra tutti i voli IFR (strumentali) e che viene fornito un servizio di informazione tra voli IFR e quelli VFR (a vista). Su richiesta del pilota, \u00e8 svolto anche il servizio di allerta del traffico ed elusione di collisione (TCAS); inoltre sono attivi il servizio di informazione al volo e il servizio di allarme. Lo svolgimento del ruolo di controllo di avvicinamento e di torre da parte di una stessa persona facilita il coordinamento tra il traffico in arrivo e quello in partenza.\nAvvicinamento strumentale.\nLa pista 04 non \u00e8 dotata di alcun tipo di avvicinamento strumentale.\nLa pista 22 \u00e8 dotata di un avvicinamento strumentale di precisione CAT I.\nCollegamenti.\nAerobus.\nIl servizio navetta collega l'aeroporto con le citt\u00e0 di Ancona e Falconara Marittima. In direzione dello scalo, effettua le seguenti fermate:\nGli orari sono programmati in modo da raggiungere il terminal delle partenze un'ora prima del decollo. Per i passeggeri in arrivo, invece, la navetta parte 25 minuti dopo l'arrivo di ogni volo. I biglietti sono acquistabili direttamente a bordo al prezzo di 5,50 euro da/per Ancona e di 3,30 euro da/per Falconara Marittima.\nAuto.\nPer chi proviene da ovest, l'aeroporto \u00e8 raggiungibile in auto dalla Statale 76 imboccando l'uscita 21. Invece per chi arriva dall'autostrada Adriatica il casello di uscita \u00e8 Ancona Nord; alla rotatoria seguire le indicazioni per Jesi/Aeroporto ed immettersi sulla Statale 76. L'uscita per lo scalo (n. 21) \u00e8 quella immediatamente successiva a quella di immissione.\nPer chi raggiunge lo scalo con la propria auto sono disponibili 290 posti adibiti alla sosta breve e 350 alla sosta lunga, a pagamento.\nBus.\nPer raggiungere lo scalo \u00e8 possibile usufruire delle autolinee che lo collegano direttamente ad Ancona e ad Ascoli Piceno. L'autobus che copre la tratta da/verso la Stazione Centrale di Ancona \u00e8 la linea J, gestito dalla societ\u00e0 Conerobus. Con l'introduzione del servizio Aerobus, tale linea \u00e8 stata mantenuta solo nelle ore di punta a supporto del servizio navetta. Per il capoluogo piceno, invece, il servizio di bus navetta \u00e8 operato dall'agenzia di viaggi Finalmente Tours al costo di 12 euro per una corsa semplice e di 19 euro per un biglietto di andata e ritorno; sono previste fermate intermedie a San Benedetto del Tronto, Grottammare, Pedaso, Porto San Giorgio e Civitanova Marche con arrivo all'aeroporto dopo circa 2 ore.\nTreno.\nLa stazione di Castelferretti-Falconara Aeroporto delle Marche, posta sulla linea Ancona-Roma \u00e8 situata di fronte al terminal delle partenze. Da qui si possono prendere treni regionali sia per arrivare alla Stazione Centrale di Ancona, sia raggiungere le altre localit\u00e0 della provincia toccate dalla transappenninica, quali Jesi e Fabriano. I treni da/per Ancona impiegano circa 15'.\nAutonoleggio.\nDiverse compagnie di autonoleggio operano presso l'aeroporto."}
{"id": "103591", "revid": "287204", "url": "https://it.wikipedia.org/wiki?curid=103591", "title": "Elementi del gruppo 12", "text": "Gli elementi del gruppo 12 della tavola periodica sono: zinco (Zn), cadmio (Cd), mercurio (Hg) e copernicio (Cn). Nella nomenclatura precedente questo gruppo era denominato IIB o IIA a seconda di diverse convenzioni usate in Europa e negli Stati Uniti d'America. Zinco e mercurio sono elementi noti sin dai tempi antichi, mentre il cadmio fu scoperto nel 1817 in Germania da Friedrich Stromeyer. Il copernicio \u00e8 un elemento artificiale; ne sono stati prodotti solo pochi atomi e le sue propriet\u00e0 chimiche sono sconosciute.\nFonti.\nQuesti elementi sono considerati \"calcofili\" nella classificazione geochimica di Goldsmith, dato che tendono a presentarsi in natura come solfuri nei loro minerali. Lo zinco \u00e8 il ventiquattresimo elemento per abbondanza sulla crosta terrestre e viene estratto da vari minerali, soprattutto dalla sfalerite, (Zn,Fe)S. Ogni anno ne vengono prodotte pi\u00f9 di 11 milioni di tonnellate. Il cadmio \u00e8 il sessantacinquesimo elemento per abbondanza sulla crosta terrestre, e viene ricavato come sottoprodotto dell'estrazione dello zinco, dato che la sfalerite contiene normalmente impurezze di solfuro di cadmio. La produzione annua \u00e8 di circa 18 000 tonnellate, ed \u00e8 in continuo calo dato il cadmio \u00e8 sempre meno usato a causa della sua tossicit\u00e0. Il mercurio \u00e8 il sessantottesimo elemento per abbondanza sulla crosta terrestre. Esiste anche allo stato nativo, ma viene ricavato principalmente dal minerale cinabro (HgS). Analogamente al cadmio, la produzione di mercurio \u00e8 in continuo calo a causa della sua tossicit\u00e0; ogni anno se ne ottengono circa 1000 tonnellate.\nTossicit\u00e0 e ruolo biologico.\nLo zinco non \u00e8 considerato tossico, e risulta essenziale in tutte le forme di vita. Un corpo umano ne contiene circa , distribuito in centinaia di proteine, soprattutto enzimi e fattori di trascrizione. Se assunto in quantit\u00e0 eccessiva d\u00e0 per\u00f2 problemi al sistema digestivo. Il cadmio \u00e8 un elemento tossico che d\u00e0 accumulo. Non risulta essenziale per nessuna specie vivente. La quantit\u00e0 contenuta in un corpo umano cresce con l'et\u00e0, a causa dell'inevitabile presenza di tracce di cadmio in alcuni alimenti; a 50 anni \u00e8 di circa . Il cadmio si sostituisce allo zinco negli enzimi, alterandone il funzionamento. Gli organi colpiti pi\u00f9 direttamente sono i reni. Anche il mercurio \u00e8 molto pericoloso e non \u00e8 essenziale per nessuna specie vivente. Il mercurio \u00e8 onnipresente nell'ambiente a causa della sua volatilit\u00e0. La quantit\u00e0 contenuta in un corpo umano \u00e8 di circa . La tossicit\u00e0 del mercurio \u00e8 molto variabile a seconda della specie effettivamente presente. Una specie particolarmente pericolosa \u00e8 il metilmercurio. L'avvelenamento da mercurio provoca disordini mentali, estrema timidezza, deficienze al sistema immunitario, tremori, perdita dei denti, problemi di deambulazione.\nApplicazioni.\nLo zinco \u00e8 il quarto metallo pi\u00f9 usato al mondo, dopo ferro, alluminio e rame. Per circa il 50% \u00e8 usato per rivestimenti anticorrosivi (zincatura). Un altro 35% \u00e8 usato per ottone e altre leghe. L'ossido di zinco (ZnO) \u00e8 importante per l'industria della gomma e come pigmento bianco. Cadmio e mercurio sono sempre meno utilizzati a causa della loro tossicit\u00e0. Il cadmio in passato era usato in pigmenti gialli (CdS) e nelle batterie al nichel-cadmio; oggi si usa ancora per proteggere l'acciaio in applicazioni minerarie, aerospaziali e nucleari. Il mercurio era usato in passato per termometri, barometri, per l'estrazione dell'oro, e soprattutto nel processo cloro-soda con il metodo delle celle a mercurio. Viene ancora utilizzato come catalizzatore nell'industria chimica, in apparecchiature elettriche industriali, in alcuni tipi di batterie a bottone, nelle lampade fluorescenti.\nPropriet\u00e0 degli elementi.\nZinco, cadmio e mercurio sono elementi che hanno vari isotopi naturali stabili, e quindi il loro peso atomico non pu\u00f2 essere determinato con alta precisione. Sono tutti metalli lucenti, con punti di fusione e di ebollizione molto bassi rispetto agli altri metalli. Nel gruppo 12 gli orbitali d sono pieni e la loro energia si \u00e8 abbassata in modo tale che gli elettroni sono fortemente legati al nucleo; la forza del legame metallico deriva quindi solo dagli elettroni s esterni. In questa zona della tavola periodica la forza del legame metallico \u00e8 quindi in una zona di minimo, con il mercurio minimo dei minimi. Il mercurio \u00e8 infatti l'unico metallo liquido a temperatura ambiente, ed \u00e8 anche l'unico elemento, oltre ai gas nobili, ad essere monoatomico in fase gassosa. Inoltre ha un'apprezzabile tensione di vapore (evapora facilmente); dato che \u00e8 tossico, \u00e8 necessaria cautela nell'utilizzarlo. Le dimensioni di cadmio e mercurio risultano molto simili a causa della contrazione lantanidica.\nReattivit\u00e0 chimica e andamenti nel gruppo.\nAnche se fanno parte del blocco d, questi elementi non sono elementi di transizione, dato che la configurazione d10 rimane intatta in tutti i loro composti. Infatti secondo la definizione IUPAC un elemento di transizione \u00e8 \"un elemento i cui atomi hanno un sottolivello d incompleto, o che pu\u00f2 formare cationi con un sottolivello d incompleto\".\nChimicamente, zinco e cadmio sono simili, e il mercurio alquanto differente; anche questo fatto li distingue dai tipici metalli di transizione, dove solitamente \u00e8 il primo elemento di un gruppo a differenziarsi maggiormente dai congeneri pi\u00f9 pesanti. Ad esempio, i potenziali di riduzione di zinco e cadmio (\u20130,76 e \u20130,40 V rispettivamente) indicano che sono entrambi elettropositivi, mentre il mercurio (+0,85 V per Hg2+/0) \u00e8 molto pi\u00f9 inerte. Per zinco e cadmio \u00e8 facile rimuovere gli elettroni s2: la somma della prima e seconda energia di ionizzazione \u00e8 pi\u00f9 piccola che nel precedente gruppo 11, giustificando la facilit\u00e0 con cui si raggiunge lo stato di ossidazione +2, stabilizzato dalla configurazione d10. La terza energia di ionizzazione \u00e8 invece pi\u00f9 alta, perch\u00e9 \u00e8 difficile intaccare la configurazione d10, e quindi non si accede a stati di ossidazione pi\u00f9 alti. Nel mercurio le prime due energie di ionizzazione sono pi\u00f9 elevate (come accade per l'oro nel gruppo 11), perch\u00e9 il livello 4f14 scherma debolmente gli elettroni esterni; questo fatto, assieme alla piccola energia di idratazione dovuta alle dimensioni elevate del catione Hg(II), fa s\u00ec che il potenziale di riduzione sia positivo. Il mercurio, oltre allo stato di ossidazione +2, forma anche lo ione Hg22+, che formalmente contiene Hg(I).\nDato che nei loro composti assumono tipicamente lo stato di ossidazione +2, gli elementi di questo gruppo sono a volte confrontati con quelli del gruppo 2 (i metalli alcalino terrosi), ma al di l\u00e0 di poche analogie il comportamento chimico \u00e8 molto diverso. La ragione principale \u00e8 che gli elementi del gruppo 12 al di sotto del livello di valenza hanno un sottolivello d10 piuttosto polarizzabile, mentre i metalli alcalino terrosi hanno il guscio del gas nobile precedente, che \u00e8 molto pi\u00f9 rigido.\nZinco, cadmio e mercurio formano un gran numero di leghe con altri metalli. L'ottone (lega a base di rame e zinco) \u00e8 noto dall'antichit\u00e0. Le leghe con il mercurio prendono il nome di amalgami; alcune, come quelle di sodio e zinco, sono utili come riducenti. In alcuni casi sono stati isolati e caratterizzati composti di stechiometria ben definita, tipo Na5Hg8 e Na3Hg. Gli amalgami si formano pi\u00f9 facilmente con metalli pesanti; la maggior parte dei metalli della serie 3d sono insolubili in mercurio (gli unici a sciogliersi sono manganese e rame). Per questo motivo il mercurio si pu\u00f2 conservare in recipienti di ferro.\nZinco e cadmio anneriscono rapidamente in aria umida e se riscaldati si combinano con ossigeno, zolfo, fosforo e alogeni. Il mercurio si comporta analogamente, ma non reagisce col fosforo. Nessuno dei tre reagisce con idrogeno, carbonio o azoto. Zinco e cadmio si sciolgono in acidi non ossidanti sviluppando idrogeno e formando lo ione divalente. Ad esempio:\nCon acidi ossidanti le reazioni sono pi\u00f9 complicate; ad esempio con acido nitrico non si forma idrogeno, ma ossidi d'azoto differenti a seconda della concentrazione e della temperatura. Il mercurio non si scioglie in acidi non ossidanti; in acidi ossidanti forma Hg(II). Lo zinco \u00e8 l'unico elemento del gruppo che mostra un comportamento anfotero, e si scioglie in soluzione basica formando specie del tipo [Zn(OH)4]2\u2013 (zincati).\nPer quanto riguarda la chimica di coordinazione, zinco e cadmio assomigliano ai metalli di transizione nel formare complessi stabili con leganti che legano con O, N, S, e alogenuri; dal punto di vista della teoria HSAB sono acidi intermedi. Il mercurio, invece, \u00e8 un acido soft, e preferisce leganti che legano con N, P, S. I composti degli ioni M(II) sono naturalmente diamagnetici dato che non possiedono elettroni spaiati. Lo Zn(II) d\u00e0 composti incolori; invece molti composti di Cd(II) e Hg(II) sono colorati per la presenza di bande di assorbimento a trasferimento di carica nel visibile. Data la configurazione d10, la teoria del campo cristallino prevede CFSE = 0; di conseguenza la stereochimica dei complessi dipende essenzialmente da fattori sterici. Zn(II) e Cd(II) preferiscono complessi tetraedrici; essendo il Cd(II) di dimensioni maggiori, ha pi\u00f9 facilit\u00e0 a formare complessi ottaedrici. Nonostante Hg(II) sia ancora pi\u00f9 grande, complessi di Hg(II) ottaedrici sono rari; sono invece comuni complessi tetraedrici e lineari (coordinazione 2)."}
{"id": "103592", "revid": "767487", "url": "https://it.wikipedia.org/wiki?curid=103592", "title": "28 giorni dopo", "text": "28 giorni dopo (\"28 Days Later\") \u00e8 un film del 2002 diretto da Danny Boyle.\nTrama.\nIn Gran Bretagna un gruppo di animalisti (due uomini e una donna), si introduce di notte in un centro di ricerca con l'intento di liberare degli scimpanz\u00e9 geneticamente modificati e impiegati come cavie (una di queste, legata a una sedia, viene costretta a osservare su un monitor una serie di filmati di rabbia truculenta umana). Mentre si accingono ad aprire le gabbie, un medico ricercatore li scopre. Quest'ultimo, terrorizzato, confessa loro che agli animali \u00e8 stato somministrato un inibitore altamente contagioso, una modifica del virus della rabbia. Gli attivisti non credono alle sue parole e liberano uno scimpanz\u00e9, il quale assale la donna mordendola; quest'ultima comincia immediatamente a vomitare sangue e a mostrare atteggiamenti simili a quelli del primate. Uno dei suoi amici tenta di soccorrerla. Nel tentativo entra anch'egli in contatto con il virus, che innesca in lui la stessa mutazione.\n28 giorni dopo, presso il reparto di terapia intensiva di un ospedale di Londra, Jim, un corriere irlandese, si risveglia dal coma in cui si trovava a seguito di un incidente stradale. Dopo essersi rifocillato e rifornito, lascia il nosocomio in rovina in cui era stato abbandonato e scopre una Londra dall'aspetto post-apocalittico: le strade sono vuote e segnate da una evacuazione di massa (avvenuta 15 giorni dopo le prime manifestazioni dell'infezione).\nAl tramonto Jim decide di rifugiarsi in una chiesa, nella quale trova cataste di cadaveri; poco dopo alcuni di questi si alzano di scatto e lo rincorrono in preda al virus. Prima che venga raggiunto dagli infetti, Jim viene salvato da due sopravvissuti, Selena (una farmacista) e Mark, che uccidono gli inseguitori attirandoli in una trappola esplosiva. Questi lo accompagnano al loro nascondiglio, un negozio abbandonato nella Metropolitana di Londra.\nL\u00ec raccontano al terrorizzato Jim la tragedia accaduta nei 28 giorni che ha trascorso in coma: in seguito alla fuoriuscita del virus (un agente infettivo mutato che si diffonde attraverso il sangue o la saliva, con un periodo d'incubazione di appena 10-20 secondi) dall'Universit\u00e0 di Cambridge, tutte le persone entrate in contatto con esso si trasformano in creature prive di ragione che si aggirano per le strade, con l'unico scopo di uccidere chiunque capiti loro a tiro: sopravvivere \u00e8 divenuto estremamente difficoltoso. Le citt\u00e0 sono state abbandonate. Non si hanno notizie di scampati all'epidemia. Televisione e radio hanno cessato di trasmettere.\nNonostante il parere contrario di Mark e Selena, Jim insiste per visitare la casa dei suoi genitori, per poi scoprire che questi si sono suicidati per sfuggire all'epidemia, lasciando al figlio un messaggio d'addio dietro una foto. I tre decidono di rimanere nella casa per passare la notte. Jim, mentre i suoi compagni dormono, accende una candela ricordando un vecchio filmino sulla propria famiglia, ma la luce cattura l'attenzione di due infetti, che lo assalgono irrompendo dalle finestre. Mark e Selena, ridestati di soprassalto, li affrontano uccidendoli e quando Mark viene infettato, Selena non si fa scrupoli a ucciderlo a colpi di machete, sotto gli occhi di un attonito Jim.\nIl giorno seguente, avventurandosi ancora una volta fuori, Jim e Selena restano sorpresi nel vedere luci natalizie lampeggiare da una finestra di un grattacielo di Londra; appena entrati nell'edificio per controllare, alcuni infetti li assalgono dalla tromba delle scale: Jim e Selena vengono salvati dall'intervento di Frank, un autista di taxi che si \u00e8 procurato armi ed equipaggiamento anti-sommossa della polizia.\nFrank presenta poi a Jim e Selena sua figlia Hannah, e gli offre alloggio per la notte. La mattina seguente Frank spiega loro di come non sia pi\u00f9 possibile sopravvivere ancora per molto nel grattacielo, per lui e la figlia, dato che le provviste stanno esaurendosi, specialmente le scorte d'acqua, ma che ha intercettato un messaggio via radio registrato dalle forze armate britanniche. Il messaggio riferisce che l'esercito ha stabilito una base militare nei pressi di Manchester. I militari, inoltre, sostengono di possedere \"il rimedio all'infezione\". Cos\u00ec, Jim, Selena, Hannah e Frank lasciano il grattacielo a bordo del taxi di quest'ultimo.\nAttraversando un buio tunnel stradale, bucano uno pneumatico e scampano per poco all'inseguimento di alcuni contagiati. Quindi proseguono il viaggio, ma non prima di entrare in un supermercato per fare provviste. Fuori citt\u00e0, il gruppo trova un'autocisterna di benzina nelle campagne: mentre Frank si occupa del carburante, Jim entra in una tavola calda non molto distante e trova una mattanza di corpi in putrefazione, tra cui quello di una madre che ancora stringe a s\u00e9 il proprio neonato. Improvvisamente, viene attaccato alle spalle da un ragazzino rabbioso che si trova costretto a uccidere impugnando una mazza da baseball.\nIn un accampamento di fortuna, in un breve momento distensivo, il gruppo si accorge che le disavventure affrontate assieme li stanno reciprocamente legando in una sorta di \"famiglia\". Arrivati nei pressi di Manchester, scoprono che la citt\u00e0 \u00e8 invasa dal fumo e dalle fiamme. Giungono al blocco stradale, ma solo per scoprire che \u00e8 deserto. Frank si allontana dagli altri in preda alla delusione, quando accidentalmente viene infettato a causa di un corvo, che gli fa cadere una goccia di sangue infetto nell'occhio. Prima che il virus prenda il sopravvento, Frank d\u00e0 il suo addio alla figlia Hannah. Il tassista, trasformatosi, viene abbattuto da alcuni soldati nascosti dotati di equipaggiamento NBC.\nI soldati portano Jim, Selena e Hannah in un cottage convertito in fortificazione di fortuna dall'esercito, in cui incontrano il maggiore Henry West. L'ufficiale spiega loro che lui e i suoi sette soldati sono gli unici sopravvissuti della brigata di 800 militari che avrebbe dovuto difendere Manchester, e che gli incendi nella citt\u00e0 stanno facendo sciamare gli infettati verso il loro campo. Jim viene portato in giro per la base, e gli viene mostrato anche Mailer, un soldato infettato, che \u00e8 stato incatenato dal maggiore West per sperimentare il tempo occorrente ai contagiati perch\u00e9 sopravvenga la morte per fame.\nQuella notte Jim, Selena e Hannah cenano in compagnia dei soldati (per la maggior parte egoisti e sfacciati), ma la cena viene interrotta da un improvviso attacco degli infetti. Dopo averli abbattuti, il caporale Mitchell tenta di violentare Selena, ma viene fermato da Jim e dal sergente Farrell. Il maggiore West spiega a Jim che non pu\u00f2 permettere che il gruppo lasci la base: egli ha infatti promesso ai suoi soldati, convinti come lui che il mondo sia finito, che potranno abusare delle donne sotto la falsa speranza di \"ricostruire la civilt\u00e0\". L'evacuazione promessa nella trasmissione radio \u00e8, in realt\u00e0, atta ad attirare quanti pi\u00f9 sopravvissuti possibile alla base, per procurarsi donne da concedere ai soldati, mentre si attende che gli infetti muoiano di fame. Disgustato, Jim prova a scappare con i suoi compagni, ma vengono catturati e Jim viene imprigionato.\nIn cella Jim ritrova l'insubordinato Farrell, il quale gli espone una sua convinzione sul contagio virale, che non si \u00e8 propagato al di fuori della Gran Bretagna (che il resto del mondo ha messo in quarantena): conseguentemente, il piano di West per il \"ripopolamento\" non \u00e8 necessario. Secondo Farrell, West \u00e8 impazzito a causa sia degli orrori di cui \u00e8 stato spettatore/attore nella vita, sommatisi agli eventi legati al virus. Jim e Farrell vengono portati in una foresta (dove ammassano i contagiati uccisi), per essere sommariamente giustiziati: Farrell viene fucilato dal soldato Jones, Jim invece riesce a fuggire e a nascondersi in mezzo alla massa di cadaveri approfittando di un litigio tra Mitchell e Jones. Durante la fuga Jim nota un aereo di linea in volo e comprende che il defunto sergente Farrell aveva ragione.\nIntanto, al cottage, Selena convince Hannah a prendere pillole di Valium, cos\u00ec che, \"protetta\" da uno stato di semi-coscienza, non si rammenti in seguito della violenza imminente. Ma, prima che questo possa accadere, una sirena per attacchi aerei risuona: Jim \u00e8 riuscito a raggiungere il checkpoint stradale e l\u00ec ha attivato l'allarme per tendere una trappola ai militari. West e il soldato Davis si dirigono verso il blocco, sotto una pioggia battente, mentre il resto del plotone \u00e8 rimasto al campo. Una volta giunti su posto, Jim uccide Davis, si impossessa del suo SA-80, sabota la jeep e lascia West solo a fronteggiare gli infettati, prima di correre verso il cottage a salvare Selena e Hannah.\nTornato al campo, Jim spara alle catene di Mailer, liberandolo, cos\u00ec che quest'ultimo si muova liberamente per la base, infettando o uccidendo i suoi commilitoni. Selena e Hannah intanto provano a scappare; Selena viene presa da Mitchell, mentre Hannah riesce a fuggire dai suoi inseguitori. Selena viene salvata da Jim, il quale uccide il militare. A causa della brutalit\u00e0 di Jim, Selena crede che sia stato infettato: proprio quando sta per ucciderlo, Jim riesce a convincerla di non essere stato contagiato.\nHannah, riunitasi al resto del gruppo e in preda alle allucinazioni, vede Jim come se fosse mutato e lo colpisce con un vaso.\nL'incomprensione \u00e8 presto chiarita e i tre si recano al taxi di Frank: l\u00ec, per\u00f2, West li attende, nascosto nei sedili posteriori. Il maggiore spara un colpo di Browning Hi-Power contro Jim, ma Hannah mette in moto, sterza e guida fino all'ingresso del cottage, dove Mailer, infranto il lunotto, afferra West, lo trascina dentro la base e lo uccide. I tre, ripreso il pieno controllo dell'auto, sfondano il cancello e fuggono in cerca di una struttura ospedaliera dove Selena possa salvare la vita a Jim.\n28 giorni dopo, i tre si sono stabiliti nel nord dell'Inghilterra. Come predetto dagli esperimenti su Mailer, gli infettati muoiono di inedia uno dopo l'altro. Jim, Selena e Hannah stanno componendo un gigantesco \"HELLO\" con tutta la stoffa che sono riusciti a procurarsi. Finalmente, viene catturata l'attenzione di un aereo da ricognizione della Royal Air Force che sta sorvolando la zona, il quale segnala la presenza del gruppo per un'evacuazione.\nProduzione.\nNel commento del DVD, Boyle e Garland lo definiscono frequentemente un film post apocalittico e horror, commentando scene che erano uno specifico riferimento alla serie dei morti viventi di George A. Romero. Durante il marketing iniziale del film, comunque, Boyle tent\u00f2 di distanziare il film da tali etichette. Boyle identific\u00f2 il romanzo \"Il giorno dei trifidi\" di John Wyndham come la fonte d'ispirazione originale per la storia di Garland.\nPer abbassare i costi di produzione, le scene nella Londra post-apocalittica non furono girate ricostruendo la citt\u00e0 con effetti digitali o miniature, ma girate alle 5 del mattino con la citt\u00e0 ancora dormiente.\nAl termine dei titoli di coda \u00e8 presente un finale alternativo, in cui Selena non riesce a rianimare Jim in ospedale, e, insieme ad Hannah, \u00e8 costretta ad abbandonare il corpo.\nAltri media.\nIl video della canzone dei LMFAO, \"Party Rock Anthem\", \u00e8 una parodia di \"28 giorni dopo\".\nSequel.\nNel 2007 \u00e8 stato realizzato il sequel del film: \"28 settimane dopo\", diretto dal regista spagnolo Juan Carlos Fresnadillo."}
{"id": "103593", "revid": "1272592", "url": "https://it.wikipedia.org/wiki?curid=103593", "title": "Aeroporto di Genova-Sestri", "text": "L'Aeroporto di Genova - Sestri , noto anche come Aeroporto internazionale \"Cristoforo Colombo\", \u00e8 un aeroporto italiano situato nella citt\u00e0 di Genova, su una penisola artificiale di fronte al quartiere di Sestri Ponente. La struttura \u00e8 dotata di una pista d'atterraggio pavimentata lunga 2916\u00a0m, con orientamento RWY 10-28. L'aeroporto \u00e8 aperto al traffico commerciale ed \u00e8 gestito dalla societ\u00e0 Aeroporto di Genova SpA.\nData la sua vicinanza alla citt\u00e0 (\u00e8 collocato a circa ad ovest rispetto al centro di Genova), l'aeroporto viene considerato un \"city airport\".\nL'aeroporto \u00e8 il pi\u00f9 grande della Liguria, con circa 1,5 milioni di passeggeri all'anno, e collega Genova con i numerosi scali nazionali ed i principali scali europei di interscambio intercontinentale.\nStoria e caratteristiche.\nIniziato nel 1954 e inaugurato nel 1962, in principio era dotato di una piattaforma d'atterraggio da 2.285 metri (oggi la pista \u00e8 lunga 2916 metri) e di un'aerostazione provvisoria costituita da alcuni prefabbricati. La struttura temporanea sopravvisse fino al 1986, quando fu inaugurata la nuova e definitiva aerostazione.\nL'area aeroportuale si sviluppa su una penisola artificiale realizzata con il riempimento di un tratto di mare: la sua realizzazione ha richiesto 8 anni di lavori e lo sbancamento della vicina collina di monte Croce dove sta sorgendo il parco scientifico tecnologico degli Erzelli. Il riempimento delle aree a mare venne realizzato dalla ditta Berta Autotrasporti di Cornigliano che si avvalse di automezzi militari come Mack M123, AEC Matador, Diamond T tank transporter, acquistati dall'Esercito americano e dall'Esercito inglese e poi riconvertiti ad uso civile.\nL'esigenza di avere un aeroporto era gi\u00e0 ampiamente avvertibile, per Genova, a partire dal 1920. La citt\u00e0 primeggiava, dal punto di vista industriale, portuale e turistico gi\u00e0 in quegli anni ma l'opera non venne mai realizzata per ragioni tecniche e finanziarie. La difficolt\u00e0 principale consisteva sostanzialmente nel trovare spazi adeguati in un territorio cos\u00ec scevro di zone pianeggianti e cos\u00ec costretto fra le montagne ed il mare, caratteristiche che ne avrebbero reso esorbitanti i costi di realizzazione.\nFra il 1926 ed il 1933 venne realizzato un idroscalo nel bacino portuale della Lanterna di Genova. Ricavato su uno specchio acqueo di 20.000\u00a0mq, presentava una darsena, tre scivoli, due hangar, un edificio per gli uffici e un'aerostazione.\nSuccessivamente, fra il 1937 ed il 1938, dopo diverse proposte e trattative, vennero inviati gli studi per la realizzazione di un aeroporto vero e proprio al \"Progetto di Porto Aeronautico di Genova Sestri\" presso l'\"Ufficio Tecnico del Consorzio del Porto di Genova\" (CAP). Gli elaborati prevedevano la realizzazione, sulle aree parzialmente occupate nel dopoguerra dagli stabilimenti Oscar Sinigaglia dell'Italsider, di un complesso sul mare formato da tre piste di atterraggio, un ampio bacino a uso idroscalo e da un porto petroli in aggiunta ai cantieri navali preesistenti.\nTuttavia, nemmeno questa soluzione sar\u00e0 mai realizzata: i lavori, iniziati nel 1938 grazie ai finanziamenti del Governo, dei principali enti pubblici e di privati cittadini, subirono un'interruzione nel 1943 a causa degli eventi bellici. Non vennero mai ripresi, nemmeno alla fine delle ostilit\u00e0, per mancanza di finanziamenti.\nFrattanto, i sopraggiunti straordinari progressi conseguiti in aeronautica, suggerirono di rivedere anche quest'ultimo progetto.\nPer un certo periodo venne presa in considerazione l'idea di costruire l'aeroporto sulla terraferma, a monte di Arenzano o nei limitrofi di Chiavari, soluzione ben pi\u00f9 economica rispetto a quella di riprendere i lavori sul mare, ritenuta troppo costosa.\nDal 1948 in poi il Consorzio Autonomo del Porto (CAP) fece eseguire studi che portarono a ottenere molte nuove soluzioni, ma solo nel 1951 il Consiglio Superiore ed il Consiglio Generale dei Lavori Pubblici ne approvarono l'ultima presentata.\nL'Aeroporto di Genova Sestri ebbe una spesa stimata in 12,8 miliardi di Lire, ripartiti tra Stato, Comune di Genova, CAP, Provincia e Camera di Commercio, Ente Provinciale Turismo, Cassa di risparmio di Genova e Imperia, Ansaldo, Piaggio, Fondazione Odero.\nGli stanziamenti furono cos\u00ec suddivisi: 4,5 miliardi di Lire per la realizzazione della Diga Foranea, 1,8 miliardi per le banchine di contenimento, 4,8 miliardi di Lire per le operazioni di riempimento del campo terrestre, 1,74 miliardi per sistemazioni superficiali, edifici ed impianti vari.\nL'aeroporto genovese svolge spesso un ruolo di supporto per gli aeroporti del nord Italia quando questi sono chiusi per avverse condizioni meteorologiche, come nebbia o neve, e riveste un ruolo importante per il supporto fornito alle strutture e al personale del porto mercantile, nonch\u00e9 alle industrie manifatturiere e alle strutture fieristiche che accolgono eventi quali il salone nautico di Genova, Euroflora, Energethica, ArteGenova, Fiera Primavera, Natalidea, Festival della Scienza; \u00e8 anche un cruciale tassello intermodale per il settore delle crociere e il turismo in genere (charter e low cost).\nTuttavia il suo traffico, sia in termini di viaggiatori sia di voli, al momento \u00e8 contenuto, in relazione alla vicinanza di altri aeroporti come Milano-Linate, Milano-Malpensa, Bergamo-Orio al Serio, Torino-Caselle, Nizza Costa Azzurra e Pisa-San Giusto, maggiormente attrezzati con compagnie \"major\" e \"low cost\" e con maggiore offerta di collegamenti diretti passeggeri e cargo. L'aeroporto ha comunque episodi di addensamento del traffico: una delle sue doti \u00e8 certamente la sua posizione costiera, pressoch\u00e9 esente da nebbia durante tutto l'arco dell'anno, anche se soffre molto d'autunno e d'inverno per il forte vento. A causa di tali caratteristiche, come gi\u00e0 accennato, viene spesso impiegato come aeroporto alternato per i voli diretti a scali meno favoriti per questo fattore, come quelli precedentemente citati.\nA partire dal 2009 nel corso degli anni diverse compagnie aeree low-cost hanno attivato voli nazionali e internazionali, in buona parte poi interrotti: fra queste Blu Express (marchio low cost di Blue Panorama), Air Italy ItAli Airlines, My Jet, Darwin Airline; Lufthansa ha potenziato i propri collegamenti operati da Air Dolomiti tra Genova e Monaco di Baviera. Ryanair, dopo aver offerto collegamenti nazionali e internazionali, al 2019 mantiene solo quelli per Londra e Bari.\nNel 2014 hanno preso il via i voli charter dedicati alle crociere P&amp;O, con circa 56.000 passeggeri movimentati (tutti provenienti dalla Gran Bretagna). Nel 2015 e nel 2016 i voli sono stati confermati, da Londra, Glasgow e Birmingham. Nel 2017 sono stati cancellati.\nIl 22 aprile 2016 ha preso il via un servizio di voli giornalieri diretti Genova-Amsterdam di KLM. Nel 2017 l'aeroporto di Genova \u00e8 diventato base della compagnia Volotea (la quarta in Italia e la nona in Europa), offrendo diversi collegamenti nazionali e internazionali.\nL'11 marzo 2021 Wizz Air annuncia lo sbarco all'aeroporto di Genova, con un collegamento da e per Tirana.\nIl 18 marzo 2021 Volotea ha reso nota la sospensione dei voli per Atene, Corf\u00f9, Heraklion, Madrid e Malaga fino all'anno seguente. Nello stesso giorno, Tayaran Jet comunica l'apertura di un volo per Trapani, operato da Ryanair fino a qualche anno prima.\nLa costruzione.\nRealizzare un aeroporto in mare aperto non era una soluzione strana o propria solo di Genova. Fra gli esempi pi\u00f9 cospicui possiamo ricordare le infrastrutture di Idlewind a New York oppure quelle di Nizza, Venezia, Gibilterra. Ma \u00e8 Hong Kong a vantare il maggior numero di analogie con l'Aeroporto di Genova Sestri.\nTuttavia, in nessuno dei casi esposti sopra, l'idea ha mai avuto una radicazione cos\u00ec spinta ed una concretizzazione cos\u00ec ampia come a Genova, beneficiaria di un moderno aeroporto terrestre totalmente costruito in mare aperto e cos\u00ec esposto a violente mareggiate.\nOpera ciclopica, assume dimensioni infinitamente pi\u00f9 rilevanti se si tiene conto del periodo in cui sia stata realizzata.\nCostruttore dell'infrastruttura fu G.L.F. - Grandi Lavori Fincosit, che pot\u00e9 lavorare giorno e notte per anni quasi ininterrottamente.\nDeterminante, per la realizzazione del'aeroporto, fu il contributo offerto dalla ditta Berta Autotrasporti di Cornigliano, appaltatrice delle opere di riempimento delle aree a mare necessarie all'edificazione dell'infrastruttura. La societ\u00e0, forte dell'esperienza dell'aver realizzato pochi anni prima il rinterro necessario alla creazione delle aree su cui \u00e8 sorta la societ\u00e0 Ilva, si occuper\u00e0 di estendere quest'ultimo anche verso Ovest, andando a realizzare il waterfront di Ponente, naturale prosecuzione di quello gi\u00e0 realizzato a Levante.\nLa costruzione dell'aeroporto \u00e8 stata resa possibile dall'impiego di automezzi ribaltabili autonomamente e idraulicamente, al fine di poter trasportare e riversare in mare 8,4 milioni di mc. di materiali di risulta. Allo scopo, Berta Autotrasporti ha impiegato centinaia di automezzi fra i quali si ricordano quelli acquistati dall'Esercito americano e dall'Esercito inglese in virt\u00f9 della loro robustezza, potenza e motilit\u00e0, caratteristiche che li rendevano unici nel poter sostenere operazioni cos\u00ec gravose.\nLe opere vennero suddivise in tre fasi successive:\nAnche al fine di velocizzare le operazioni, le tre fasi vennero accavallate e furono concluse quasi contemporaneamente.\nLa diga foranea trova fondamento su uno scanno di pietrame di media pezzatura riversato sul fondo marino vergine alla quota media di 17,50 m. sotto il livello del mare. Tale pietrame era estratto dal massiccio del Colle di San Benigno, dietro alla Lanterna di Genova che fu cos\u00ec quasi totalmente demolito. In tal modo si cre\u00f2 anche una vasta area pianeggiante nel cuore del Porto di Genova, perfetta per decongestionare il traffico camionale del porto stesso. Per la realizzazione della parte verticale della Diga, furono necessari 174 cassoni galleggianti in cemento armato. Vennero costruiti all'interno del Porto di Genova in un apposito cantiere in grado di consentire il getto contemporaneo di 3 cassoni in circa 20 giorni.\nOgni cassone misura circa 19 m. di lunghezza, 14 di larghezza e 15,50 di altezza. Le pareti esterne sono fortemente armate e presentano uno spessore di 80 cm. Internamente i cassoni sono suddivisi in 20 celle verticali a tutta altezza. Il cielo dei manufatti \u00e8 coperto da un solettone in cemento armato con apposite botole per il riempimento delle celle.\nI cassoni vennero portati galleggianti in sito, allineati e accostati quanto pi\u00f9 possibile; furono successivamente affondati, con tempistica anche dipendente dalla loro produzione, sul piano dello scanno di imbasamento, zavorrandoli prima con acqua e subito dopo con sabbia aspirata dal fondo del mare.\nAtteso che il tempo e qualche colpo di mare avessero portato il cassone, sempre perfettamente verticale, al suo assetto definitivo, tramite una speciale centrale galleggiante di betonaggio si poteva procedere al getto in sito del muro di banchina e del paraonde fino all'altezza di 5 metri sul livello del mare.\nIl primo cassone fu approfondato in posizione il 20 settembre 1956, l'ultimo il 14 gennaio 1961.\nPer la realizzazione della Diga foranea sono stati impiegate 975.000 tonnellate di pietrame di imbasamento, 200.000 metri cubi di Calcestruzzo armato, 120.000 di calcestruzzo semplice. Il suo costo fu di 2 milioni di Lire dell'epoca per metro lineare.\nLe pareti laterali dell'involucro di contenimento del terrapieno presentavano, all'epoca della costruzione, uno sviluppo complessivo di circa 5\u00a0km. Il loro sistema costruttivo \u00e8 del tutto similare a quello della Diga foranea a meno delle diverse dimensioni dei cassoni. In questo caso la loro altezza varia tra i 10 ed i 12 metri mentre la larghezza si attesta a 6 m.\nPer le operazioni di riempimento dell'involucro di contenimento del terrapieno furono necessari 16,8 milioni di metri cubi di materiali, la met\u00e0 dei quali venne aspirata dal fondo marino tramite una draga aspirante e refluente fatta appositamente costruire dall'impresa G.L.F. Grandi Lavori Fincosit di Genova. La draga lavor\u00f2 giorno e notte quasi ininterrottamente per 4 anni.\nLe opere furono ultimate gi\u00e0 alla fine del 1961, in anticipo di 3 mesi sui termini contrattuali.\nLa spesa fu di 11.893 milioni di Lire, leggermente inferiore a quella preventivata. (Fonti: \"L'Aeroporto sul Mare\", Genova, Sigla Effe, 1962)\nAvvicinamento strumentale.\nLa pista 28 \u00e8 dotata del sistema di atterraggio strumentale ILS. Durante le procedure ILS per la pista 28 gli aerei effettuano l'avvicinamento con una prua orientata a 287 gradi ed una frequenza NAV di 109.30. La pista 10 non \u00e8 dotata di ILS, pertanto viene effettuato il circling o in alternativa un avvicinamento visuale.\nInterscambio.\nLa stazione ferroviaria pi\u00f9 vicina \u00e8 quella di Genova Sestri Ponente Aeroporto, raggiungibile attraverso la passerella pedonale che scavalca la ferrovia e tramite la navetta AirLink, operante su un percorso protetto con partenze ogni 15 minuti e tempo di percorrenza di circa 15 minuti. Il servizio AirLink \u00e8 concepito per favorire l'interscambio dei viaggiatori che utilizzano l'aeroporto con i mezzi pubblici urbani della citt\u00e0 di Genova e i servizi ferroviari regionali. Viene gestito tramite una collaborazione tra la societ\u00e0 municipalizzata genovese dei trasporti AMT e la divisione regionale della Liguria di Trenitalia ed \u00e8 utilizzabile con titoli di viaggio di entrambe le compagnie.\nL'aeroporto \u00e8 collegato con il centro della citt\u00e0 con un bus navetta chiamato \"Volabus\", gestito da AMT ed accessibile con un titolo di viaggio a tariffa specifica. Esso effettua corse ogni 45 minuti circa, con fermate alle stazioni ferroviarie di Cornigliano, Sampierdarena e Piazza Principe, in piazza De Ferrari e alla stazione ferroviaria di Brignole (consentendo quindi anche l'interscambio con la metropolitana cittadina). La stessa navetta effettua anche il percorso inverso.\nA partire dall'estate del 2018 \u00e8 stato attivato un nuovo servizio chiamato \"Tigullio Airport Shuttle\", gestito inizialmente dalla societ\u00e0 ATP Esercizio ed in seguito da AMT, attivo unicamente nei mesi estivi, che offre un collegamento diretto tra l'aeroporto e le localit\u00e0 turistiche del Tigullio. Inizialmente articolato in una sola linea che collegava l'aeroporto con Rapallo, Santa Margherita Ligure e Portofino, dal 2019 \u00e8 stata attivata anche un'altra relazione a servizio di Chiavari, Lavagna e Sestri Levante. ll servizio \u00e8 accessibile con tariffa dedicata; nei primi 2 anni \u00e8 stato strutturato con 6 coppie di corse giornaliere con orari prestabiliti, mentre a partire dall'estate 2020 \u00e8 effettuato su prenotazione.\nNelle vicinanze dell'aeroporto \u00e8 presente il casello autostradale Genova-Aeroporto dell'autostrada A10, che collega il capoluogo ligure con la Riviera di Ponente, tramite la quale si possono raggiungere anche le autostrade A7 ed A26, che collegano la Liguria con la Pianura Padana, e l'autostrada A12, che unisce Genova con la Riviera di Levante e la Toscana. Sono a disposizione dei viaggiatori anche il servizio taxi, il noleggio auto e il noleggio con conducente, nonch\u00e9 i parcheggi a pagamento per le soste brevi o lunghe.\nL'Unione europea ha co-finanziato la progettazione di un collegamento tra l'aeroporto e la futura fermata ferroviaria di Genova-Erzelli attraverso una cabinovia (progetto GATE: Genoa Airport, a Train to Europe).\nIncidenti.\nIl 17 novembre 1997 si schianta sulla pista un jet militare, un Aermacchi MB-339 in volo da Cameri (NO) a Genova. Nell'incidente muoiono i due piloti, il capitano Pierluigi Rigotti, 31 anni, di Milano, e il sergente Luca Antelmi, 27 anni, di Anzio.\nIl 25 febbraio 1999 un volo della Minerva Airlines proveniente da Cagliari, operato con un Dornier 328, finisce in mare in fase di atterraggio causando la morte di tre passeggeri e di un'assistente di volo."}
{"id": "103595", "revid": "729019", "url": "https://it.wikipedia.org/wiki?curid=103595", "title": "Aeroporto di Lampedusa", "text": "L'aeroporto di Lampedusa (IATA: LMP, ICAO: LICD) \u00e8 un aeroporto italiano situato nella parte sud orientale dell'isola di Lampedusa, parte del centro abitato del comune omonimo. La struttura \u00e8 dotata di una pista in asfalto lunga 1.800 m con orientamento RWY 08-26. L'aeroporto \u00e8 regolato dall'Ente Nazionale per l'Aviazione Civile (ENAC) \u00e8 gestito dalla AST Aeroservizi SpA ed \u00e8 aperto al traffico commerciale. L'aeroporto pu\u00f2 ospitare aerei di medie dimensioni a corto e medio raggio, come il Boeing 737 e l'Airbus A320.\nStoria.\nLampedusa era sede di pista aeroportuale ed installazioni a carattere militare dal 1958, con un Teleposto Telecomunicazioni e una stazione di Meteorologia.\nNel 1986 l'Aeronautica Militare ha istituito la 134\u00aa Squadriglia radar (che nel 1998 diveniva Remoto) e nel 1993 un proprio Distaccamento aeronautico, dipendente dal 37\u00ba Stormo, che fornisce anche supporto agli aerei militari in transito presso lo scalo.\nLo scalo civile.\nL'aeroporto civile fu costruito nel 1968, in seguito all'intervento dell'allora ministro del Mezzogiorno Paolo Emilio Taviani; i lampedusani avevano infatti attuato una singolare protesta, disertando in massa le elezioni. Nel 1975 assume la denominazione di Aeroporto Civile Lampedusa.\nIl 21 luglio 2012 in presenza del Presidente del Senato Renato Schifani e del presidente dell'ENAC Vito Riggio \u00e8 stata inaugurata la nuova aerostazione, comprensiva di 8 banchi check-in e 4 metal-detector. La nuova struttura di Lampedusa, dalla caratteristica forma di nave, \u00e8 costata circa 24 milioni di euro, finanziati per i 2/3 (16 milioni) dall'Unione europea."}
{"id": "103596", "revid": "124123", "url": "https://it.wikipedia.org/wiki?curid=103596", "title": "Friedrich Reinhold Kreutzwald", "text": "Di umili origini, i suoi genitori erano dei servi, nacque nel villaggio di J\u00f5epere nei pressi di Kadrina, nella contea di L\u00e4\u00e4ne-Virumaa, si laure\u00f2 in medicina all'Universit\u00e0 di Tartu nel 1833, e pratic\u00f2 la professione di medico a V\u00f5ru, nel sud dell'Estonia, dal 1833 al 1877.\nParallelamente, fu autore di diverse opere letterarie, principalmente adattamenti di racconti popolari e poesie. La sua opera principale \u00e8 il poema epico con protagonista \"Kalevipoeg\" (\"il figlio di Kalev\"), ispirato dal folklore tradizionale estone e ritenuto il primo libro in lingua estone.\nFu uno dei membri della societ\u00e0 erudita estone, fondata nel 1838 dai tedeschi che operavano nell'Universit\u00e0 di Tartu, che promuoveva lo studio della cultura nazionale e, ben presto, fu aperta anche i membri pi\u00f9 istruiti della popolazione locale, come appunto Kreutzwald."}
{"id": "103597", "revid": "1543377", "url": "https://it.wikipedia.org/wiki?curid=103597", "title": "Allicina", "text": "L'allicina \u00e8 un che pu\u00f2 essere facilmente ottenuto dall'aglio, una pianta della famiglia delle \"Amaryllidaceae\".\nSi trova sotto forma liquida con odore pungente tipico di aglio e affini, caratteristica di molti composti solforati come tio-alcoli, -esteri -eteri e derivati di basso peso molecolare. Il composto mostra effetti antibiotici e antifungini. L'allicina \u00e8 parte del meccanismo di difesa dell'aglio da eventuali parassiti.\n\u00c8 stata isolata e descritta per la prima volta nel 1944 da Chester J. Cavallito and John Hays Bailey.\nStruttura e propriet\u00e0 chimiche.\nL'allicina presenta un gruppo funzionale tiosulfonato (R-S(O)-S-R), non presente nell'aglio finch\u00e9 questo non viene tagliato o pestato e formato dall'azione dell'enzima alliina liasi o alliinasi, sull'alliina, il solfossido della cisteina, un amminoacido non proteinogenico poco stabile in condizioni standard.\nQuando il bulbo \u00e8 rotto, spezzettato, pestato o diversamente processato a scopi tecnologici, l'alliina viene rilasciata ed interagisce con l'enzima presente nei vacuoli cellulari adiacenti. Il contatto tra alliina e alliinasi porta alla formazione per idrolisi di intermedi reattivi (acidi solfenici come l'acido allilsolfenico), che si autocondensano velocemente a formare vari tiosulfonati, dei quali mediamente l'allicina rappresenta il 70%.\nL'allicina \u00e8 una molecola chirale, ma si trova naturalmente solo in forma racemica\n, che pu\u00f2 anche essere formato dall'ossidazione del diallin-disolfuro:\nL'allicina viene degradatata sotto pH 3 quindi, stante l'ambiente gastrico, l'allicina non viene prodotta nel corpo in conseguenza dell'assunzione orale di aglio fresco o in polvere. Inoltre, l'allicina \u00e8 instabile dal momento che degrada in sedici ore a 23\u00a0\u00b0C.\nUn milligrammo di alliina \u00e8 equivalente a 0,45\u00a0mg di allicina. L'allicina ha una bassa (2%) solubilit\u00e0 in acqua. Viene degradata rapidamente e distrutta durante la cottura.\nPotenziale uso medico.\nNumerosi studi pubblicati tra il 1995 e il 2005 hanno indicato per l'allicina dei potenziali utilizzi in ambito medico: riduzione dell'aterosclerosi e della formazione di depositi grassi, normalizzazione delle lipoproteine, diminuzione della pressione, effetto antitrombotico, antinfiammatorio e antiossidante.\nAltri studi hanno mostrato un forte effetto antiossidante a livello dell'intestino che pu\u00f2 danneggiare le cellule della mucosa intestinale. Uno studio clinico randomizzato effettuato nel 2007 dal National Institutes of Health negli Stati Uniti ha mostrato che il consumo di aglio non riduce i valori ematici di colesterolo nei pazienti con livelli moderatamente alti. L'aglio fresco utilizzato per questo studio conteneva dosi sostanziose di allicina, e ha quindi posto in dubbio la capacit\u00e0 della sostanza come anticolesterolemico.\nNel 2009 il meccanismo antiossidante dell'aglio \u00e8 stato dimostrato essere la reazione dei radicali liberi perossido; l'allicina si decompone in acido 2-propensulfenico, che lega i radicali del perossido organico. L'acido 2-propensulfenico che si forma al momento del taglio o della spremitura dell'aglio ha un'emivita di un secondo.\nAttivit\u00e0 antibatterica.\nL'allicina ha mostrato numerose attivit\u00e0 antimicrobiche. Una delle potenziali applicazioni \u00e8 il trattamento dei ceppi di Staphylococcus aureus meticillino-resistenti (MRSA); un test condotto contro trenta ceppi di MRSA ha mostrato un'elevata attivit\u00e0 antimicrobica, anche contro alcuni resistenti ad altri antibiotici.\nDei ceppi valutati, l'88% ha mostrato una concentrazione minima inibitoria per una soluzione acquosa di allicina di 16\u00a0mg/L, con l'inibizione di tutti i ceppi a 32\u00a0mg/L. Inoltre, nell'88% dei casi la concentrazione minima battericida \u00e8 stata valutata in 128\u00a0mg/L, e alle dosi 256\u00a0mg/L \u00e8 stata osservata l'eliminazione di tutti i ceppi. Di questi, l'82% ha mostrato una resistenza intermedia o piena alla mupirocina. Lo stesso studio ha esaminato l'uso di una crema a base di allicina che si \u00e8 dimostrata meno efficace, mostrandosi attiva su tutti i ceppi a 500\u00a0mg/L, ben comparabile al valore equivalente di 20\u00a0g/L della mupirocina, attualmente utilizzata per la somministrazione topica.\nUna formulazione acquosa di allicina purificata \u00e8 stata osservata essere pi\u00f9 stabile delle altre, probabilmente in conseguenza del legame tra l'idrogeno dell'acqua con quello della stessa allicina e l'assenza di altre sostanze che alterino la molecola."}
{"id": "103598", "revid": "484532", "url": "https://it.wikipedia.org/wiki?curid=103598", "title": "Aeroporto di Pisa-San Giusto", "text": "L'aeroporto intercontinentale di Pisa-San Giusto , conosciuto con il nome commerciale di \"Galileo Galilei\", \u00e8 il principale scalo della Toscana e, anche nel 2021, si \u00e8 confermato quattordicesimo aeroporto italiano per traffico passeggeri. \u00c8 intitolato al pisano Galileo Galilei e sorge nella zona di San Giusto, da cui prende il nome, situata a pochi minuti dal centro cittadino.\nL'aeroporto, di propriet\u00e0 dell'Aeronautica Militare, \u00e8 gestito per la parte civile da Toscana Aeroporti S.p.A., societ\u00e0 nata dalla fusione per incorporazione di Aeroporto di Firenze S.p.A. in Societ\u00e0 Aeroporto Toscano S.p.A..\nIn base al Decreto ministeriale del 25 gennaio 2008, pubblicato sulla Gazzetta Ufficiale del 7 marzo 2008, l'aeroporto militare \"Arturo Dell'Oro\" di Pisa \u00e8 classificato come Main Operating Base (MOB) del 2\u00ba Gruppo volo e, come tale, l'apertura al traffico civile pu\u00f2 essere ampliata a condizione che dall'espansione non derivino limitazioni allo svolgimento dei compiti istituzionali delle Forze armate italiane e nuovi o maggiori oneri a carico del bilancio del Ministero della difesa.\nStoria.\nLe origini dell'aeroporto risalgono al 1911, anno in cui in localit\u00e0 San Giusto a Coltano venne allestito, dai pisani Ugo e Guido Antoni, un campo volo per il collaudo dei velivoli costruiti dalla Societ\u00e0 di Aviazione Fratelli Antoni. Nel 1914 l'infrastruttura venne ampliata con la realizzazione di una scuola militare per piloti.\nDal primo dopoguerra in poi l'infrastruttura inizi\u00f2 ad assumere maggiore rilevanza; vi furono effettuati lavori di ampliamento e di allungamento della pista. Nel 1921 l'aeroporto fu intitolato all'aviatore Arturo Dell'Oro.\nNel 1922 era sede della 25\u00aa Squadriglia e della 38\u00aa Squadriglia.\nNel corso degli anni trenta fu la sede stanziale dell'allora 46\u00ba Stormo, che vi rimase sino dal 1940.\nPesantemente bombardato durante la seconda guerra mondiale, l'aeroporto deve la sua rinascita al ritorno del 46\u00ba Stormo, avvenuto alla fine degli anni quaranta. Negli anni cinquanta inizia il suo sviluppo con la costruzione di ben due piste di volo e relative strutture logistiche per assicurare l'operativit\u00e0 degli aerei da trasporto militari Fairchild C-119 Flying Boxcar (vagoni volanti), che da poco erano stati acquisiti, trasformando il 46\u00ba Stormo in 46\u00aa Aerobrigata Trasporti e successivamente 46\u00aa Brigata aerea.\nSar\u00e0 grazie a queste peculiari caratteristiche di supporto logistico, necessarie per assicurare l'operativit\u00e0 dell'unico reparto da trasporto aereo dell'Aeronautica Militare, che si getteranno le fondamenta dell'attuale scalo pisano.\nI voli commerciali.\nNegli stessi anni riprendono progressivamente i voli commerciali, senza che sia ancora disponibile alcuna aerostazione civile, usufruendo della palazzina e dei piazzali antistanti il comando di stormo; sar\u00e0 in seguito, con l'arrivo degli anni sessanta-settanta, che nascer\u00e0 l'attuale scalo civile, intitolato al pisano Galileo Galilei.\nL'elevata capacit\u00e0 delle sue piste di volo e la bont\u00e0 delle condizioni meteorologiche avrebbero consentito di operare con tutti gli aeromobili allora utilizzati dalle compagnie commerciali.\nIl progetto della aerostazione del 1961 si deve all'architetto Lamberto Bartolucci.\nSul finire degli anni ottanta, a seguito dell'apertura alle rotte internazionali dell'aeroporto di Firenze-Peretola, in precedenza scalo solo militare, l'aeroporto di Pisa vide un ridimensionamento del suo traffico passeggeri, soprattutto quello legato al turismo, ma con l'apertura alle compagnie aeree low cost dagli anni novanta ha conquistato questo segmento di mercato, rimanendo il principale scalo in Toscana con un traffico di passeggeri pi\u00f9 di due volte superiore a quello dello scalo fiorentino.\nNel 2015 partono i lavori per la riqualificazione dell'aeroporto, che termineranno nel 2028.\nIl 1\u00ba giugno 2015 la Toscana Aeroporti S.p.A., societ\u00e0 nata dalla fusione di Aeroporto di Firenze S.p.A. e Societ\u00e0 Aeroporto Toscano Galileo Galilei, ha iniziato a gestire lo scalo aeroportuale pisano.\nReparti militari.\nNel sedime aeroportuale ha sede la 46\u00aa Brigata aerea \"Silvio Angelucci\", il reparto per il trasporto tattico dell'Aeronautica Militare italiana, con i suoi tre gruppi volo.\nCaratteristiche.\nL'aeroporto dispone di due terminal, di cui uno solo attivo per partenze e arrivi, di 16 gate divisi in due moli (A e B), e di due ampie piste di atterraggio che ne permettono l'uso da parte di aerei di qualsiasi dimensione, per il trasporto sia di passeggeri che di merci.\nLa pista 04R possiede l'illuminazione di avvicinamento di categoria II/III mentre le luci di identificazione di soglia pista sono presenti sulle piste 04R, 04L e 22L.\nIl tasso di crescita degli ultimi anni \u00e8 stato particolarmente elevato, anche grazie alle compagnie low cost, giungendo, alla fine del 2007, a 3.700.000 passeggeri trasportati (con un aumento del 23,6% sull'anno precedente), e incrementando costantemente fino al 2017 quando l'aeroporto sfonda il muro dei 5 milioni di passeggeri (5.233.118), con un aumento del 4,9% rispetto al 2016. Nel 2018 mantiene questo trend toccando i 5.500.000, con una crescita del 5,1% sull\u2019anno precedente.\nCollegamenti.\nTreno.\nSino al 2013, l'aeroporto Galilei disponeva di una stazione ferroviaria, la stazione di Pisa Aeroporto, che permetteva il collegamento diretto con Firenze, nonch\u00e9 con la stazione di Pisa Centrale, da cui era possibile raggiungere altre localit\u00e0.\nUn treno navetta era in servizio dalle 6:00 alle 22:00, con partenze cadenzate dalle 8:00 alle 20:00, ai minuti '38 e '55 di ogni ora da Pisa C.le a Pisa Aeroporto e ai minuti '03 e '18 da Pisa Aeroporto a Pisa C.le. Solo 5 minuti la durata del viaggio.\nLa fermata di Pisa Aeroporto era direttamente collegata con la stazione aeroportuale (ingresso - area check-in). A Pisa C.le il binario 14, dedicato al servizio per l'aeroporto, era raggiungibile con un agevole sottopasso e comodi ascensori da ogni binario.\nLa stazione, e con essa il servizio ferroviario diretto per Firenze, \u00e8 stato soppresso il 15 dicembre 2013; al suo posto dal 2017 \u00e8 operativo il sistema Pisa Mover che segue lo stesso tracciato della ferrovia pre-esistente.\nBus.\nAutostradale offre collegamenti per Firenze e per Siena, e per Lucca e la Versilia operato da Vaibus.\nAuto.\nL'aeroporto pu\u00f2 essere raggiunto in auto da:\nL'aeroporto dispone di parcheggi a pagamento per oltre 3000 posti. I parcheggi disponibili all'esterno dell'aerostazione sono denominati P1, P2, P3, P4 e P6 e sono accessibili 24 ore al giorno. Il parcheggio P3 \u00e8 destinato alle soste brevi, \u00e8 gratis per i primi 10 minuti di sosta, dopodich\u00e9 ha una tariffa di 3,00 \u20ac/h. Il P2 \u00e8 un parcheggio coperto multipiano per le soste lunghe. I P1 e P4 sono parcheggi a raso destinati alle soste lunghe. Il P4 \u00e8 collegato all'aerostazione con un apposito servizio navetta dedicato. Il P6 \u00e8 destinato agli autobus granturismo. Tutti i parcheggi sono gratuiti per i disabili. In particolare, posti riservati ai disabili sono presenti nel P2 e nel P3. Nel P2 e P3, oltre al metodo di pagamento convenzionale in cassa, \u00e8 previsto anche il servizio di pagamento con sistema Telepass.\nPeople mover.\nIl nuovo Pisa Mover, entrato in servizio nel 2017, collega l'aeroporto e la stazione ferroviaria di Pisa Centrale. Possiede una fermata intermedia in prossimit\u00e0 di due parcheggi scambiatori per un totale di 4000 posti auto.\nSviluppo.\nIl 26 settembre 2014 la Societ\u00e0 Aeroporto Toscano Galileo Galilei ha comunicato che verranno riqualificate le fasi 1 e 2A del Terminal Passeggeri; queste due fasi inoltre verranno ampliate con altre due fasi (2B e 3), con un passaggio da 24.000\u00a0m\u00b2 a 32.300\u00a0m\u00b2 (di cui 1.700\u00a0m\u00b2 destinati a spazi commerciali), in modo tale da aumentare la capacit\u00e0 aeroportuale a 6 milioni di passeggeri. Il valore dell'investimento per l'ampliamento del Terminal Passeggeri \u00e8 pari a 25 milioni di euro, mentre se si considerano le fasi 1 e 2A l'investimento arriva a 40 milioni di euro.\nNel 2015 con l'ingresso di Toscana Aeroporti questo progetto di riqualificazione e ammodernamento dello scalo aeroportuale pisano viene rivisto e il 28 maggio 2015 viene ufficialmente presentato il progetto, con modifiche importanti: un investimento totale di 60 milioni di euro, la prima fase dei lavori ammonta a 33,7 milioni di euro e include un aumento della superficie totale del terminal (da 29.800\u00a0m\u00b2 a 41.000\u00a0m\u00b2), un aumento del numero dei gate (da 16 a 23), dei varchi security (da 8 a 10) e delle rotte aeree commerciali (+2.300\u00a0m\u00b2 rispetto a quelle attuali), affinch\u00e9 sia portata la capacit\u00e0 dello scalo pisano a 6,5 milioni di passeggeri in tempi brevi.\nLa \"fase zero\", del costo di 4,5 milioni di euro, si \u00e8 completata il 27 luglio 2018. Nei primi mesi del 2019, con termine nel 2021, era previsto l'avvio del lavori della prima fase, da 37 milioni di euro, ma a inizio 2020 i lavori non sono ancora iniziati.\nEntro il 2024 inizier\u00e0 la seconda fase di ampliamento; il completamento dell'intera opera \u00e8 previsto per il 2028.."}
{"id": "103600", "revid": "1942768", "url": "https://it.wikipedia.org/wiki?curid=103600", "title": "Aeroporto di Treviso-Sant'Angelo", "text": "LAeroporto \u00abAntonio Canova\u00bb di Treviso-Sant'Angelo si trova a dal centro della citt\u00e0 sulla statale SR 515 \"Noalese\" (in direzione Padova), in una zona adiacente alla tangenziale di Treviso SS 53, che lo collega in pochi minuti alle principali reti autostradali; in linea d'aria, esso dista circa da Venezia e da Padova.\nLa denominazione si riferisce alla frazione Sant'Angelo che sorge di fronte, sulla riva opposta del Sile. Nel 2007 gli \u00e8 stata aggiunta l'intitolazione all'architetto e scultore trevigiano Antonio Canova.\nDal 1\u00ba giugno al 5 dicembre 2011 l'aeroporto \u00e8 rimasto completamente chiuso per lavori.\nIn seguito alla pandemia di COVID-19, l'aeroporto \u00e8 rimasto chiuso al traffico da marzo 2020 al 31 maggio 2021. Dal 1\u00ba giugno dello stesso anno \u00e8 tornato operativo. Il traffico aereo che era svolto dall'aeroporto di Treviso \u00e8 stato operato da quello di Venezia-Marco Polo.\nStoria.\nNato come campo di fortuna per soddisfare le esigenze dell'Aero club di Treviso, ottenne la qualifica di aeroporto civile attorno alla met\u00e0 degli anni Trenta, ma solo nel 1953, su iniziativa degli enti locali, sorse la prima aerostazione civile. Nel maggio dello stesso anno venne inaugurato il primo volo internazionale, al quale si aggiunsero altri voli con destinazione Londra e Vienna, operati rispettivamente da BEA e dalla Austrian Airlines, e alcuni collegamenti interni operati da Alitalia.\nFino all'apertura dello scalo di Tessera (Venezia), nel 1960, il S. Angelo divenne l'aeroporto di riferimento anche per la vicina citt\u00e0 di Venezia.\nDa quell'anno divenne esclusivamente scalo per charter e cargo. Nel 1963 fu la base per il 2\u00ba Stormo dell'Aeronautica Militare, equipaggiato con aerei Fiat G.91R. La sezione militare dell'aeroporto rimase sede di stormo fino al 1994, quando il 2\u00ba Stormo venne trasferito a Rivolto (UD).\nDal 1\u00ba novembre 1987 vi ha sede il terzo R.M.V. dell'Aeronautica Militare per la manutenzione dell'AMX. La svolta avvenne nel 1996, allorch\u00e9 l'aeroporto S. Angelo entr\u00f2 nel Sistema Aeroportuale di Venezia, a seguito della collaborazione tra \"Save\", gestore del vicino scalo veneziano, e la locale \"Aer Tre\": la prima entr\u00f2 nel pacchetto azionario della seconda, con il 45% delle quote, e l'aeroporto di Treviso divenne lo scalo secondario di Venezia, sul quale furono indirizzati i voli charter, gli spedizionieri aerei e i vettori low-cost (Ryanair lanci\u00f2 il primo volo dall'Italia per Londra nell'estate del 1998).\nIl 2007 \u00e8 stato un anno fondamentale per lo scalo trevigiano: a febbraio viene inaugurata la nuova e pi\u00f9 ampia aerostazione passeggeri, intitolata al celebre scultore trevigiano Antonio Canova, e a luglio si rafforza maggiormente la partnership con l'Aeroporto di Venezia attraverso l'aumento delle quote azionarie di \"SAVE S.p.A.\" in \"Aer Tre S.p.A\"., che raggiungono l'80%.\nI passeggeri in arrivo e partenza nel 2010 sono stati 2.152.163, con un incremento del 20.1% rispetto all'anno precedente (16\u00ba aeroporto in Italia); per la prima volta nella sua storia l'aeroporto ha superato i due milioni di passeggeri all'anno.\nNell'anno 2011 \u00e8 stata rifatta completamente la pista (con conseguente chiusura di sei mesi con traffico dirottato al Marco Polo di Venezia), riutilizzando e trattando il materiale di risulta della vecchia struttura, ed \u00e8 stato installato il sistema ILS di 2\u00aa categoria, oggi operativo (prima pista in Italia con la central line a luci led).\nLe dimensioni sono rimaste invariate (), ma \u00e8 stato rifatto lo scolo acque piovane condotte in depuratori, eliminando la possibilit\u00e0 di inquinamento del fiume Sile che scorre a lato della pista.\nIl servizio di controllo del traffico aereo \u00e8 fornito dall'ENAV dal 30 giugno 2015 (torre di controllo) e il servizio meteorologico dal 27 giugno 2016, mentre l'Aeronautica Militare fornisce il Servizio di Avvicinamento radar.\nServizi.\nDispone di 60 parcheggi per la sosta temporanea (Park A) e circa 800 custoditi (Park B, C, D, E), poco lontani dall'aerostazione. \u00c8 gestito dalla societ\u00e0 Aer Tre S.p.A..\nL'aeroporto di Treviso-Sant'Angelo si presenta come un'unit\u00e0 di due blocchi:\nTraffico aeroportuale.\nIl Sistema Aeroportuale Venezia, che comprende gli scali di Venezia e di Treviso, ha registrato 15.513.752 passeggeri complessivi nell'anno 2019, confermando la posizione gi\u00e0 consolidata di terzo polo aeroportuale italiano, dopo quelli di Roma (Fiumicino e Ciampino) e Milano (Malpensa, Linate e Orio Al Serio).\nGli aeromobili che atterrano in questo aeroporto sono principalmente Boeing 737 e Airbus A320 e A321, oltre ad alcuni aerei per voli charter.\nServizi di Trasporto.\nPresso la sede aeroportuale \u00e8 presente un servizio di autonoleggio e di taxi.\nLa struttura \u00e8 servita dagli autobus urbani della Linea 6 di MOM, che collegano l'Aeroporto con la Stazione FS ed il centro storico di Treviso, transitando per Via Noalese, San Giuseppe ed il Miani Park in Villaggio Eden; in senso inverso i mezzi proseguono verso Quinto fronte Chiesa (Linea \"6\") o Quinto Via Ciardi (Linea \"6/\"); nelle ore di punta alcune corse sono prolungate verso Localit\u00e0 San Cassiano. La Linea 6 \u00e8 attiva anche in orario serale.\nOltre al regolare servizio autobus cittadino, l'aeroporto \u00e8 collegato al centro storico ed alla stazione dei treni dalla navetta diretta \"Treviso AirLink\", sempre operata da MOM, che percorre senza soste intermedie il tragitto in circa 10 minuti.\nMobilit\u00e0 di Marca effettua, inoltre, servizio extraurbano: le Linee 101, 102 e 103 transitano per l'Aeroporto, collegando Treviso con Padova, Quinto, Scorz\u00e8, Noale, Zero Branco, Badoere, Scandolara, Trebaseleghe e Piombino Dese.\n\u00c8 disponibile quotidianamente un servizio navetta gestito da ATVO che mette in collegamento la sede aeroportuale trevigiana con Venezia, l'Aeroporto Marco Polo presso Tess\u00e8ra, e le principali localit\u00e0 estive sulla Riviera Adriatica, come Jesolo, Bibione, Caorle ed Eracl\u00e8a. Questo servizio effettua il percorso su strade urbane ed extra-urbane.\nUn'altra compagnia di bus verso Venezia-Tronchetto \u00e8 gestita dalla Barzi Bus Service che la raggiunge, via autostrada, in circa 40 minuti abbondanti."}
{"id": "103601", "revid": "30610", "url": "https://it.wikipedia.org/wiki?curid=103601", "title": "David Ricardo", "text": "Biografia.\nDavid Ricardo nasce il 18 aprile del 1772 a Londra, in una casa all'incrocio tra Liverpool Street e Old Broad Street. Appartiene ad un'antica famiglia ebrea di origini portoghesi che era stata costretta alla conversione pur continuando segretamente la professione dell'ebraismo. Dopo diverse peregrinazioni, la famiglia Ricardo era giunta nei Paesi Bassi, ad Amsterdam, dove nel 1733 nacque Abraham Israel Ricardo, padre di David.\nAbraham Ricardo ad Amsterdam svolge una remunerativa attivit\u00e0 di agente di cambio in anni in cui la Borsa della citt\u00e0 olandese \u00e8 un importante centro finanziario internazionale. Al tempo i Paesi Bassi possedevano una significativa parte del debito pubblico inglese che durante la guerra dei sette anni ebbe una notevole espansione. Probabilmente per seguire operazioni concernenti i titoli del debito inglese, Abraham Ricardo si trasfer\u00ec, nei primi anni della seconda met\u00e0 del diciottesimo secolo, a Londra. Egli fu presto accolto nella comunit\u00e0 di ebrei sefarditi presente a Londra, che aveva anche un ruolo riconosciuto nel mondo finanziario della city, e nel 1769 spos\u00f2 Abigail Delvalle che gli dar\u00e0 quindici figli.\nL'istruzione di David Ricardo \u00e8 in buona sostanza finalizzata alla sua introduzione nell'attivit\u00e0 del padre. A undici anni Ricardo si trasferisce ad Amsterdam dove vive presso uno zio e dove rimane fino ai tredici anni. La sua formazione \u00e8 completata poi da un altro anno di studi a Londra e infine, all'et\u00e0 di quattordici anni, Ricardo \u00e8 definitivamente introdotto nell'attivit\u00e0 di agente di cambio del padre. \nCome nota Jacob Harry Hollander, la comunit\u00e0 degli affari svilupp\u00f2 velocemente le naturali capacit\u00e0 intellettuali di Ricardo e gli consent\u00ec di costruirsi una grande esperienza oltre che una buona notoriet\u00e0.\nIntanto la famiglia Ricardo si trasferisce a Bow, che allora era un sobborgo di Londra, vicino alla casa di un noto chirurgo, un quacchero, Edward Wilkinson; presto David, che allora ha vent'anni, inizia a frequentarne la figlia, Priscilla Ann, che infine sposa il venti settembre del 1793. Il matrimonio con una donna cristiana determina la definitiva rottura di David con la propria famiglia e con l'intera comunit\u00e0 sefardita alla quale apparteneva e priva la giovane coppia di ogni sostegno economico (si noti che a causa di tale matrimonio David sar\u00e0 l'unico dei figli al quale Abraham Ricardo, in sede testamentaria, non lascer\u00e0 nulla del suo ingente patrimonio). Da Priscilla Wilkinson Ricardo ha otto figli, tre maschi e cinque femmine.\nA seguito del matrimonio e della rottura col padre Ricardo deve iniziare a svolgere in autonomia la propria attivit\u00e0 di agente di borsa. Ricardo in Borsa \u00e8 un jobber, figura di agente finanziario allora distinta da quella del broker, il quale non operava, come appunto il broker, per conto dei clienti eseguendone gli ordini ma agiva ponendosi in contropartita alle richieste del broker facendo ricorso al proprio portafoglio. Gli anni in cui Ricardo costruisce la sua fortuna sono gli anni delle guerre napoleoniche in cui l'Inghilterra, per far fronte alle notevoli spese belliche, emette una gran quantit\u00e0 di titoli di debito pubblico. Ricardo riesce ad aggiudicarsi in alcuni casi l'incarico di collocare partite di nuova emissione del debito pubblico e poi, scommettendo sulla vittoria inglese su Napoleone, riesce a beneficiare degli enormi rialzi che i titoli del debito inglese hanno dopo la battaglia di Waterloo e la fine della guerra. Grazie a queste brillanti operazioni, Ricardo costruisce gi\u00e0 a quarant'anni una fortuna tale da consentirgli di ritirarsi progressivamente dalla sua attivit\u00e0.\nDopo il matrimonio Ricardo si allontana anche dalla religione ebraica e si avvicina alla chiesa Unitaria che al tempo della rivoluzione francese era considerata un centro di repubblicanesimo e razionalismo, nella quale si professavano ideali di tolleranza ed intorno alla quale si raccoglieva il ristretto cenacolo dei c.d. filosofi radicali, ai quali appartenevano Jeremy Bentham e James Mill, con i quali presto Ricardo entra in contatto.\nL'interesse di Ricardo per l'economia politica nasce nel 1799, anno in cui, come riporta Lord Broughton, \"gli accadde che un giorno, mentre si trovava a Bath per una malattia della moglie, vide un Adam Smith in una biblioteca circolante, e, sfogliatane una o due pagine, ordin\u00f2 che gli venisse mandato a casa. Gli piacque a tal punto di desiderare di studiarlo\". La prima pubblicazione di Ricardo \u00e8 un articolo dal titolo \"the Price of Gold\" comparso sul Morning Chronicle del 29 agosto 1809 con il quale egli prende parte alla discussione sull'alto prezzo che l'oro aveva assunto da quando nel 1797, a causa delle guerre napoleoniche, era stata sospesa la convertibilit\u00e0 delle banconote in oro. In tale articolo Ricardo si faceva sostenitore delle tesi bullioniste che egli svilupp\u00f2 nell'opuscolo \"the High Price of Bullion\", il quale contribu\u00ec ad accendere il dibattito pubblico che port\u00f2 alla costituzione in Parlamento di una apposita commissione d'inchiesta sull'oro che si concluse con la stesura nel 1810 del c.d. \"Bullion Report\". Al 1811 risale, sempre su temi di natura monetaria, la disputa con Malthus con il quale, nello stesso anno, Ricardo fa conoscenza e stringe un'amicizia che \u00e8 contraddistinta dal ricchissimo scambio epistolare tra i due autori e che risulta fondamentale per la successiva evoluzione del pensiero di Ricardo.\nIntanto nel 1814 Ricardo acquista la tenuta di Minchinhampton nel Gloucestershire che comprende la residenza di Gatcombe Park nella quale la famiglia Ricardo trascorre la seconda met\u00e0 di ogni anno e nella quale Ricardo trova la concentrazione necessaria alle riflessioni che gli permetteranno la costruzione del suo sistema di pensiero e la stesura dei \"Principi di Economia Politica e dell'Imposta\" tra il 1815 e il 1817.\nNel 1815 esplode in Parlamento il dibattito sulle c.d. \"Corn Laws\", leggi protezionistiche sul grano introdotte nell'ambito della guerra commerciale con la Francia allo scopo di sostenere l'industria agricola nazionale. Il dibattito vede confrontarsi da un lato i sostenitori della conservazione di queste leggi, tra cui Malthus con una serie di articoli e opuscoli tra cui \"Grounds of an opinion on the policy of restricting the importation of foreign corn;\" dall'altro lato vi sono invece i sostenitori del libero scambio, tra i quali West, Torrens e Ricardo che pubblica il suo \"Essay on Profits\"\".\" \nIntanto gi\u00e0 alla fine del 1815 inizia il lavoro di persuasione che James Mill eserciter\u00e0 intensamente su Ricardo perch\u00e9 questi si dedichi con decisione alla stesura di un testo sintetico e complessivo sulla sua visione della economia politica e perch\u00e9 Ricardo si decida a prendere parte alla vita politica inglese entrando in Parlamento. Grazie all'insistenza di Mill Ricardo supera le numerose titubanze e si decide a scrivere la sua opera principale, \"I Principi di Economia Politica e dell'Imposta,\" che escono (secondo le stime di Sraffa) il 19 aprile del 1817 editi da Murray a Londra e che vedranno altre due edizioni prima della morte dell'autore. Nei primi di febbraio del 1816 viene invece pubblicato, sempre da Murray, l'opuscolo \"Proposals for an Economical and Secure Currency,\" con cui Ricardo sviluppa i temi monetari gi\u00e0 espressi nel 1811.\nNel febbraio 1819, pubblicate le sue principali opere e ritiratosi dalla Borsa, Ricardo fa il suo ingresso in Parlamento, alla Camera dei Comuni, come rappresentante del collegio di Portalington che \"egli rappresent\u00f2 pur non avendovi mai messo piede\". Si trattava di un c.d. \"pocket borough\", un collegio sito in Irlanda con un piccolissimo numero di elettori e sotto il controllo di una sola famiglia, con la quale Ricardo contratt\u00f2 l'aggiudicazione del seggio. Sulla propria partecipazione alla vita parlamentare aveva scritto in una lettera a Trower: \"se potessi senza troppo disturbo entrare nel nuovo Parlamento, lo farei. Non sarei n\u00e9 Whig n\u00e9 Tory, sarei invece ansioso e desideroso di promuovere ogni misura che ci aprisse la possibilit\u00e0 di migliorare il Governo\". In Parlamento Ricardo intervenne spesso su temi di natura economica e sul tema della riforma parlamentare.\nL'ultima opera di Ricardo risale al 1823, anno in cui stese \"Plan for The Establishment of a National Bank.\"\nRicardo muore l'11 settembre del 1823 a Gatcomb Park a causa delle complicanze connesse ad una infezione all'orecchio. Venne sepolto ad Hardenhuish nel Wiltshire.\nLa nascita de \"I principi dell'economia politica e dell'imposta\".\n\"I principi dell'economia politica e dell'imposta\" nascono dall'originaria intenzione di Ricardo di estendere il suo opuscolo \"Essay on the influence of a low price of corn on the profits of stock,\" edito nel febbraio del 1815. Tale intenzione aveva avuto origine dall'insistenza di James Mill, che Ricardo aveva conosciuto nel 1808 dopo la pubblicazione dell'opera di Mill dal titolo \"Commerce Defended.\" James Mill nell'arco di tutta la stesura dell'opera svolse un ruolo decisivo, cos\u00ec sintetizzato nella sua autobiografia dal figlio John Stuart Mill: \"[i Principi] non sarebbero mai stati pubblicati o scritti senza l'insistenza e il forte incoraggiamento di mio padre; perch\u00e9 Ricardo, il pi\u00f9 modesto fra gli uomini, sebbene fermamente convinto della verit\u00e0 delle sue dottrine, si considerava cos\u00ec poco capace di far loro giustizia esponendole e illustrandole, da rifuggire dall'idea di renderle pubbliche\". Mill fu dunque decisivo perch\u00e9 in Ricardo sorgesse l'idea della stesura di questo testo e perch\u00e9 egli arrivasse al completamento della sua opera.\n\u00c8 bene per\u00f2 segnalare che Piero Sraffa, il quale cur\u00f2 l'edizione completa delle opere e della corrispondenza di Ricardo, nella sua introduzione ai principi, ridimensiona in maniera significativa il contributo di Mill all'elaborazione teorica dei principi quando dice: \"risulta evidente che il contributo di Mill alla formazione dei \"Principi\" fu minore di quanto ci si potesse attendere dalle premesse o dagli incoraggiamenti. Sul piano della teoria non ci son dubbi che la sua influenza fu trascurabile; Mill era stato lontano dalla economia politica per qualche tempo e le sue lettere a Ricardo contengono ben poche discussioni su questioni teoriche, mentre sono piene, in questo periodo, di consigli in merito all'arte di stendere i pensieri nel modo pi\u00f9 facilmente comprensibile\". Ben pi\u00f9 rilevante sul piano teorico fu invece il ricco scambio epistolare tra Ricardo e Malthus che dur\u00f2 per tutta la stesura dei Principi.\nLa stampa dei \"Principi\" ebbe inizio nel febbraio del 1817 e la loro pubblicazione si ebbe, secondo le stime di Sraffa, il 19 aprile del 1817, presso l'editore Murray di Londra. Prima di morire Ricardo fece in tempo a preparare due nuove edizioni della sua opera.\nLa teoria del valore.\nIl primo capitolo dei \"Principi\" si intitola \"Il valore.\" In esso Ricardo espone la propria teoria del valore-lavoro secondo cui il valore di una merce \"dipende dalla quantit\u00e0 di lavoro relativo necessario a produrla.\" \nQuando Ricardo scrive, il tema pi\u00f9 rilevante all'attenzione del pubblico \u00e8 quello delle tariffe protettive sul grano; il dibattito verteva intorno alla questione se i profitti sul capitale fossero negativamente influenzati dal fatto che vi fossero alte rendite e alti salari a causa dell'alto prezzo del grano, dovuto alle Corn Laws. Coloro che sostenevano politiche protezionistiche tendevano ad avallare la teoria secondo cui il valore dei beni sarebbe dato dalla somma dei costi di produzione; in questo caso infatti gli alti salari non avrebbero fatto altro che elevare il prezzo dei prodotti, lasciando invariati i profitti. Ricardo era invece contrario alle politiche protezionistiche e alle Corn Laws e intendeva dimostrare come i profitti fossero negativamente influenzati dall'alto livello dei salari e quindi come le leggi protettive sul grano stessero determinando una riduzione del saggio generale dei profitti, con un danno per l'intera economia. \nLa prima sezione del capitolo primo dei \"Principi\" si apre con la seguente intitolazione: \"\"Il valore di una merce, cio\u00e8 il valore di qualsiasi altra merce con la quale la si pu\u00f2 scambiare, dipende dalla quantit\u00e0 relativa di lavoro necessario a produrla e non dal maggiore o minore compenso corrisposto per questo lavoro\".\" Ricardo ritiene che la prima condizione perch\u00e9 una merce abbia valore sia che questa abbia un'utilit\u00e0, ovvero possegga un valore d'uso per chi la possiede; l'utilit\u00e0 \u00e8 per\u00f2 una condizione necessaria ma non sufficiente, come dimostra il fatto che beni come l'aria o l'acqua non hanno valore (o prezzo) nonostante siano quanto di pi\u00f9 utile possa immaginarsi. Ricardo quindi aggiunge che, oltre all'utilit\u00e0, presupposti del valore siano la scarsit\u00e0 delle merci e il lavoro necessario a produrle. Le merci rare, non riproducibili, come quadri antichi, vini pregiati o gemme preziose hanno un valore solo in relazione alla loro scarsit\u00e0, poich\u00e9 per loro vi sar\u00e0 sempre una domanda superiore all'offerta, dal momento che tali beni sono unici e non moltiplicabili attraverso il lavoro umano.\nAl contrario le merci replicabili o riproducibili all'infinito applicando lavoro alla loro produzione hanno un valore che dipende solamente dalla quantit\u00e0 di lavoro necessario a produrle. Nel descrivere ci\u00f2, Ricardo si rif\u00e0 esplicitamente alla teoria del valore-lavoro che Adam Smith aveva esposto ne \"La ricchezza delle nazioni\" ritenendola valida solo in quegli stadi primitivi della evoluzione delle societ\u00e0 in cui ancora non si sia verificata l'accumulazione del capitale e l'appropriazione della terra. Smith aveva affermato che in tali condizioni \"se ad un popolo di cacciatori per uccidere un castoro occorre doppio lavoro che per uccidere un cervo, un castoro dovrebbe naturalmente scambiarsi contro due cervi\". Ricardo prende questa teoria di Smith, la sviluppa e sostiene che questa possa trovare applicazione, contrariamente all'opinione di Smith, anche in societ\u00e0 pi\u00f9 complesse, in cui vi sia la propriet\u00e0 privata della terra e vi siano beni capitale.\nContro la teoria del lavoro comandato di Smith.\nQuando Ricardo, nello stralcio di testo prima citato, puntualizza che il valore delle merci non ha nulla a che fare con il \"maggiore o minore compenso corrisposto al lavoro,\" intende rivolgere una precisa critica ad Adam Smith il quale, tra le diverse teorie del valore da lui formulate, ne aveva sostenuta una, c.d. del lavoro comandato, che metteva in relazione il valore delle merci con la quantit\u00e0 di lavoro, espresso in termini di salario per ora lavorata, che tale merce avrebbe consentito di acquistare. Ricardo ritiene che il ragionamento che Smith condusse in questa circostanza fosse errato in quanto circolare: cercava infatti di spiegare il valore di una merce attraverso un'unit\u00e0 di misura, il salario, che \u00e8 anch'esso una merce, come nota Ricardo, e che ha quindi un valore assolutamente variabile che non pu\u00f2 essere usato come misura \"invariabile\" del valore di tutti gli altri beni. \nLa variazione dei prezzi relativi.\nLa teoria del valore-lavoro di Ricardo consente, secondo l'autore, di comprendere anche il fenomeno della variazione dei prezzi relativi nel tempo. Ricardo afferma infatti che il prezzo relativo di due merci varia se la difficolt\u00e0 di produzione, e quindi la quantit\u00e0 di lavoro necessaria alla produzione di una di queste, dovesse aumentare o diminuire. Se quindi, a causa di un inaridimento generale del terreno, dovesse essere pi\u00f9 difficoltoso produrre grano e servisse dunque a questo scopo l'impiego di pi\u00f9 lavoro, il prezzo del grano non potrebbe che aumentare rispetto a quello di tutte le altre merci. Accadrebbe l'opposto nel caso in cui un progresso tecnico rendesse pi\u00f9 agevole e meno dispendiosa la produzione. \nLe diverse abilit\u00e0 dei lavoratori.\nNella sezione seconda del primo capitolo, Ricardo affronta uno dei problemi principali connessi alle teorie del valore lavoro. Si tratta di comprendere come debbano gestirsi le differenze tra tipi di lavoro diverso e come possano analizzarsi i diversi contributi al valore delle merci delle diverse tipologie di lavoro utilizzate nella loro produzione. \u00c8 chiaro che un'ora di lavoro di un lavorante gioielliere apporter\u00e0 un valore diverso alla merce che produce rispetto ad un'ora di lavoro di un lavoratore comune. Si tratta del problema della diversa produttivit\u00e0 del lavoro, che mette a rischio ogni teoria coerente del valore-lavoro. Ricardo afferma che le diverse qualit\u00e0 di lavoro e le loro diverse produttivit\u00e0 devono essere in rapporto tra loro cos\u00ec come sono in relazione tra loro i diversi salari loro corrisposti. Cos\u00ec, se un'ora di lavoro di un gioielliere merita un salario doppio rispetto a quello di un lavorante comune, significher\u00e0 che il lavoro del gioielliere conferir\u00e0 alla merce prodotta un valore doppio rispetto ad un'ora di lavoro di un lavorante comune.\nCome si vede, qui Ricardo ricorre, per spiegare il valore intrinseco del lavoro, ai salari, ovvero ai prezzi di mercato, rischiando di cadere in aperta contraddizione, dato che la sua intenzione iniziale \u00e8 di spiegare i prezzi attraverso il valore e non viceversa. Tuttavia ci\u00f2 che interessa Ricardo non \u00e8 tanto spiegare il rapporto tra diverse qualit\u00e0 di lavoro ma seguire e spiegare le variazioni nel prezzo delle merci, scopo per il quale la soluzione da lui proposta \u00e8 pi\u00f9 che sufficiente se si ipotizza che le stesse relazioni tra diverse qualit\u00e0 di lavoro rimangano invariate nel tempo. Con le parole di Ricardo: \"nel confrontare il valore della stessa merce in diversi periodi di tempo, non occorre considerare l'abilit\u00e0 e l'intensit\u00e0 relative del lavoro richiesto per quella merce particolare, giacch\u00e9 questa considerazione \u00e8 ugualmente operante in entrambi i periodi. Un tipo di lavoro in un dato momento viene confrontato con lo stesso tipo di lavoro in un altro momento\"\".\"\nIl capitale fisso.\nLa sezione terza del primo capitolo si intitola: \"\"Non solo il lavoro impiegato direttamente nella produzione delle merci influisce sul loro valore; ma anche il lavoro dedicato alla produzione di attrezzi, utensili e fabbricati coi quali questo lavoro \u00e8 assistito\".\" Un altro grosso ostacolo ad una compiuta teoria del valore-lavoro \u00e8 rappresentato dal fatto che la maggior parte delle merci \u00e8 prodotta non solo attraverso l'impiego di lavoro ma anche attraverso l'impiego di beni capitale. Ricardo ritiene per\u00f2 che tale questione non impedisca l'applicazione della sua teoria generale del valore in quanto i beni capitale, a loro volta prodotti da lavoro, possono pensarsi come lavoro accumulato o incorporato in macchine o strumenti, ovvero lavoro cristallizzato che, attraverso l'utilizzo di tali beni nella produzione, confluisce nelle merci prodotte. Se una merce \u00e8 prodotta da 50 unit\u00e0 di lavoro e da una macchina, prodotta con l'impiego di 100 unit\u00e0 di lavoro, che si deprezza o logora nell'arco di 10 anni, allora quella merce avr\u00e0 un valore pari a 50 pi\u00f9 la decima parte delle 100 unit\u00e0 di lavoro incorporate nella macchina: varr\u00e0 quindi 60.\nIn caso di aumento dei salari.\nA questo punto Ricardo si domanda cosa accada ai prezzi relativi e ai profitti nel caso di un aumento dei salari (reali). Ricardo afferma che, se i beni in questione sono prodotti con la stessa combinazione di lavoro (capitale circolante) e beni capitale (capitale fisso), allora \"\"il livello dei salari non influenza minimamente il valore relativo del pesce e della selvaggina (esempio di Ricardo), poich\u00e9 al tempo stesso i salari saranno alti o bassi in entrambe le occupazioni\".\" L'idea di Ricardo \u00e8 che se i salari reali aumentano \u2013 per esempio del venti per cento \u2013 tutti i produttori delle diverse merci dovranno sostenere il costo di tale incremento nella misura del venti per cento, e che, se anche aumentassero tutti quanti i prezzi in misura pari a tale incremento, questo lascerebbe per ci\u00f2 stesso immutato il rapporto tra i diversi prezzi relativi. \nCos\u00ec, anche se tutti i produttori decidessero di tradurre l'aumento dei salari in un aumento dei prezzi, questo cambierebbe i prezzi monetari di tutte le merci - i quali crescerebbero - ma i prezzi relativi tra di esse rimarrebbero immutati proprio perch\u00e9 aumentano tutti contemporaneamente e nella stessa proporzione - poich\u00e9 l'aumento dei salari \u00e8 lo stesso per tutti (bisogna precisare che ci\u00f2 che Ricardo intende per aumento dei salari reali - come si vedr\u00e0 meglio pi\u00f9 avanti parlando del tema - \u00e8 l'aumento del prezzo relativo del lavoro, dovuto in genere ad un aumento del valore-lavoro del grano che \u00e8 al tempo il principale mezzo di sostentamento della classe lavoratrice). Dunque, Ricardo conclude che nessun aumento dei salari possa incidere sui prezzi relativi, i quali possono variare solo se cambia la quantit\u00e0 di lavoro necessaria a produrre un determinato bene. \nL'unica cosa che effettivamente un aumento reale dei salari produce \u00e8, invece, una riduzione dei profitti: i prezzi relativi non cambiano e quindi il produttore non pu\u00f2 scaricare sul prezzo un aumento dei salari; perci\u00f2 l'aumento dei salari dovr\u00e0 necessariamente ridurre il margine di profitto dell'imprenditore, al quale, a causa dell'aumento dei salari, coster\u00e0 di pi\u00f9 produrre le proprie merci pur rimanendo invariato il prezzo relativo al quale le vende.\nMerci prodotte con diversa intensit\u00e0 di capitale fisso.\nMa il problema pi\u00f9 complesso viene affrontato da Ricardo nella sezione quarta, in cui l'autore si occupa del caso in cui le diverse merci siano prodotte con combinazioni diverse di lavoro e beni capitale e del caso in cui i beni capitale abbiano diversa durata tra loro. In entrambi questi casi Ricardo si rende conto che merci che incorporano la stessa quantit\u00e0 di lavoro \u2013 ma con diversa percentuale di capitale fisso o con capitale fisso di diversa durata - reagiscono in misura differente ad un aumento dei salari, che invece, come detto sopra, avrebbe dovuto lasciare invariato il valore relativo delle merci. Ricardo dunque si accorge che, quando si tratti di merci prodotte con diverse durate o intensit\u00e0 del capitale fisso, per spiegare la variazione nei prezzi relativi, non basta la teoria \u2013 esposta prima \u2013 secondo cui ogni variazione dei prezzi dipende solo da un cambiamento nella quantit\u00e0 di lavoro necessaria a produrre queste merci; dice lo stesso Ricardo: \"\"Questa differenza nel grado di durata del capitale fisso e questa variet\u00e0 nelle proporzioni in cui i due tipi di capitale si possono combinare, introducono un'altra causa, oltre alla maggiore o minore quantit\u00e0 di lavoro necessaria a produrre le merci, di variazione del loro valore relativo \u2013 questa causa \u00e8 l'aumento o la riduzione del valore del lavoro\".\" Qui cio\u00e8 Ricardo ammette che la variazione dei salari reali incide sui prezzi relativi e li cambia. In particolare, quando aumentano i salari reali, scenderanno i prezzi relativi delle merci prodotte con maggiore capitale fisso o con un capitale fisso pi\u00f9 durevole. \nCome nota Schumpeter, Ricardo qui comprende perfettamente i limiti della propria teoria del valore-lavoro ma ritiene comunque che essa sia la teoria pi\u00f9 soddisfacente per spiegare la variazione dei prezzi relativi delle merci; come dice lo stesso Ricardo riferendosi all'impatto che possono avere sui prezzi le variazioni nei salari: \"il massimo effetto che un aumento dei salari potr\u00e0 produrre sui prezzi relativi di queste merci non potrebbe superare il 6 o 7 per cento\"\".\" \nLa misura invariabile del valore.\nInfine, nella sezione sesta del primo capitolo, Ricardo tratta dei benefici che si avrebbero se si potesse trovare una misura invariabile del valore. Se esistesse una merce il cui costo di produzione in termini di lavoro fosse immutabile nel tempo, essa potrebbe essere utilizzata per determinare di quali beni sia aumentato il prezzo e di quali no, poich\u00e9, come detto, se non ne potesse variare il costo di produzione, il suo valore rimarrebbe sempre immutabile e quindi qualunque variazione dei prezzi di tale merci in termini di altre merci sarebbe da imputare interamente ad una variazione del valore-lavoro di queste ultime. Ricardo \u00e8 per\u00f2 consapevole del fatto che una merce simile, da usarsi come misura invariabile, non possa esistere, poich\u00e9 ogni merce \u00e8 in qualche modo soggetta a variazioni nella quantit\u00e0 di lavoro necessario a produrla. Infine Ricardo afferma che user\u00e0 l'oro come approssimazione di tale misura immutabile poich\u00e9, nonostante i suoi limiti, \u00e8 una merce meno soggetta di altre merci a variazioni nei costi di produzione.\nLa teoria della distribuzione.\nLa rendita.\nLa domanda fondamentale dalla quale Ricardo inizia il proprio discorso sulla rendita, nel capitolo secondo dei suoi \"Principi,\" \u00e8 la seguente: il fatto che esista una rendita corrisposta ai proprietari delle terre modifica il valore relativo delle merci? A causa della rendita il prezzo dei prodotti \u00e8 pi\u00f9 alto? \nPer prima cosa Ricardo si sofferma sul puntualizzare cosa esattamente sia la rendita, che egli definisce \"\"quella parte del prodotto della terra che viene pagata al proprietario per l'uso dei poteri originari e indistruttibili del suolo\".\" Si tratta quindi esclusivamente della remunerazione corrisposta in ragione dell'uso della terra e non anche della serie di migliorie e beni capitali che siano presenti sulla terra, per i quali viene invece corrisposta una rendita che Ricardo inserisce nella categoria dei profitti.\nSuccessivamente Ricardo sviluppa una constatazione: \"\"Non appena insediati in un paese che abbonda di terra ricca e fertile, della quale basti coltivare solo una piccolissima parte per mantenere la popolazione o se ne possa coltivare solo una piccolissima parte con il capitale di cui la popolazione dispone, non vi \u00e8 rendita; infatti, nessuno pagherebbe per l'uso della terra dove ce ne fosse un'abbondante quantit\u00e0 non ancora appropriata e perci\u00f2 a disposizione di chiunque volesse coltivarla\".\" Ricardo quindi chiarisce che la rendita non \u00e8 una remunerazione dovuta in ogni caso e sempre presente in quanto esiste la propriet\u00e0 privata della terra; al contrario la rendita esiste perch\u00e9 esiste una offerta limitata di terra e perch\u00e9 per sostentare l'intera popolazione \u00e8 necessario metterne a coltura sempre ulteriori estensioni.\nDunque, la prima condizione perch\u00e9 esista la rendita \u00e8 che ci sia una quantit\u00e0 limitata di terra fertile. Esiste tuttavia una seconda condizione, ovvero l'esistenza dei c.d. rendimenti decrescenti della terra. Ricardo ritiene che la terra non sia una risorsa omogenea ma che ne esistano diverse qualit\u00e0 a seconda del grado di fertilit\u00e0. Finch\u00e9 si coltivano terre della medesima fertilit\u00e0 e con la stessa produttivit\u00e0, non esiste rendita; quando per\u00f2 la popolazione aumenta e serve mettere a coltura ulteriore terra, bisogner\u00e0 coltivare anche terre meno fertili che renderanno meno per ogni unit\u00e0 di lavoro ad esse applicate. Quando ci\u00f2 accade, se le terre pi\u00f9 fertili rendono 100 per ogni unit\u00e0 di lavoro e le meno fertili rendono solamente 80, il produttore agricolo, quando dovr\u00e0 prendere in affitto un terreno, sar\u00e0 disposto a pagare fino a 20 di rendita al proprietario delle terre pi\u00f9 fertili pur di non dovere coltivare le terre meno fertili, poich\u00e9 in queste ultime, a causa della minore fertilit\u00e0, sarebbe per lui pi\u00f9 dispendioso coltivare. Perci\u00f2, come dice Ricardo: \"\u00e8 solo perch\u00e9 la qualit\u00e0 della terra non \u00e8 illimitata e la sua qualit\u00e0 non \u00e8 uniforme, e perch\u00e9 man mano che la popolazione aumenta viene coltivata terra di qualit\u00e0 inferiore o in posizione meno vantaggiosa, che si paga una rendita per il suo uso. Quando, col progredire della societ\u00e0, viene messa a coltura una terra di secondo grado di fertilit\u00e0, si forma subito una rendita su quella di prima qualit\u00e0, il cui ammontare dipender\u00e0 dalle differenze di qualit\u00e0 di queste due porzioni di terra\"\".\"\nSi noti per\u00f2 che, se cos\u00ec stanno le cose, il prezzo del grano non \u00e8 mai influenzato dalla rendita; esso viene infatti determinato sull'ultima terra messa a coltura \u2013 la meno fertile \u2013, che non paga rendita, e corrisponde alla quantit\u00e0 di lavoro che in essa \u00e8 necessario impiegare perch\u00e9 si realizzi quel prodotto. La rendita sar\u00e0 corrisposta solamente ai proprietari delle terre pi\u00f9 fertili e non entrer\u00e0 affatto nella determinazione del prezzo del grano, che invece \u00e8 stabilito sulla terra che non paga rendita. Dice Ricardo: \"Il grano non \u00e8 caro perch\u00e9 si paga una rendita, ma si paga una rendita perch\u00e9 il grano \u00e8 caro; ed \u00e8 stato giustamente osservato che il prezzo del grano non diminuirebbe punto anche se i proprietari rinunciassero a tutta la loro rendita\"\".\"\nSe tutto ci\u00f2 \u00e8 vero, la rendita sar\u00e0 elevata nelle societ\u00e0 in cui sia necessario mettere a coltura anche le terre meno fertili. Questo si verifica quando la popolazione \u00e8 numerosa; e la popolazione \u00e8 numerosa quando il \"fondo salari,\" ovvero l'insieme delle risorse che sono investite nella produzione per il mantenimento dei lavorati, \u00e8 ingente. Il fondo salari, a sua volta, \u00e8 ingente quando il capitale di una societ\u00e0 \u00e8 ampio e significativo. Da tutto ci\u00f2 si conclude, come dice Ricardo, che \"l'aumento della rendita \u00e8 sempre l'effetto della maggior ricchezza del paese e della difficolt\u00e0 di provvedere di alimenti la sua crescente popolazione. Esso \u00e8 un sintomo, mai una causa della ricchezza\"\".\"\nI salari.\nNel quinto capitolo dei suoi \"Principi\" Ricardo si occupa dei salari, ovvero di quella parte del reddito di una societ\u00e0 che viene corrisposta alla classe lavoratrice in cambio del lavoro utilizzato nella produzione. Ricardo nota subito che, come ogni altra merce che abbia una domanda e un'offerta, anche il lavoro ha un prezzo naturale e un prezzo di mercato; tali prezzi possono temporaneamente essere diversi ma alla fine il prezzo di mercato deve necessariamente tendere a riassestarsi sul suo livello naturale. \nMa da cosa dipende il prezzo naturale del lavoro? Ricardo afferma che \"\"il prezzo naturale del lavoro \u00e8 il prezzo che mette in grado i lavoratori, nel complesso, di sussistere e di perpetuarsi senza aumenti n\u00e9 diminuzioni\".\" Qui Ricardo afferma che il salario, al suo livello naturale, deve essere pari a quella remunerazione che consenta al lavoratore di sussistere e mantenere la propria famiglia e i suoi consumi. Da ci\u00f2 deriva che a determinare gli aumenti e le riduzioni necessarie del salario sono le variazioni nei prezzi relativi delle merci che sono necessarie alla sussistenza del lavoratore. Se alla base della dieta del lavoratore vi fosse principalmente grano, e se il prezzo relativo del grano aumentasse a causa di una minore fertilit\u00e0 delle terre messe a coltura, il lavoratore dovrebbe spendere di pi\u00f9 per alimentarsi e dunque il salario dovr\u00e0 aumentare. Se, al contrario, il prezzo relativo del grano si riducesse grazie, per esempio, ad un progresso tecnologico, allora il lavoratore dovrebbe spendere meno per alimentarsi e i salari scenderebbero. Come dice Ricardo: \"perci\u00f2 il prezzo naturale del lavoro dipende dal prezzo dei viveri, dei beni di prima necessit\u00e0 e di comodo necessari a mantenere il lavoratore e la sua famiglia\"\".\"\nMa come funziona, secondo Ricardo, il processo di aggiustamento dei salari? Per quale motivo i salari di mercato non possono mai discostarsi a lungo dal loro livello naturale e devono sempre convergere verso di esso? Ricardo ritiene che nel caso in cui i salari di mercato fossero superiori al loro livello naturale, consentendo quindi al lavoratore di permettersi dei consumi e delle comodit\u00e0 al di sopra del livello di sussistenza, tale maggiore agio indurrebbe i lavoratori ad avere pi\u00f9 figli e famiglie pi\u00f9 numerose; Questo produrrebbe, aumentando il numero dei componenti della classe dei lavoratori, l'aumento progressivo della offerta di lavoro, con conseguente riduzione del prezzo del lavoro, ovvero del salario. Al contrario, se i salari di mercato fossero al di sotto del livello naturale, non consentendo al lavoratore neppure i consumi necessari alla propria sussistenza, questo determinerebbe necessariamente un assottigliamento delle famiglie, una riduzione dei componenti la classe lavoratrice, con conseguente riduzione della offerta di lavoro e successivo aumento del salario di mercato.\nLa teoria adottata da Ricardo, e da altri esponenti dell'economia classica, \u00e8 a volte ricordata come \"legge ferrea dei salari:\" una teoria che lega il salario direttamente alle leggi che si riteneva fossero alla base di ogni evoluzione demografica della popolazione. Tali teorie furono sviluppate in massima parte da Robert Malthus, autore \"dell'Essay on the Principle of Population,\" il quale riteneva \u2013 e cercava di dimostrare empiricamente \u2013 che la popolazione sarebbe sempre cresciuta pi\u00f9 velocemente della produzione dei beni necessari alla sua sussistenza \u2013 a causa dei gi\u00e0 citati rendimenti decrescenti della terra. Ci\u00f2 non poteva che determinare l'impossibilit\u00e0 per la maggior parte della popolazione di sollevarsi oltre i livelli di mera sussistenza. \nRicardo per\u00f2 sostiene che, sebbene nel lungo periodo la legge sopra descritta \u2013 di convergenza del salario di mercato verso il suo livello naturale \u2013 debba necessariamente essere valida, entro orizzonti temporali pi\u00f9 limitati possa verificarsi che i salari di mercato rimangano per un certo periodo sopra il loro livello naturale. Ci\u00f2 infatti potrebbe verificarsi, dice Ricardo, nel caso in cui l'economia crescesse a tassi superiori rispetto ai tassi di crescita della popolazione. Qui Ricardo ci parla del tema del c.d. \"fondo salari\", ovvero di quella parte del capitale che la societ\u00e0, nel suo complesso, investe per il mantenimento dei lavoratori. Se si divide l'ammontare del fondo salari per il numero dei lavoratori disponibili si ottiene il salario corrisposto a ciascun lavoratore. Tale \"fondo\" cresce allo stesso tasso di crescita della economia e, quindi, allo stesso tasso di accumulazione del capitale complessivo della societ\u00e0. Dunque, se il capitale e, insieme ad esso, il fondo salari (il numeratore) crescono per un lungo tempo pi\u00f9 velocemente della popolazione (il denominatore), potrebbe verificarsi un lungo mantenimento della popolazione sopra i livelli di sussistenza.\nRicardo fa poi notare che la stessa cosa che porta all'aumento della rendita porta anche all'aumento dei salari: in entrambi i casi infatti si tratta della ricchezza del paese che, aumentando la numerosit\u00e0 della popolazione, costringe a mettere a coltura le terre meno fertili. Ci\u00f2 aumenta il prezzo relativo del grano e questo da un lato attribuisce una rendita al proprietario delle terre pi\u00f9 fertile e dall'altro determina un aumento del prezzo delle sussistenze del lavoratore e quindi dei salari. \"Appare quindi che la stessa causa che aumenta la rendita, ossia la crescente difficolt\u00e0 di procurare una maggior quantit\u00e0 di alimenti con la stessa quantit\u00e0 proporzionale di lavoro, aumenter\u00e0 anche i salari\"\".\"\nInfine, stando cos\u00ec le cose, Ricardo trae una regola generale di politica economica, dove afferma che \"\"come ogni altro contratto, i salari dovrebbero essere lasciati alla equa e libera concorrenza del mercato e non dovrebbero mai essere controllati dall'interferenza della legge\".\" In questo caso il bersaglio di Ricardo sono le c.d. Poor Laws, le leggi sui poveri, le quali allora determinavano una grave distorsione rispetto a quello che Ricardo riteneva essere il naturale funzionamento dell'economia.\nI profitti.\nL'ultima delle tre grandi quote nelle quali si distribuisce il prodotto della societ\u00e0 \u00e8 quella dei profitti. In essi Ricardo, e con lui anche Smith, include, nella terminologia attuale, sia i profitti che gli interessi. \nCome abbiamo visto, il valore delle merci viene determinato senza prendere in considerazione la rendita, la quale, in base alla teoria esposta da Ricardo, non entra a far parte del prezzo delle merci, il quale infatti, nel caso del prodotto agricolo, \u00e8 sempre quello che si determina sulla terra meno fertile messa a coltura, la quale non paga mai rendita. \nTolta la rendita, Ricardo deduce che \"\"tutto il valore delle merci \u00e8 diviso in due sole parti: una costituisce i profitti del capitale, l'altra i salari del lavoro\".\" Partendo da questo assunto, Ricardo, in sostanza, suggerisce una teoria \"residuale\" del profitto, secondo cui i profitti non possono che consistere in ci\u00f2 che del valore della produzione residua dopo la remunerazione del lavoro, la quale avviene sulla base della \"c.d. legge ferrea dei salari\" esposta prima. Per Ricardo dunque \u00e8 chiarissimo che salari e profitti sono due porzioni di una medesima grandezza: quanto pi\u00f9 aumenta l'una, tanto pi\u00f9 si deve ridurre l'altra. \nAmmesso tutto ci\u00f2, facendo riferimento intanto al settore dell'agricoltura, se aumenta la popolazione, per garantirne la sussistenza, deve progressivamente essere posta a coltura una sempre maggiore quantit\u00e0 di terra, sempre meno fertile. Ci\u00f2 determiner\u00e0 contemporaneamente due fenomeni: da un lato aumenter\u00e0 sempre pi\u00f9 la rendita da corrispondere al proprietario delle terre pi\u00f9 fertili, che cos\u00ec finisce per diventare destinatario di una porzione sempre maggiore del prodotto della terra; da un altro lato aumenta il costo del grano \u2013 che \u00e8 determinato dalla difficolt\u00e0 di produzione sulle terre marginali, meno fertili \u2013 il quale, essendo il principale bene per la sussistenza dei lavoratori, determina un aumento dei salari corrisposti ai lavoratori, che a loro volta diventano destinatari di una porzione sempre maggiore del prodotto della terra. Da tutto ci\u00f2, Ricardo conclude che l'aumento del prezzo del grano comporta sempre per il capitalista un progressivo assottigliarsi del proprio margine di profitto, oltre che un effetto impoverimento dovuto al fatto che alimentarsi comprando grano costa di pi\u00f9. Poich\u00e9 l'aumento della popolazione \u00e8 un effetto dell'aumento della ricchezza di una nazione, Ricardo vuole mostrare come esiste una tendenza implicita alla caduta del margine di profitto del capitalista, dovuta all'aumento progressivo dei salari e accompagnata da un aumento inevitabile delle rendite. \nTale caduta tendenziale del saggio di profitto non trova applicazione solo al settore agricolo ma si estende anche al settore industriale, in ragione della c.d. regola di uniformit\u00e0 del saggio di profitto, di cui gi\u00e0 Smith aveva trattato. Tale regola parte dalla constatazione che nessun capitalista potrebbe accettare razionalmente di impiegare il proprio capitale ad un rendimento del 5%, quando un altro impiego gliene dia uno del 10%. Se vi fossero quindi diversi saggi di profitto nei diversi settori, tutti i capitalisti disinvestirebbero da quelli a minore rendimento per investire in quelli che diano loro una pi\u00f9 alta remunerazione. Ci\u00f2 per\u00f2, secondo gli economisti classici, porta automaticamente ad un aumento dell'offerta nei settori con profitti pi\u00f9 alti e per ci\u00f2 stesso ad una riduzione del prezzo, la quale presto riporterebbe in basso il saggio di profitto. In base a questo ragionamento, se il capitale \u00e8 mobile, il saggio di profitto, in tutti i settori dell'economia, non pu\u00f2 che essere uno solo. Per questo motivo, Ricardo ritiene che la stessa caduta del saggio di profitto che si verifica nel settore agricolo debba necessariamente verificarsi in ogni altro settore della economia.\nIn definitiva, poich\u00e9 la terra ha una produttivit\u00e0 decrescente e poich\u00e9 la popolazione \u00e8 destinata a crescere con l'accumulazione del capitale, la crescita della societ\u00e0 porter\u00e0 con s\u00e9 la messa a coltura di terre sempre meno fertili fino al momento in cui, sar\u00e0 coltivata la terra che dar\u00e0 un prodotto appena sufficiente a remunerare al salario naturale il lavoro in essa impiegato. In tale momento, i profitti sarebbero pari a zero e l'intero prodotto del settore agricolo \u2013 e con esso di tutti gli altri settori \u2013 sarebbe distribuito solamente in salari e rendite. Con l'azzeramento dei profitti si interrompe anche il processo di accumulazione, poich\u00e9 nessun capitalista investirebbe senza la prospettiva di una remunerazione.\nCome nota Ricardo, un tale stato \u00e8 comunque ampiamente procrastinabile attraverso l'apertura del commercio con l'estero e la continua introduzione di macchine che aumentino la produttivit\u00e0 della terra e riducano il prezzo dei beni necessari alla sussistenza.\nIl commercio internazionale e i vantaggi comparati.\nIn materia di commercio estero, a Ricardo \u00e8 generalmente attribuito il merito di avere formulato e divulgato la c.d. \"teoria dei vantaggi comparati.\"\nIn precedenza, Smith, teorico del libero scambio, aveva gi\u00e0 sostenuto la c.d. \"teoria dei vantaggi assoluti\" nel commercio internazionale. Secondo tale teoria, poich\u00e9 diverse nazioni hanno la capacit\u00e0 di produrre le merci sostenendo costi diversi, a causa per esempio delle diverse fertilit\u00e0 del suolo o delle diverse conoscenze tecniche e tradizioni, allora deve convenire a ciascuna nazione specializzarsi nella produzione di ci\u00f2 che \u00e8 in grado di produrre ad un costo inferiore a quello sostenuto da \"ogni altra\" nazione \"\u2013 vantaggio assoluto -\" cos\u00ec che, alla fine, poich\u00e9 ogni paese allocher\u00e0 le proprie risorse per fare ci\u00f2 in cui \u00e8 pi\u00f9 produttivo, con lo stesso impiego di risorse, il prodotto complessivo di tutte le nazioni possa essere maggiore; Si tratter\u00e0 poi di distribuire tale maggiore produzione, secondo i diversi bisogni, attraverso il commercio estero. Smith riteneva che tale effetto benefico si sarebbe potuto generare solo se le diverse nazioni coinvolte avessero avuto un vantaggio assoluto rispetto a tutte le altre nella produzione di una determinata merce, ovvero, solo se fossero state nella condizione di produrre una certa merce ad un costo inferiore rispetto a tutte le altre.\nRicardo pensa diversamente e sostituisce alla teoria di Smith la c.d. \"teoria dei vantaggi comparati.\" Egli \u00e8 convinto che il commercio internazionale sia un bene anche in assenza di vantaggi assoluti: ritiene infatti che ad ogni nazione convenga comunque specializzarsi nella produzione della merce che, in termini di ogni altra merce da essa producibile, costi meno. Proseguiamo con un esempio. Si supponga che esistano due nazioni, l'Inghilterra e il Portogallo; che L'Inghilterra sia in grado di produrre, con una unit\u00e0 di lavoro, 12 unit\u00e0 di vino o 6 unit\u00e0 di stoffa, laddove il Portogallo sia in grado, con una unit\u00e0 di lavoro, di produrre 8 unit\u00e0 di vino o 1 unit\u00e0 di stoffa. Come si vede, entrambe tali merci possono essere prodotte in Inghilterra ad un costo inferiore che in Portogallo; qui Smith avrebbe forse ritenuto \u2013 in base alla teoria dei vantaggi assoluti - che, non avendo il Portogallo alcun vantaggio assoluto, il commercio estero non avrebbe portato alcun particolare giovamento o sarebbe stato impossibile. Al contrario, Ricardo ritiene che anche in questo caso la specializzazione e il commercio con l'estero siano la scelta giusta e pi\u00f9 vantaggiosa: ci\u00f2 che bisogna guardare \u00e8 infatti il vantaggio comparato interno nella produzione delle due merci.\nMa quale merce dovr\u00e0 produrre ciascuno dei due paesi? Nel nostro esempio, l'Inghilterra, spostando una unit\u00e0 di lavoro dalla produzione di stoffa a quella di vino, raddoppia le unit\u00e0 di prodotto che realizza, passando da 6 a 12; ci\u00f2 significa che in Inghilterra produrre una unit\u00e0 in pi\u00f9 di stoffa significa rinunciare a due unit\u00e0 di vino e che quindi una unit\u00e0 di stoffa costa qui 2 unit\u00e0 di vino \u2013 e corrispondentemente che una unit\u00e0 di vino costa mezza unit\u00e0 di stoffa. Il Portogallo invece, spostando una unit\u00e0 di lavoro dalla produzione di stoffa a quella di vino, moltiplica il proprio prodotto per 8, passando da 1 a 8 unit\u00e0 di prodotto; ci\u00f2 significa che in Portogallo produrre una unit\u00e0 in pi\u00f9 di stoffa significa rinunciare a otto unit\u00e0 di vino, che il costo di una unit\u00e0 di stoffa \u00e8 pari a otto unit\u00e0 di vino mentre una unit\u00e0 di vino deve costare 1/8 di unit\u00e0 di stoffa. Per ci\u00f2 il costo del vino in termini di stoffa \u00e8 minore in Portogallo che in Inghilterra (in un caso \u00e8 1/8 e nell'altro \u00e8 \u00bd di unit\u00e0 di stoffa) mentre il costo della stoffa in termini di vino \u00e8 minore in Inghilterra che in Portogallo (in un caso \u00e8 2 e nell'altro \u00e8 8 unit\u00e0 di vino). In queste condizioni, quindi, secondo Ricardo, poich\u00e9 per incrementare la produttivit\u00e0 generale serve che ogni nazione si specializzi nella produzione della merce che le costi meno produrre, ovvero nella quale abbia un vantaggio comparato rispetto all'altra nazione, conviene che il Portogallo produca solo vino e l'Inghilterra solo stoffa. Cos\u00ec facendo il prodotto complessivo delle due nazioni sar\u00e0 il pi\u00f9 alto possibile, vino e stoffa saranno prodotte al costo pi\u00f9 basso realizzabile e per ci\u00f2 stesso il prezzo di tali merci sar\u00e0 il pi\u00f9 conveniente sia per i consumatori portoghesi che per quelli inglesi.\nLo scopo politico immediato di Ricardo era quello di sostenere dal punto di vista teorico la battaglia per il libero commercio e l'abolizione delle misure protezionistiche che impedivano di fatto l'importazione del grano. Ricardo doveva dimostrare che con il libero scambio si sarebbe sia sostenuta l'economia nazionale, poich\u00e9 ne avrebbero beneficiato i profitti, sia incrementata la ricchezza di tutte le nazioni coinvolte. Con la teoria dei vantaggi comparati Ricardo fa entrambe le cose. Egli nota infatti il fatto che il capitale sia allocato nel modo pi\u00f9 produttivo consente anche che i costi di produzione generali siano i pi\u00f9 bassi possibile e che quindi siano bassi anche i prezzi delle diverse merci, le quali sono infatti prodotte nel paese nel quale \u00e8 pi\u00f9 conveniente o meno costoso realizzarle. Poich\u00e9 questo vale anche per i beni di sussistenza dei lavoratori, dai quali dipendono i salari, egli deduce che attraverso il libero scambio internazionale si pu\u00f2 ottenere la riduzione dei prezzi dei beni di sussistenza e quindi dei salari naturali e, di conseguenza, l'aumento dei profitti, con grande beneficio per i ritmi della accumulazione e per la ricchezza dei diversi paesi.\nLa moneta.\nIl corpo della teoria monetaria di Ricardo si venne formando intorno al dibattito che in Inghilterra prese fuoco a proposito della crescente inflazione che si verific\u00f2 dopo che nel 1797 venne sospesa la convertibilit\u00e0 in oro coniato della cartamoneta allora circolante. Prima del 1797 esisteva in Inghilterra un regime c.d. di \"gold standard,\" in cui chiunque fosse stato in possesso di banconote si sarebbe potuto recare in ogni momento alla Banca d'Inghilterra (e non solo) per chiederne la conversione, ad un rapporto di cambio fissato, in monete coniate in oro. Tale sistema trattava le banconote come meri titoli rappresentativi di determinate quantit\u00e0 di oro, e ci\u00f2 serviva da un lato a facilitare e rendere pi\u00f9 sicura la circolazione dei mezzi di pagamento, che veniva effettuata in carta e non in oro, e consentiva dall'altro lato di non mettere in discussione la centralit\u00e0 dell'oro (o dell'argento in altri casi) come vera e propria moneta-merce utilizzata negli scambi e nei pagamenti.\nA causa dell'esplodere delle guerre napoleoniche, allo scopo di impedire qualsiasi rischio di possibili erosioni delle proprie riserve d'oro, nel 1797 l'Inghilterra decise di sospendere la convertibilit\u00e0 in oro delle banconote in circolazione, le quali cos\u00ec dovevano circolare forzosamente e indipendentemente dal fatto che il loro valore intrinseco fosse assicurato dalla convertibilit\u00e0.\nDopo alcuni anni dall'entrata in vigore di tale regime, in Inghilterra si inizi\u00f2 a registrare una spinta inflazione, intorno alla quale il dibattito pubblico, che presto divenne parlamentare, si accese allo scopo di arrivare a definirne le cause. Semplificando, in seno al dibattito si formarono due fronti contrapposti: il primo era quello dei c.d. \"bullionisti,\" che alla fine ebbero il sopravvento, i quali ritenevano che l'inflazione fosse dovuta alla eccessiva emissione di banconote alla quale aveva dato inizio la Banca d'Inghilterra quando aveva finanziato i deficit di guerra del paese; secondo i bullionisti non esisteva altra causa economica reale alla base della variazione dei prezzi, la quale doveva sempre essere, secondo loro, un fenomeno esclusivamente monetario dovuto all'aumento o alla diminuzione della quantit\u00e0 di moneta in circolazione. Il secondo fronte era quello degli \"anti-bullionisti,\" tra i quali alcuni direttori della Banca d'Inghilterra, i quali credevano che tra le cause dell'aumento dei prezzi ci fossero non solo cause monetarie ma anche delle cause economiche reali, come ad esempio l'aumento dei prezzi del grano dovuto ai cattivi raccolti.\nRicardo apparteneva al fronte dei bullionisti e sostenne sempre la c.d. \"teoria quantitativa della moneta\" che era alla base delle considerazioni teoriche e delle analisi di quel fronte. Ricardo era convinto che la moneta e tutto ci\u00f2 che riguardasse la circolazione, l'offerta e la domanda dei mezzi di pagamento non avesse alcuna incidenza sull'andamento delle variabili reali dell'economia. In questa prospettiva la moneta \u00e8 solo un velo che ricopre l'intera economia ma che non incide su di essa: \u00e8 quindi falso affermare che un'espansione della quantit\u00e0 di moneta in circolazione possa essere di stimolo alla produzione economica, ed \u00e8 falso immaginare che una sua riduzione possa in alcun modo contribuire a fenomeni di depressione economica. Si tratta di una teoria che \u00e8 vera e propria progenitrice delle moderne teorie economiche dei monetaristi. \nRicardo quindi ritiene che all'origine dell'aumento dei prezzi del suo tempo vi sia l'eccessivo aumento di banconote in circolazione permesso dalla sospensione del regime di convertibilit\u00e0 in oro. Per questo, allo scopo di tornare ad uno stato di ordine e allo scopo di bloccare tale aumento dei prezzi, Ricardo sostenne con forza la reintroduzione della convertibilit\u00e0 della cartamoneta. \nLa visione di Ricardo sul rapporto tra moneta e prezzo delle merci in una situazione ottimale potrebbe sintetizzarsi nel modo seguente. In primo luogo, secondo l'autore, esiste il rapporto tra il prezzo dell'oro e quello delle altre merci: l'oro non \u00e8 altro che una merce prodotta come ogni altra, il cui valore naturale \u00e8 determinato dalla quantit\u00e0 di lavoro necessaria a produrla. Per questa ragione il prezzo relativo dell'oro rispetto a ogni altra merce con la quale \u00e8 scambiato \u00e8 sempre determinato dalla diversa quantit\u00e0 di lavoro necessario a produrre l'oro e tali altre merci. L'oro quindi non \u00e8 altro che un bene prodotto, il quale convenzionalmente \u00e8 stato scelto come mezzo universale di scambio, ma il cui valore e prezzo relativo \u00e8 sempre sottoposto alle regole che Ricardo ritiene valgano in generale per ogni merce prodotta. In secondo luogo esiste il rapporto tra banconote (e altri mezzi di pagamento) e l'oro; tale rapporto \u00e8 di tipo simbolico, ovvero le banconote rappresentano una determinata quantit\u00e0 di oro, fissata da un rapporto di cambio, che dovrebbe poter sempre essere ottenuta in cambio delle banconote ove se ne domandi la conversione. In un simile sistema, secondo Ricardo, si garantirebbe sempre la stabilit\u00e0 della moneta grazie all'ancoramento della moneta all'oro, che \u00e8 una merce la cui produzione internazionale e il cui prezzo generale sono soggette ad un ridotto numero di variazioni al tempo di Ricardo. La Banca d'Inghilterra, in tale sistema, dovrebbe solamente aumentare o diminuire la quantit\u00e0 di moneta in circolazione in ragione dell'aumento o della diminuzione del prezzo relativo dell'oro cos\u00ec da garantire la stabilit\u00e0 dei prezzi e impedire che eccessive espansioni monetarie portino all'innesco di fenomeni inflattivi. \nLe macchine.\nPrima di morire, Ricardo ebbe il tempo di curare tre diverse edizioni dei suoi \"Principi dell'economia politica e dell'imposta.\" Nell'ultima di queste tre edizioni, sul finire del libro, Ricardo aggiunse un nuovo capitolo frutto delle riflessioni che lo avevano condotto a modificare alcune delle sue precedenti posizioni. Il capitolo in questione si intitola \"Le macchine\" e cerca di discutere gli effetti che sulle diverse classi sociali hanno le macchine, quando introdotte in sostituzione del lavoro.\nPrecedentemente, era opinione di Ricardo che \"\"ogni applicazione di macchine a qualsiasi ramo della produzione che avesse l'effetto di risparmiare lavoro fosse un bene generale\".\" Egli riteneva che il risparmio di lavoro che le macchine avrebbero comportato avrebbe determinato una riduzione del prezzo delle diverse merci, e che di tale riduzione si sarebbero avvantaggiati, in quanto consumatori, sia i capitalisti, sia i proprietari terrieri, sia i lavoratori. Oltre a ci\u00f2, se a ridursi fosse stato il prezzo dei beni necessari alla sussistenza, sarebbero scesi anche i salari naturali e sarebbe aumentato il saggio dei profitti con grande vantaggio per la ricchezza di tutta la nazione. \nSi sarebbe potuto replicare che i lavoratori, con l'introduzione delle macchine, avrebbero solo potenzialmente potuto consumare pi\u00f9 merci poich\u00e9 intanto molti di loro avrebbero perduto il lavoro, sostituiti dalle macchine. Ricardo per\u00f2 riteneva che l'introduzione delle macchine in determinati settori non avrebbe ridotto in alcun modo il fondo salari complessivo, ovvero non avrebbe intaccato le risorse complessivamente destinate al mantenimento e alla occupazione dei lavoratori. Egli riteneva ci\u00f2 sia perch\u00e9 sarebbero serviti lavoratori per la produzione delle macchine, sia perch\u00e9 il capitale risparmiato dai capitalisti che avrebbero introdotto le macchine sarebbe stato di certo impiegato per la produzione di altre merci, con conseguente occupazione di nuovi lavoratori. Il fondo salari, quindi, insieme alla domanda complessiva di lavoro sarebbe sostanzialmente rimasto invariato e i prezzi delle merci sarebbero diminuiti con il generale beneficio di tutte le classi.\nIn un secondo momento, probabilmente dopo la lettura di \"On the Conditions of Labouring Classes\" di John Barton, Ricardo modifica la propria visione: \u00e8 sempre convinto che l'effetto finale della introduzione delle macchine sia benefico ma crede che momentaneamente, subito dopo la loro introduzione, si possa verificare una riduzione del fondo salari che determini una riduzione della domanda di lavoro e una transitoria ma gravosa disoccupazione. I capitalisti, ove l'investimento in macchine (capitale fisso) fosse pi\u00f9 conveniente di quello in lavoratori (capitale circolante), potrebbero infatti decidere di modificare la composizione del capitale da loro investito, aumentando il capitale fisso e riducendo il numero di lavoratori occupati. Cos\u00ec facendo essi non soffrirebbero alcuna riduzione dei loro profitti e il reddito netto della nazione rimarrebbe identico, tuttavia si ridurrebbe l'ammontare di risorse complessive destinate alla occupazione dei lavoratori, non necessari alla produzione; Ricardo nota poi che tale effetto sarebbe amplificato dal fatto che dall'impoverimento dei lavoratori potrebbe anche derivare una riduzione della domanda di tutte le merci destinate alla loro sussistenza, con conseguente riduzione della produzione di tali merci e ulteriore riduzione degli occupati in tale settore dell'economia. Per tali motivi Ricardo arriva ad affermare che, mentre proprietari terrieri e capitalisti ne godono solo i benefici, \"l'opinione della classe lavoratrice secondo la quale l'impiego delle macchine \u00e8 spesso dannoso ai propri interessi non si basa sul pregiudizio e sull'errore, ma \u00e8 conforme ai corretti principi dell'economia politica\"\".\"\nDopo aver chiarito che l'introduzione improvvisa delle macchine pu\u00f2 ridurre il fondo salari, Ricardo prosegue la propria argomentazione chiarendo come nel tempo la disoccupazione generata dallo stato di cose descritto sia destinata ad essere riassorbita. Egli infatti ritiene che il ridursi del prezzo delle diverse merci, determinato dall'introduzione delle macchine, debba necessariamente consentire ai capitalisti di spendere meno per i loro consumi e dunque di risparmiare di pi\u00f9; tali risorse risparmiate, poich\u00e9 conviene sempre impiegarle con un profitto, verranno poi dai capitalisti investite nella produzione di nuove merci e ci\u00f2 condurr\u00e0 al conseguente investimento in capitale circolante, al nuovo incremento del fondo salari e al reimpiego, in tali nuovi settori, dei lavoratori precedentemente licenziati. Ricardo infatti afferma: \"alla riduzione del prezzo delle merci provocata dall'introduzione delle macchine non pu\u00f2 non seguire che con gli stessi bisogni egli [il capitalista] abbia una maggior quantit\u00e0 di mezzi da risparmiare \u2013 una maggiore facilit\u00e0 di trasferire reddito a capitale. Ma a ogni aumento di capitale egli impiegher\u00e0 un maggior numero di lavoratori; e, quindi, una parte della gente che in un primo tempo era stata licenziata verrebbe successivamente riassunta\"\".\"\nIn definitiva, Ricardo capisce e ammette che un'improvvisa introduzione di macchine in sostituzione di lavoro possa creare momentaneamente grave danno alla classe lavoratrice ma \u00e8 fermamente convinto che con il passare del tempo la loro introduzione sia un bene e non possa essere disincentivata e che gli eventuali eccessi di offerta di lavoro, con il tempo, non possano che rientrare ed essere azzerati. Dice Ricardo \"\"spero che le affermazioni che ho fatto non inducano a pensare che l'uso delle macchine non debba essere incoraggiato\",\" infatti solo esse, se applicate all'agricoltura, consentono di abbassare il prezzo dei beni di sussistenza, riducendo i salari naturali e aumentando i profitti con beneficio per tutta l'economia. Ricardo dice ancora: \"Ho gi\u00e0 osservato che l'aumento dei redditi netti, stimati in termini di merci, che sono sempre conseguenza dell'introduzione delle macchine, creer\u00e0 nuovi risparmi e nuova accumulazione di capitale. Si deve ricordare che questi risparmi sono annuali, e devono presto creare un fondo molto maggiore del reddito lordo dapprima perduto in seguito all'invenzione della macchina; allora la domanda di lavoro torner\u00e0 ad essere quella di prima e la situazione della gente migliorer\u00e0 ulteriormente grazie all'aumento dei risparmi che l'accresciuto reddito le consentir\u00e0 ancora di fare\"\".\""}
{"id": "103602", "revid": "125760260", "url": "https://it.wikipedia.org/wiki?curid=103602", "title": "Torneo di scacchi di Wijk aan Zee", "text": "Il Torneo di scacchi di Wijk aan Zee (nome ufficiale Tata Steel Chess Tournament) \u00e8 un torneo di scacchi che si svolge a cadenza annuale attorno al mese di gennaio nella citt\u00e0 di Beverwijk. \u00c8 uno dei tornei pi\u00f9 prestigiosi del circuito internazionale e vede la partecipazione dei migliori giocatori al mondo.\nFino al 1999 era conosciuto anche come \"Torneo Hoogovens\", mentre nel periodo tra il 1999 e il 2011 il nome ufficiale \u00e8 stato \"Corus Chess Tournament\".\nDal 1938 c'\u00e8 stata una lunga lista di famosi vincitori, tra i quali Max Euwe, Bent Larsen, Tigran Petrosyan, Paul Keres, Juchym Heller, Lajos Portisch, Boris Spasskij, Michail Botvinnik, Michail Tal', Viktor Kor\u010dnoj, Jan Timman, Anatolij Karpov, Vladimir Kramnik, Garri Kasparov, Viswanathan Anand, Veselin Topalov e Magnus Carlsen. Dei Campioni del Mondo di scacchi classici post Seconda guerra mondiale, sono assenti solo i nomi di Vasilij Smyslov e Bobby Fischer. L'edizione del 2001 ha visto partecipare nove dei migliori 10 giocatori del mondo.\nNella sua lunga storia il torneo \u00e8 stato vinto per otto volte da Magnus Carlsen (una volta a pari merito) e cinque da Viswanathan Anand (tre di queste volte a pari merito). Anand detiene anche il record del maggior numero di partite giocate in questo torneo senza subire sconfitte (70, tra l'edizione del 1998 e quella del 2004). Max Euwe, Lajos Portisch e Viktor Kor\u010dnoj hanno vinto il torneo quattro volte.\nA partire dalla chiusura del Torneo di Linares viene considerato il Wimbledon degli scacchi. Il vincitore dell'ultima edizione \u00e8 Magnus Carlsen.\nStoria del torneo.\nCome sede del torneo fu scelta la citt\u00e0 di Beverwijk. Le prime edizioni furono di tono minore: nel 1938 i gruppi furono ristretti a quattro giocatori e si poterono iscrivere unicamente giocatori olandesi. Con questo formato si svolsero i primi cinque tornei, a cadenza annuale e agli inizi di gennaio. Nel 1943 e nel 1944 i gruppi furono raddoppiati a otto partecipanti. Nel 1945 si ebbe l'unica interruzione del torneo dal suo inizio ad oggi (2012), poich\u00e9 l'avanzata degli alleati in Europa aveva infine raggiunto i Paesi Bassi.\nIl 1946 vide per la prima volta il torneo diventare internazionale: il numero dei partecipanti all'evento principale fu portato a dieci e il belga Alberic O'Kelly de Galway e lo svedese G\u00f6sta Stoltz furono invitati a prenderne parte. Nel 1946 la carenza di cibo era, a causa della recente guerra, ancora un problema in molte zone d'Europa; come conseguenza il banchetto post torneo fu composto da zuppa di piselli, economico menu tra la gente comune. Negli anni successivi la zuppa di piselli \u00e8 stata servita come prima portata del banchetto, una tradizione continuata quando il torneo pass\u00f2 da Beverwijk a Wijk aan Zee.\nUn ulteriore aumento del numero dei partecipanti si ebbe nel 1953, quando fu portato a 12. Nella stessa edizione per la prima volta fu aggiunta una sezione femminile. L'anno successivo i partecipanti ritornarono dieci, ma i partecipanti erano pi\u00f9 forti. Ci fu poi un grande aumento nel 1963, quando i giocatori furono 18, per essere ridotti a 16 nel 1964. Il torneo era allora gi\u00e0 considerato il pi\u00f9 forte al mondo..\nNel 1999 la \"Koninklijke Hoogovens\", ditta produttrice di acciaio e alluminio, si fuse con la \"British Steel\". La societ\u00e0 frutto della fusione, la Corus Group, diede il suo nome al torneo.\nNel 2007 la Corus Group venne acquisita dalla societ\u00e0 indiana Tata Steel, che, dopo alcuni dubbi sulla futura sponsorizzazione dell'evento, conferm\u00f2 l'impegno nell'organizzazione del torneo. A partire dall'edizione del 2011 la compagnia indiana diede anche il suo nome al torneo.\nFino al 2012 era diviso in tre sezioni, in ordine crescente di importanza C, B e A. I vincitori delle sezioni C e B ottenevano di diritto l'invito alla sezione superiore dell'edizione successiva. Tre posti nelle sezioni A e B e quattro nella C erano riservati a giocatori olandesi. La sezione A vedeva affrontarsi 14 tra i migliori giocatori in assoluto in un girone all'italiana. Successivamente le sezioni sono state portate a due, chiamate Challengers e Masters, in ordine crescente di importanza. Il vincitore della sezione Challengers ottiene l'invito a quella Masters dell'edizione successiva. La sezione C \u00e8 stata sostituita con un evento Open chiamato Amateurs.\nA partire dall'edizione 2017 sono stati introdotti gli spareggi a gioco rapido per determinare il vincitore in caso di piazzamento a pari punti. L'anno successivo si \u00e8 verificato il primo caso in cui \u00e8 stata necessaria l'applicazione della regola, quando Magnus Carlsen e Anish Giri hanno chiuso l'evento entrambi a 9 punti su 13.\nVincitori del gruppo A.\nHoogovens Wijk aan Zee.\nIl torneo fu spostato nella cittadina sul mare Wijk aan Zee, parte della municipalit\u00e0 di Beverwijk, nel 1968. Da questo periodo tra i giocatori e gli appassionati si \u00e8 diffusa la pratica di chiamare l'evento con questo nome, bench\u00e9 in realt\u00e0 quello ufficiale fosse quello dello sponsor.\nCorus Wijk aan Zee.\nIl torneo ha preso questo nome dopo la creazione del Corus Group.\nTata Steel Wijk aan Zee.\nCambio del nome motivato dall'acquisizione del Corus Group da parte della societ\u00e0 indiana Tata Steel.\nVincitori del gruppo B.\nVincitori di alcune edizioni del gruppo B (\"Challengers\"). "}
{"id": "103604", "revid": "125363273", "url": "https://it.wikipedia.org/wiki?curid=103604", "title": "Aeroporto di Venezia-Marco Polo", "text": "LAeroporto di Venezia-Marco Polo , anche conosciuto come Aeroporto di Venezia-Tessera (pron. \"Tess\u00e8ra\"), \u00e8 un aeroporto italiano, che dista 13\u00a0km dal centro di Venezia ed \u00e8 intitolato al celebre mercante e viaggiatore veneziano Marco Polo.\n\u00c8 fra gli aeroporti pi\u00f9 importanti dell'Italia settentrionale, preceduto dagli aeroporti di Milano. La concessionaria \u00e8 SAVE S.p.a, societ\u00e0 a parziale partecipazione pubblica locale, quotata alla Borsa di Milano.\nLo scalo di Venezia-Tessera \u00e8 collegato da un servizio di autolinea cadenzati alla vicina stazione ferroviaria di Venezia-Mestre, all\"'hinterland\" metropolitano. \u00c8 inoltre collegato alle Fondamente Nove di Venezia da un vaporetto.\nStoria.\nAi lati di via Orlanda (dove oggi c'\u00e8 il parcheggio) vi era il campo volo di Bazzera dove il 23 maggio 1915 arriva la 4\u00aa Squadriglia da ricognizione e combattimento fino all'8 settembre e nell'agosto 1915 la Escadrille N 92 i - N 392 - N 561 francese, chiamata \u00abEscadrille de protection de Venise\u00bb, costituita da 3 Nieuport 10 fino al dicembre successivo ed il campo volo di C\u00e0 Tessera dove il 3 novembre 1917 arriva la 38\u00aa Squadriglia fino al 28 maggio 1918, l'11 novembre 1917 la 39\u00aa Squadriglia fino al 14 maggio 1918 ed il 5 settembre 1918 vi nasce il Gruppo speciale Aviazione I fino al 21 novembre 1918.\nL'aeroporto di Venezia-Tessera ha avuto la posa della prima pietra il 29 marzo 1958. L'inaugurazione dell'aerostazione \u00e8 avvenuta il 31 luglio 1961 e l'aeroporto \u00e8 diventato in breve tempo quello di riferimento nel Veneto, in sostituzione del precedente scalo Aeroporto di Venezia-Lido.\nNel luglio del 2002 \u00e8 stato costruito il nuovo Terminal aeroportuale, progettato per adeguare lo scalo al continuo aumento del traffico aereo.\nIl 30 novembre 2017 \u00e8 stato insignito dal ministero cinese del turismo del certificato \"Welcome Chinese\" quale scalo dotato di servizi dedicati ai viaggiatori cinesi.\nIl giorno 1\u00ba luglio 2019, in soli tre mesi e con una spesa di 80 milioni di Euro, viene completato il totale rifacimento della pista 4R/22L, la principale dell'aeroporto. Durante tutta la durata dei lavori non \u00e8 mai stata interrotta n\u00e9 diminuita l'operativit\u00e0 dello scalo in quanto \u00e8 stata utilizzata la pista secondaria 4L/22R, precedentemente allungata di 600 metri alla fine del 2018.\nDal 16 novembre 2019 l'Aeroporto \u00e8 diventato l'Official Hub delle Nazionali Italiane di Calcio in accordo tra il gruppo SAVE S.p.a e la FIGC.\nGestione.\nLa sua gestione \u00e8 affidata alla societ\u00e0 SAVE S.p.a, il cui presidente \u00e8 Enrico Marchi. Quote della societ\u00e0 sono in mano all'Amministrazione della Provincia di Venezia e al fondo di investimento Amber Capital.\nPrimo in Italia, l'aeroporto Marco Polo ha terziarizzato tutte le attivit\u00e0 di handling e, a questo scopo, nello scalo operano due distinte societ\u00e0: GH Italia e Aviation Services. Pi\u00f9 di una sono anche le societ\u00e0 di sicurezza, le quali operano sia all'interno dell'aerostazione, sia in collaborazione con le singole compagnie aeree, in aggiunta ovviamente alle forze di pubblica sicurezza, come Polizia, Carabinieri e Guardia di Finanza.\nLa gestione dei parcheggi del sedime aeroportuale \u00e8 affidata a Marco Polo Park, societ\u00e1 controllata del Gruppo Save.\nLa parte del cargo viene gestita da Save Cargo nel capannone lato nord dell'apron vicino alla torre di controllo.\nDati tecnici.\nApproccio strumentale: generalmente per gli atterraggi viene utilizzata la pista 04R. Durante le procedure d'avvicinamento ILS gli aerei effettuano l'atterraggio con una orientata a 041 gradi magnetici e frequenza NAV di 109,95. Sono altres\u00ec utilizzabili le procedure VOR-DME, sia per 04R, che per 04L quando utilizzata.\nLa pista 04R viene utilizzata come pista principale e, in caso di vento contrario o meteo avverso, viene invertita diventando quindi 22L. Per entrare in essa gli aerei sostano all'holding point A o B.\nLa pista 04L/22R viene utilizzata quasi esclusivamente come main taxiway.\nGli aerei in partenza da questo aeroporto hanno numerose SID: chi si dirige verso nord utilizzer\u00e0 una SID che avr\u00e0 come VOR VIC; i voli diretti a BZO non sono pi\u00f9 dirottati su VIC, ma godono di una SID propria, denominata BZO7V; chi si dirige a sud utilizzer\u00e0 una SID che avr\u00e0 come VOR CHI; infine, i pochi voli che si dirigono verso Est avranno come primo punto rotta il fix ROSKA.\nServizi.\nL'aerostazione attuale \u00e8 stata inaugurata nel 2002, su progetto dell'architetto Gian Paolo Mar, e si estende su una superficie di circa 60000\u00a0m\u00b2.\nL'area landside, accessibile al pubblico, \u00e8 strutturata su 3 piani:\nAll'area sterile (airside) si accede tramite 4 varchi, di cui 2 a disposizione dei passeggeri:\nAnche l'area airside \u00e8 strutturata su 3 piani:\nL'aeroporto \u00e8 provvisto di servizio PRM (Assistenza a Passeggeri con Ridotta Mobilit\u00e0) che opera sia all'interno, con l'accompagnamento e l'assistenza ai servizi di check-in e gate, che all'esterno-area Airside dell'aerostazione tramite mezzi allestiti appositamente per il trasporto dei disabili, quali furgoni con pedana e Ambulift che fungono da elevatori per i passeggeri che non possono fruire delle scale dell'aeromobile.\nNell'area dell'aeroporto vi sono numerosi parcheggi, compreso un multipiano per un totale di 6.200 posti auto. All'ultimo piano sono presenti le compagnie di noleggio auto.Un certo numero di posti auto \u00e8 riservato alla sosta gratuita dei passeggeri diversamente abili e a ridotta mobilt\u00e0, che possono richiedere l'assistenza di personale dell'aeroporto fino al momento dell'imbarco per l'eventuale trasporto di apparecchiature mediche, animali da accompagnamento, ausili specifici. La prenotazione viene effettuata alla propria compagnia effettuabile fino a 48 ore prima del volo, ed \u00e8 attivata alcune ore prima della partenza presso il banco d'accettazione ovvero i punti di chiamata dedicati.\nTraffico aeroportuale.\nIl Sistema Aeroportuale Venezia, che comprende gli scali di Venezia e di Treviso, ha registrato 14.493.563 passeggeri complessivi nell'anno 2018 con un incremento dell'8.4% sull'anno precedente, 118.325 movimenti di aerovelivoli (+3.9%) ed un traffico cargo pari a circa 3.943,42 tonnellate (-1,5%), confermando la posizione gi\u00e0 consolidata di terzo polo aeroportuale italiano, dopo quelli di Roma (Fiumicino e Ciampino), e i due scali di Milano-Linate e Milano-Malpensa.\nVenezia \u00e8 collegata all'aeroporto di Bergamo-Orio al Serio dall'autostrada A4, raggiungibile in circa due ore di auto, oppure tramite alcune linee di trasporto pubblico extraurbane.\nSono pi\u00f9 di 1.300 i collegamenti settimanali per le principali destinazioni nazionali, europee ed intercontinentali.\nI nuovi voli aperti nel corso dell'anno hanno dato ulteriore spinta ai collegamenti tra Venezia e il mondo.\nAltre statistiche.\nL'aeroporto dispone inoltre di collegamenti per:\nCollegamenti con Venezia e Padova.\nL'aeroporto si trova a 13\u00a0km da Venezia, 8\u00a0km da Mestre, 28\u00a0km da Treviso e 47\u00a0km da Padova. Dall'aeroporto \u00e8 possibile raggiungere:\nIl 12 gennaio 2022 \u00e8 stata pubblicata in Gazzetta Ufficiale l'approvazione del progetto definitivo del collegamento ferroviario tra l'aeroporto e la linea Venezia-Trieste. Il tracciato, completo della nuova stazione ferroviaria, dovrebbe divenire operativo nel dicembre 2025, per le Olimpiadi di Milano Cortina."}
{"id": "103606", "revid": "174925", "url": "https://it.wikipedia.org/wiki?curid=103606", "title": "Khartum", "text": "Khartum (; in inglese: \"Khartoum\") o Cartum, Khartoum o Chartum, \u00e8 la capitale del Sudan.\nLa citt\u00e0 \u00e8 collocata nel centro-est del paese, nel punto in cui si uniscono Nilo bianco e Nilo azzurro, quindi \u00e8 un nodo commerciale, grazie alla comunicazione fluviale che per\u00f2 \u00e8 ostacolata dalle numerose cateratte che si incontrano discendendo il fiume verso l'Egitto. Essa \u00e8 il polo economico dello stato, importante centro amministrativo e nodo di comunicazioni; inoltre \u00e8 la pi\u00f9 estesa area urbana del paese. L'area metropolitana di Khartum, che si compone anche delle citt\u00e0 satelliti di Omdurman e Khartum Nord, ha una popolazione di 5.274.321 abitanti.\nOrigini del nome.\nIl nome Khartum deriva dalla parola araba al-khart\u016bm \u0627\u0644\u062e\u0631\u0637\u0648\u0645, ovvero \"punta di proboscide\", probabilmente in riferimento alla forma della penisola che si trova presso la confluenza dei due Nili.\nStoria.\nKhartum venne fondata nel 1821 da Ibr\u0101h\u012bm Pasci\u00e0, figlio di Mehmet Ali, reggente d'Egitto. Presto da piccolo avamposto militare divenne un centro commerciale di importanza regionale e, successivamente, capitale della provincia del Sudan. Nel 1884 le truppe del Mahdi Muhammad Ahmad assediarono Khartum e, una volta conquistata, massacrarono la guarnigione anglo-egiziana ed il suo comandante Charles George Gordon. Il 3 settembre 1898 gl'inglesi, guidati da Horatio Herbert Kitchener, sconfissero le forze mahdiste nella battaglia di Omdurman. L'anno seguente divenne capitale del Sudan Anglo-Egiziano. Nel 1956 fu proclamata capitale del Sudan indipendente. Nel 1973 i terroristi palestinesi di Settembre Nero uccisero l'ambasciatore USA assieme ad un altro statunitense ed un belga. Nel corso degli anni '70 ed '80 affluirono in citt\u00e0 migliaia di profughi da paesi vicini devastati da guerre civili come il Ciad, l'Etiopia, l'Uganda e l'Eritrea. Giunsero in seguito anche moltissimi rifugiati da aree interne del paese come il Sud Sudan e il Darfur.\nCultura.\nIl principale museo cittadino \u00e8 il Museo nazionale del Sudan.\nIstruzione.\nLa citt\u00e0 \u00e8 sede dell'Universit\u00e0 di al-Khartum, fondata nel 1902 con il nome di Gordon Memorial College e rinominata nel 1956 Universit\u00e0 di Khartum, e di un distaccamento di quella del Cairo.\nCinema.\nLa vicenda dell'assedio di Khartum e della morte di Gordon vennero trattate nel film \"Khartoum\" di Basil Dearden nel 1966.\nInfrastrutture e trasporti.\nL'Aeroporto Internazionale di Khartum \u00e8 il principale aeroporto cittadino e nazionale. Costruito in un'area periferica, oggi si trova pressoch\u00e9 nel centro della citt\u00e0, pertanto \u00e8 stata decisa la costruzione di un nuovo aeroporto presso Omdurman.\nSanit\u00e0.\nA circa 20\u00a0km da Khartum, ha sede dal 2007 il Centro di cardiochirurgia \"Salam\", costruito e gestito da Emergency, che si occupa di curare in modo gratuito pazienti affetti da patologie cardiache, in particolare malformazioni congenite e patologie valvolari originate da febbre reumatica, provenienti da numerosi paesi del continente africano.\nDall'attivit\u00e0 del centro Salam, \u00e8 stato tratto il film \"Open Heart\", diretto da Kief Davidson e candidato al premio Oscar 2013 nella categoria \"Documentary Short\"."}
{"id": "103611", "revid": "22475", "url": "https://it.wikipedia.org/wiki?curid=103611", "title": "Thomas Gage (religioso)", "text": "Nasce da una famiglia inglese di religione cattolica. Segue studi religiosi dapprima presso i Gesuiti in Spagna e in Francia. Pass\u00f2 in seguito ai padri Domenicani e come loro missionario si trasfer\u00ec nella Nuova Spagna all'et\u00e0 di 25 anni.\nNel 1637 fa ritorno a Siviglia, dove \u00e8 opportuno ricordare che aveva sede il Reale Consiglio delle Indie, attraverso il quale la corona spagnola controllava tutti i traffici commerciali, l'amministrazione gli aspetti militari e religiosi delle proprie colonie d'oltre oceano (tutti movimenti materiali avvenivano attraverso il porto di Cadice).\nCon un nuovo rivolgimento di coscienza, Gage torna in Inghilterra nel 1640 ed entra nella chiesa anglicana. \n\u00c8 in stretti legami con Oliver Cromwell, cui nel 1648 dedica l'opera \"The English-American, His Travail by Sea and Land, or a New Survey of the West Indies\", una sorta di trattato anti cattolico e anti spagnolo che incita l'Inghilterra ad attaccare e conquistare le colonie spagnole, mettendone in evidenza punti deboli e difficolt\u00e0.\nMuore in Giamaica nel 1656, durante le operazioni militari volute da Cromwell per la conquista."}
{"id": "103613", "revid": "2117874", "url": "https://it.wikipedia.org/wiki?curid=103613", "title": "Zadie Smith", "text": "Fino ad ora ha scritto cinque romanzi ambientati perlopi\u00f9 a Londra. Negli ultimi anni \u00e8 stata celebrata come una delle giovani autrici inglesi di maggior talento.\nBiografia.\nGiovent\u00f9.\nZadie Smith \u00e8 nata a \"Brent\", quartiere nord-ovest di Londra (un'area multiculturale abitata prevalentemente dalla classe operaia), il 25 ottobre del 1975 da padre inglese, Harvey Smith, e da madre giamaicana, Yvonne Bailey, emigrata in Gran Bretagna nel 1969. Quello \u00e8 stato il secondo matrimonio per suo padre. Ha una sorellastra, un fratellastro e due fratelli minori. I suoi genitori hanno divorziato quando Zadie aveva quattordici anni.\nFin da piccola ha sviluppato diversi interessi e attitudini: da bambina era innamorata del tip-tap, da adolescente ha preso in considerazione la carriera di attrice di musical, da studentessa quelle di cantante jazz e di giornalista. Tuttavia \u00e8 stata la letteratura a emergere come suo interesse principale.\nStudi e carriera.\nDopo aver studiato nelle scuole statali locali, Zadie Smith si iscrisse al King's College di Cambridge per studiare letteratura inglese. Mentre frequentava l'universit\u00e0 pubblic\u00f2 alcuni racconti in una raccolta di scritti di studenti. Un editore intu\u00ec il suo talento e le offr\u00ec un contratto per un romanzo ancora da scrivere. Zadie Smith decise di contattare un agente letterario e da allora, cio\u00e8 ancor prima di completare il primo capitolo del primo romanzo, \u00e8 rappresentata dalla \"Wylie Agency\".\n\"Denti bianchi\" apparve sul mercato editoriale nel 1997, molto prima di essere completato. Basandosi solo su manoscritti parziali, diversi editori si disputarono i diritti, che vennero infine ceduti alla \"Hamish Hamilton Ltd.\".\nZadie Smith complet\u00f2 \"Denti bianchi\" durante l'ultimo anno dei suoi studi a Cambridge. Quando nel 2000 il libro venne pubblicato divent\u00f2 immediatamente un bestseller e vinse numerosi premi internazionali. Per questo genere di romanzi il critico letterario inglese James Wood, facendo specificamente riferimento a \"Denti bianchi\", coni\u00f2 il termine realismo isterico.\nNegli anni successivi la Smith lavor\u00f2 al secondo romanzo, \"L'uomo autografo\". In alcune interviste dichiar\u00f2 che l'interesse suscitato dal suo primo romanzo le caus\u00f2 un breve \"blocco dello scrittore\". Il romanzo, pubblicato nel 2002, riscosse un notevole successo commerciale, sebbene questa volta il giudizio dei critici non fu cos\u00ec positivo com'era accaduto per \"Denti bianchi\".\nDopo la pubblicazione de \"L'uomo autografo\" lasci\u00f2 Londra per la Harvard University per conto della quale, come \"fellow\" del \"Radcliffe Institute for Advanced Study\", visit\u00f2 nel 2002-2003 gli Stati Uniti. Inoltre lavor\u00f2 al libro di saggi, tuttora inedito, \"The Morality of the Novel\" (La moralit\u00e0 del romanzo) in cui analizza diversi scrittori del XX secolo attraverso la lente della filosofia morale.\nIl suo terzo romanzo, \"On Beauty\", ambientato a Boston e dintorni, pubblicato nel 2005 e in italiano, nel 2006, da Arnoldo Mondadori Editore col titolo \"Della bellezza\", vinse nel 2006 l'Orange Prize per la \"fiction\".\nDopo aver insegnato \"fiction\" alla Columbia University School of the Arts, dal 1\u00ba settembre 2010 insegna la stessa materia presso la New York University come professore \"tenuter\" (cio\u00e8 a tempo indeterminato).\nNel 2010 e 2011 \u00e8 stata critica letteraria mensile per i nuovi libri su Harper's Magazine.\nNel 2012 ha pubblicato il romanzo NW, ambientato a Londra, precisamente nella zona nord-ovest, Kilburn, al cui codice di avviamento postale, NW6, fa riferimento il titolo.\nVita privata.\nZadie Smith ha conosciuto il compagno di studi Nick Laird, che ha sposato nel 2004, alla Cambridge University. La coppia, dopo aver vissuto tra il 2006 e il 2007 a Roma, nel rione Monti, si divide ora tra New York e Londra. Hanno due figli, Katherine (Kit) e Harvey e un carlino di nome Maud.\nInfluenze.\nZadie Smith \u00e8 stata una lettrice appassionata fin dall'infanzia. Le sue letture includevano opere di Vladimir Nabokov, Martin Amis, Charles Dickens, Franz Kafka, George Eliot, Raymond Carver, E. M. Forster, etc.\nTemi.\nMulticulturalismo.\nIn una intervista con amazon.co.uk, Smith dice della sua presentazione della cultura e della comunit\u00e0 in Denti bianchi: \"Volevo solo mostrare che ci sono comunit\u00e0 che funzionano bene. C'\u00e8 tristezza per il modo in cui le tradizioni svaniscono ma volevo mostrare persone che si sforzano di capirsi l'un l'altro, nonostante le differenze culturali.\""}
{"id": "103616", "revid": "26630", "url": "https://it.wikipedia.org/wiki?curid=103616", "title": "Trullo", "text": "Il trullo (greco antico \u03c4\u03c1\u03bf\u1fe6\u03bb\u03bb\u03bf\u03c2 \"tr\u00fbllos\", \"cupola\") \u00e8 un tipo di costruzione conica in pietra a secco tradizionale della Puglia centro-meridionale. I trulli venivano generalmente edificati come ricoveri temporanei nelle campagne o abitazioni permanenti per gli agricoltori. Buona parte dell'agglomerato di Alberobello nella citt\u00e0 metropolitana di Bari \u00e8 costituito da trulli (come fino agli anni cinquanta il comune di Villa Castelli in provincia di Brindisi)\nIl trullo costituisce un perfezionamento del modello preistorico della \"th\u00f2los\", presente in varie zone d'Italia e del Mediterraneo; i trulli si distinguono per la continuit\u00e0 d'uso di cui sono stati oggetto. Nonostante nelle zone di sviluppo dei trulli si rinvengano reperti archeologici di epoca preistorica, o fondazioni di capanne in pietra risalenti all'et\u00e0 del bronzo, non esistono trulli particolarmente antichi: i pi\u00f9 antichi ancora esistenti sono databili alla fine del XVII secolo a ridosso dell'altopiano pugliese della Murgia.\nLe origini delle costruzioni a trullo in Puglia e in particolare dei Trulli di Alberobello - dichiarati dal 6 dicembre 1996 Patrimonio mondiale dell'umanit\u00e0 dall'UNESCO - sono oggetto di ricerche e dibattiti.\nStoria.\nI trulli fino al 1870 non sono stati oggetto di ricerca e di studio: solo a partire dalla seconda met\u00e0 dell'Ottocento iniziarono i primi studi e vennero formulate le prime teorie riguardanti la loro origine ed edificazione. In particolare l'origine delle costruzioni a trullo del nucleo di Alberobello \u00e8 oggetto di ricerche e dibattiti.\n\u00c8 comunque possibile riconoscere nella forma trullo lo schema classico della tomba micenea a \"th\u00f2los\" del Tesoro di Atreo, databile tra 1500 e 1250 a.C. Tale tipo costruttivo \u00e8, in forma pi\u00f9 o meno primitiva, riscontrabile in varie parti del mondo e in particolare nei Paesi europei e nell'area del Mediterraneo. Per quanto non si possa escludere un'origine autoctona, la maggior parte degli studiosi concorda che l'architettura del trullo sia giunta dal Vicino Oriente. Le diverse localit\u00e0 in cui si ritrovano tipi costruttivi analoghi sono accomunate dalla stessa disposizione tettonica e stratigrafica del terreno, che rende disponibile il particolare tipo di pietra necessario alla costruzione di queste strutture a secco. I popoli pelasgici (Elleni del I millennio a.C.), messapici, fenici (1200 a.C.) nel corso della preistoria sbarcarono numerosi anche in Puglia, attraversandola od occupandola, costruendo sia strutture megalitiche (come dolmen e menhir) sia microlitiche, come le specchie e i trulli.\nNon si hanno per\u00f2 testimonianze di trulli millenari (iscrizioni, epigrafi o contrassegni) e gli esemplari pi\u00f9 antichi possono essere datati alla fine del XVII secolo, nella forma semplice del trullo di campagna, non esclusivo della Murgia dei Trulli. Il terreno locale forniva facilmente il materiale da costruzione, grazie al sottosuolo calcareo costituito, in superficie, da strati sottili; i trulli infatti sono rari dove la geologia del terreno non \u00e8 costituita da calcare stratificato.\nI primitivi trulli pugliesi vennero edificati da contadini e pastori con le pietre raccolte sul posto, nei poderi stessi. Costituiti di un solo vano, erano utilizzati come ricovero temporaneo o come deposito per gli attrezzi agricoli. Nel corso del tempo la forma sub\u00ec una lenta evoluzione, arrivando ad abitazioni di pi\u00f9 ambienti, costituite da un vano principale, pi\u00f9 altri vani minori perimetrali come alcove.\nLa diffusione dei trulli fu provocata dal fenomeno del frazionamento del fondo feudale, che port\u00f2 all'insediamento sparso nelle campagne e allo sfruttamento agricolo di terreni in precedenza incolti, con la necessit\u00e0 di costruire ricoveri per ogni podere. L'area un tempo boscosa in cui sorge il centro di Alberobello - un agglomerato unico al mondo con i suoi 1500 trulli - fu fino al 1481 un feudo dei duchi Caracciolo di Martina Franca, quindi pass\u00f2 in mano ai conti Acquaviva di Conversano, i quali fecero insediare numerosi contadini concedendo loro alcuni benefici (seppur riservandosi l'esclusivo diritto di propriet\u00e0), come la possibilit\u00e0 di costruire dei rifugi con la pietra locale, purch\u00e9 con murature a secco, senza l'uso di leganti idraulici come la malta, in modo da poterli rapidamente demolire in caso d'ispezione del vicer\u00e9 spagnolo del Regno di Napoli, eludendo cos\u00ec la \"Pragmatica de Baronibus\", legge che imponeva autorizzazioni e tasse per i nuovi insediamenti, in vigore fino al 1700.\nLa selva di Alberobello fu urbanizzata soprattutto da uno di questi conti, Giangirolamo II Acquaviva d'Aragona detto il Guercio di Puglia (1600-1665), considerato dai suoi sudditi un tiranno vendicativo e sanguinario, arrestato e incarcerato nel 1648 a Madrid per volont\u00e0 di Filippo IV. Il villaggio da lui fondato rimase un insediamento abusivo, nel quale i signori potevano vantare ogni diritto a scapito della popolazione, fino al 1797, quando contava 3200 abitanti e fu liberato dal giogo feudale dal re di Napoli Ferdinando IV. Il 23 settembre 1910 Alberobello divenne un monumento nazionale.\nDescrizione.\nDenominazioni locali.\nLa Murgia dei Trulli comprende generalmente la Valle d'Itria e i comuni limitrofi ad essa, cio\u00e8 i comuni di Alberobello, Castellana Grotte, Conversano, Locorotondo, Monopoli, Noci, Polignano a Mare e Putignano nella Citt\u00e0 metropolitana di Bari; il comune di Martina Franca e il suo comprensorio in provincia di Taranto e molto limitatamente negli agri dei comuni di Crispiano e Grottaglie sempre della provincia tarantina; Ceglie Messapica, Cisternino, Fasano, Ostuni, San Michele Salentino e la frazione Selva di Fasano in provincia di Brindisi; anche in altri comuni limitrofi ai suddetti c'\u00e8 la presenza di trulli, ma comunque in minor misura.\nIl modello costruttivo di architettura spontanea che \u00e8 identificato in italiano col termine \"trullo\" viene sovente designato dalle popolazioni locali con dei sinonimi dialettali: in Valle d'Itria per riferirsi a questa costruzione viene usato il termine \"casedd\u0259\" o \"cas\u00ecdde\" (cio\u00e8 piccola casa, ma con genere maschile), spesso italianizzato nel sostantivo femminile \"casedda.\"\nIn altre zone della Puglia costruzioni analoghe, che tuttavia non possono essere definite propriamente con il termine di trullo, sono denominate: \"\u2018tturr\" a San Ferdinando di Puglia; \"casiedde, caselle, pagghiaie\" del barese settentrionale; \"Truddu, pajaru, pagghiaru, truddo\" nel Salento settentrionale (tarantino), \"truddhu, ruddo, turri, furnieddhu, furnu, pajaru, chipuru, calvari, liama\" nel Salento meridionale.\nLa parola \"Trullo\" comparve per la prima volta ufficialmente nel periodo fascista dal 1930.\nStruttura.\nI trulli possono essere annoverati tra gli esempi ancestrali di prototipo delle costruzioni modulari che nel XX secolo, con l'affermazione dell'architettura razionalista avrebbero avuto il loro \"exploit\". Essi possono essere composti da un vano semplice (modulo unitario), oppure dall'accostamento di pi\u00f9 ambienti (moduli), che in genere vengono aggiunti \"per gemmazione\" attorno al vano centrale.\nL'unit\u00e0 costruttiva modulare del trullo presenta una pianta di forma approssimativamente circolare, sul cui perimetro si imposta la muratura a secco di spessore molto elevato. Questa soluzione, da un lato restringe enormemente gli spazi interni, ma dall'altro, unita alla quasi totale assenza di aperture ad esclusione della porta d'ingresso e, raramente, di un piccolissimo foro in alto dotato di finestrino per garantire un minimo ricambio di aria all'interno, ne fa un interessantissimo esempio \"ante-litteram\" di bioedilizia passiva.\nIl grande spessore delle murature, unito al ridottissimo numero e dimensionamento delle aperture (spesso solo la porta di ingresso e al massimo il piccolissimo finestrino quadrato che fa da sfiato ai ridottissimi gabinetti ricavati all'interno per esigenze igieniche nel secondo dopoguerra) ne assicura un'elevatissima inerzia termica, il che garantisce una buona conservazione del calore all'interno durante l'inverno e le giornate pi\u00f9 fredde, cos\u00ec come in estate attenua i picchi della temperatura esterna.\nLe murature portanti, edificate cos\u00ec come descritto, vengono completate da una pseudo cupola che ne costituisce la copertura. Questa consiste in una struttura autoportante\u00a0\u2013 nel senso che non necessita di centinatura \u2013 costituita da una serie concentrica di lastre orizzontali disposte a gradini rientranti sempre pi\u00f9, man mano che si va verso l'alto, in cui ogni giro completo \u00e8 staticamente in equilibrio con quelli inferiori. Questo strato interno di lastre calcaree di maggiore spessore, dette \"chianche\", \u00e8 completato da quello esterno, costituente il vero e proprio tetto, in lastre pi\u00f9 sottili, dette chiancarelle, terminante in una chiave di volta frequentemente scolpita con elementi lapidei decorativi a carattere esoterico, spirituale o scaramantico, sporgenti al vertice del conoide di copertura.\nCollocazione geografica.\nL'altopiano delle Murge, per la sua stessa natura geolitologica a matrice essenzialmente calcarea, ha fornito la possibilit\u00e0 agli abili costruttori delle epoche pi\u00f9 remote di progettare e tramandare fino ai nostri giorni queste costruzioni.\nIl territorio in cui pi\u00f9 importante \u00e8 la presenza dei trulli si identifica geograficamente con la Valle d'Itria, dove sono chiamati \"cas\u00ecdde\" (dal latino \"casella\", piccola casupola, capanna). Qui la citt\u00e0 di Alberobello (Citt\u00e0 metropolitana di Bari), avendo un intero quartiere, coincidente con il centro storico cittadino, edificato integralmente con queste costruzioni, rappresenta a tutti gli effetti la \"capitale dei trulli\". Sino agli anni cinquanta del XX secolo, anche il comune di Villa Castelli (provincia di Brindisi) era costituito prevalentemente da trulli di cui oggi restano pochi esemplari. Altre aree in cui particolarmente diffuso \u00e8 questo tipo di costruzione sono le zone rurali e/o periferiche delle cittadine limitrofe Locorotondo, Castellana Grotte, Conversano, Noci, Putignano e Monopoli e lo stesso agro del comune di Bari nella Citt\u00e0 metropolitana di Bari, Martina Franca, Mottola, Crispiano, Montemesola, Grottaglie in provincia di Taranto; Cisternino, Villa Castelli, Ostuni, Fasano, Selva di Fasano, Ceglie Messapica e Francavilla Fontana in provincia di Brindisi, che costituiscono la cosiddetta \"Murgia dei trulli\", ossia un territorio omogeneo per la diffusione dei trulli, la popolazione sparsa nelle campagne e la polverizzazione fondiaria. Nelle campagne circostanti a questi centri urbani negli ultimi decenni del XX secolo si \u00e8 ampiamente diffusa la cultura del recupero e riuso dei manufatti antichi che connotano tale area, tanto da renderli appetibili ad un turismo stanziale ad alto livello che ha portato investitori stranieri, per lo pi\u00f9 inglesi ad acquistare tenute di dimensioni considerevoli e spesso a trasferirvisi anche per diversi mesi all'anno.\nCostruzioni simili sono presenti anche nella zona costiera dell'altopiano della Murgia pugliese, a partire dai territori di Monopoli e Polignano a Mare fino all'incirca a Barletta - rimanendo lungo la costa - e fino ad addentrarsi nell'entroterra dei Comuni della Murgia nord-occidentale (Bari); tali costruzioni pi\u00f9 vicine al mare e utilizzate per altri scopi, presentano evidenti particolari architettonici differenti da quelli dei trulli propriamente detti, primo fra tutti la forma costruttiva della volta che \u00e8 centinata e non pi\u00f9 costituita dal conoide autoportante caratteristico del trullo.\nAnche nel nord barese, nella Murgia nord-occidentale, si rinvengono numerose costruzioni a trullo. Queste venivano soprattutto utilizzate dai pastori, come ricoveri temporanei, e dagli agricoltori come depositi di attrezzi oltre che come riparo da improvvisi eventi meteorici. Alcuni sono di fattura molto pregiata e non si esclude che in talune epoche possano aver rivestito ruoli importanti nella difesa del territorio dalle incursioni saracene, altri invece molto pi\u00f9 semplici.\nLa seconda area dei trulli in Puglia \u00e8 per\u00f2 costituita dalla provincia di Taranto meridionale e in particolare dai comuni di Maruggio, Torricella, Lizzano, Manduria, Sava e Avetrana dove i trulli vengono chiamati \"tr\u00f2dduri\", \"truddi\" e, per le strutture multiple, \u00e8 usato il termine \"parit\u00e0ru\". Nella stessa area inoltre vi \u00e8 la presenza di altre strutture a secco, chiamate \"pajari o pagghiari\", costituite da una struttura in pietre a secco e un tetto fatto di fasci di sparto, che ne conferivano un aspetto quasi simile ai cottage irlandesi. Queste strutture sono tuttavia quasi del tutto scomparse. Anche il Salento (specie meridionale) costituisce un'area dei trulli rilevante. Qui le strutture vengono dette \"pajare\" o \"truddi\", da non confondere con le strutture omonime del tarantino meridionale.\nPer la costruzione della tipica struttura pugliese venivano utilizzate pietre calcaree del posto, il cui utilizzo ne implicava la rimozione dai campi, laddove impedivano la coltivazione. A ci\u00f2 si deve l'esistenza di numerose forme costruttive, le quali dipendendo molto dal tipo di pietra rinvenuta (a chianca, tondeggiante, pi\u00f9 o meno facilmente lavorabile, ecc.), variano anche nel raggio di pochi chilometri.\n\u00c8 possibile trovare dei trulli nella regione del Lot in Francia, lungo il cammino di San Giacomo da Compostela lungo il percorso successivo alla tappa passante per Figeac.\nDopo la seconda guerra mondiale moltissimi trulli furono abbandonati e nel centro paese di Villa Castelli furono addirittura demoliti per far sorgere palazzi. Anche ad Alberobello avvenne questo, solo nella parte moderna, che un tempo ospitava tantissimi trulli.\nUtilizzo del trullo.\nIl Trullo nasce come una tipica costruzione contadina in cui, a prescindere dalle diverse teorie sulle motivazioni storiche che hanno portato alla sua diffusione in questa particolare area che \u00e8 la Valle d'Itria, il \"cozzaro\" (ovvero colui che coltivava la terra del padrone) poteva avere un giaciglio dove dormire e tenere gli attrezzi del campo. I \"lettini\" (generalmente semplici pagliericci poggiati sul pavimento) dei bambini erano collocati in alcove ricavate in nicchie, generate per \"gemmazione\" dalla muratura del trullo principale e separate da questo tramite tende, che sopperivano, dati gli spazi angusti, alla funzione delle porte.\nAll'ingresso sorgono delle nicchie di Santi.\nDal punto di vista dell'utilizzo degli spazi interni, il trullo \u00e8 nato con un solo piano abitabile, quello terreno (l'unica eccezione di un trullo ma non solo, a due piani \u00e8 il cos\u00ec denominato \"Trullo Sovrano chiamato anche Corte di Papa Cataldo\", presumibilmente edificato dalla famiglia Perta nell'Ottocento o nella seconda met\u00e0 del settecento a scopo di promozione turistica). \u00c8 stata sede delle confraternite di Alberobello e all'ingresso compare un affresco che raffigura il Calvario di artista Ignoto. Tuttavia, per un migliore utilizzo degli angusti spazi, man mano che le famiglie crescevano spesso si ricorreva alla soppalcatura di uno o pi\u00f9 vani allo scopo di allocarvi i giacigli per i figli oppure di adibirli a ripostigli celati allo sguardo dei visitatori occasionali.\nAlcune travi di legno, disposte trasversalmente in alto e tuttora visibili in alcuni trulli, non hanno mai avuto funzioni strutturali ma hanno assolto piuttosto la funzione di appendere vivande, provviste, stoviglie, attrezzi, in modo tale da tenerli ben sollevati da terra, tenendo conto che il pavimento poteva essere condiviso da persone e animali domestici.\nLo spazio davvero ristretto e la poca luce proveniente da quella che spesso era l'unica apertura, l'uscio dell'ingresso, ha determinato l'adozione praticamente generalizzata di un accorgimento elementare ma efficace per dare agli ambienti profondit\u00e0 e luminosit\u00e0 allo stesso tempo: l'utilizzo di mobili dotati di almeno uno specchio (a tutt'altezza o come specchiere su \"credenze\"), posti di fronte all'entrata."}
{"id": "103617", "revid": "11175", "url": "https://it.wikipedia.org/wiki?curid=103617", "title": "Barletta-Andria-Trani", "text": ""}
{"id": "103618", "revid": "1186321", "url": "https://it.wikipedia.org/wiki?curid=103618", "title": "Jonathan Franzen", "text": "Biografia.\nFranzen \u00e8 nato il 17 agosto 1959 a Western Springs, una cittadina a pochi chilometri da Chicago, nell'Illinois, ma \u00e8 cresciuto a Webster Groves, nel Missouri, da padre statunitense di origini svedesi e da madre statunitense. Ha studiato allo Swarthmore College e alla Freie Universit\u00e4t di Berlino, e infatti parla il tedesco, e ora vive a New York.\nEsordisce nel 1988 con \"La ventisettesima citt\u00e0\". Nel 2002 viene consacrato dalla critica con \"Le correzioni\" che riceve il National Book Award nella sezione Romanzo e il James Tait Black Memorial Prize per la narrativa. Pubblica regolarmente racconti e saggi sul \"New Yorker\" e su \"Harper's\", ed \u00e8 uno dei compilatori dei lemmi del \"Futuro dizionario d'America\" (\"The Future Dictionary of America\", 2005).\nNel corso del 2007 stringe un accordo con la casa editrice Farrar, Straus and Giroux per il suo nuovo romanzo, ma a seguito di ritardi e collaborazioni con giornali e riviste, non completa la prima stesura fino al dicembre 2009. Il romanzo, \"Libert\u00e0\" (\"Freedom\" in originale), \u00e8 estremamente atteso negli Stati Uniti. Il \"Time\" dedica anticipatamente a Franzen l'onore della copertina. Il volume, incentrato sulla vita di una famiglia del Midwest, esce in libreria il 31 agosto 2010. L'attenzione dedicata a Franzen da parte del \"New York Times\" nel corso del 2010 ha causato alcuni malumori da parte delle colleghe Jodi Picoult e Jennifer Weiner.\nNel 2015 viene pubblicato \"Purity\", una storia che si snoda nell\u2019arco di due generazioni, dagli anni cinquanta a oggi, abbracciando pi\u00f9 continenti (dalla Germania dell\u2019Est al Colorado, dalla California alla giungla boliviana).\nRiconoscimenti.\nHa vinto il Whiting Writers' Award nel 1998, l'American Academy's Berlin Prize nel 2000, ed \u00e8 annoverato tra i venti scrittori del XXI secolo dal \"New Yorker\" ed uno dei \"Best Young American Novelists\" da \"Granta\""}
{"id": "103619", "revid": "112135275", "url": "https://it.wikipedia.org/wiki?curid=103619", "title": "Rem tene, verba sequentur", "text": "La locuzione latina Rem tene, verba sequentur pu\u00f2 essere tradotta in italiano come \u00ab\"possiedi\" \"l'argomento e le parole seguiranno [da s\u00e9]\"\u00bb.\nLa paternit\u00e0 di questa \"sententia\" viene attribuita a Catone il Censore da parte del retore Gaio Giulio Vittore, il quale lo cita all'interno della sua opera didascalica denominata \"Ars rhetorica\".\nTale massima, il cui significato pu\u00f2 essere espresso come \u00ababbi chiaro l'argomento del tuo discorso e le parole verranno da sole\u00bb, espressa da quello che \u00e8 considerato il \u00abmassimo fustigatore di costumi romano\u00bb, \u00e8 una novit\u00e0 nell'ambito dell'arte forense: secondo Catone, difatti, al fine di poter elaborare un discorso gradevole, convincente ed equilibrato, non \u00e8 necessario prepararne a priori la struttura e gli artifici linguistici, poich\u00e9 chi ne conosce a fondo gli argomenti, \u00e8 automaticamente capace di svilupparli in qualsiasi discorso, in maniera del tutto spontanea.\nLa massima di Catone \u00e8 in antitesi con la teoria sostenuta da Aristotele (\"Retorica\", III, 1): secondo lo Stagirita, infatti, non \u00e8 sufficiente conoscere a fondo l'argomento che si vuole esporre, bens\u00ec \u00e8 necessario che anche il discorso stesso venga preparato in una buona forma espositiva.\nIl concetto, espresso con parole simili, si ritrova in Cicerone (\"De oratore\", 3.125: \"Rerum enim copia verborum copiam gignit\").\nL'espressione \u00e8 moderatamente nota ed utilizzata anche nel linguaggio italiano contemporaneo."}
{"id": "103620", "revid": "640129", "url": "https://it.wikipedia.org/wiki?curid=103620", "title": "Rick Moody", "text": "\u00c8 uno dei compilatori dei lemmi del \"Futuro dizionario d'America\" (\"The Future Dictionary of America\", McSweeneys, 2005).\nBiografia.\nCresciuto in diverse citt\u00e0 suburbane del Connecticut, tra cui Darien e New Canaan, nelle quali ha in seguito ambientato storie e racconti, si \u00e8 laureato alla St. Paul's School nel New Hampshire, alla Brown University (dove ha avuto come insegnante di scrittura creativa John Hawkes) ed ha ricevuto un \"Master in Fine Art\" alla Columbia University. \nHa insegnato alla State University di New York a Purchase. Vive a Brooklyn e a Fishers Island. B.R. Myers ha attaccato Moody nella conclusione del \"Manifesto del Lettore\". Nel 2012 ha vinto il Premio Fernanda Pivano."}
{"id": "103621", "revid": "180559", "url": "https://it.wikipedia.org/wiki?curid=103621", "title": "Sam Lipsyte", "text": "Figlio di Robert Lipsyte, \u00e8 autore di quattro libri: \"Venus Drive\", \"The Subject Steve\", \"Il bazooka della verit\u00e0\" (\"Home Land\") e \"La parte divertente\". Nel 2000 la raccolta di racconti \"Venus Drive\" \u00e8 stata definita uno dei migliori venticinque libri dell'anno dal \"Voice Literary Supplement\". I suoi scritti sono apparsi anche su Open City, sul \"New York Times Book Review\", \"Slate\", \"The Quarterly\", \"Mother Jones\", \"Nerve\", \"Spin\" e \"Minus Times\". Ha lavorato come editore per il giornale online \"Feed\", come direttore della rivista letteraria \"Fence\", come frontman di un gruppo noise-rock e come telefonista in un call center.\nLe sue opere sono caratterizzate da situazioni, sentimenti appropriati in momenti inappropriati. Lipsyte ora risiede ad Astoria, nel Queens, a New York.\nI suoi libri sono pubblicati in italiano da minimum fax di Roma."}
{"id": "103622", "revid": "6923", "url": "https://it.wikipedia.org/wiki?curid=103622", "title": "Ali Smith", "text": "Biografia.\nAli Smith nasce il 24 agosto 1962, ultima di cinque figli di una famiglia operaia, padre britannico e madre irlandese. Cresce a Inverness in una casa popolare.\nDopo la scuola dell'obbligo studia ad Aberdeen, dove nel 1984 consegue la laurea in lingua e letteratura inglese. Dal 1985 al 1990 frequenta il Newnham College di Cambridge per un dottorato di ricerca in Modernismo americano e irlandese che per\u00f2 non conclude, preferendo dedicarsi alla scrittura di opere teatrali che saranno messe in scena all'Edinburgh Festival Fringe e al Cambridge Footlights.\nNel 1990 si trasferisce a Glasgow dove lavora come docente di letteratura scozzese, inglese e americana presso l'Universit\u00e0 di Strathclyde, attivit\u00e0 che lascer\u00e0 nel 1992 perch\u00e9 colpita dalla sindrome da fatica cronica. Convinta di non essere portata per l'insegnamento accademico, torna a Cambridge e si concentra sulla scrittura. Svolge anche attivit\u00e0 di freelance per il quotidiano \"The Scotsman\".\nNel 1995 pubblica il suo primo libro, \"Free Love and Other Stories\", una raccolta di 12 racconti vincitrice del Saltire First Book of the Year award e dello Scottish Arts Council Book Award .\nNel 2009 dona il racconto \"Last\" (precedentemente pubblicato sul Manchester Review Online) al progetto Oxfam \"Ox-Tales\", quattro di antologie di racconti scritti da 38 dei pi\u00f9 noti autori del Regno Unito, editi da Green Profile. La sua storia \u00e8 stata pubblicata nella collezione \"Fuoco\", dedicata alla campagna per il controllo degli armamenti.\nNel 2016 diventa sostenitrice di Refugee Tales, un progetto di sensibilizzazione sulla situazione di molti rifugiati e migranti detenuti nel Regno Unito a tempo indeterminato, che prevede la pubblicazione di loro racconti e periodiche marce di operatori umanitari, attivisti e migranti da un centro di detenzione all'altro.\nTra il 2016 e 2020 pubblica una tetralogia di romanzi ispirati alle quattro stagioni. Ognuno dei libri rende omaggio a quattro donne artiste: \"Autunno\" (2016) a Pauline Boty, \"Inverno\" (2017) a Tacita Dean, \"Primavera\" (2019) a Barbara Hepworth, \"Estate\" (2020) all'italiana Lorenza Mazzetti, autrice de \"Il cielo che cade\" e cofondatrice del movimento cinematografico Free Cinema nell\u2019Inghilterra degli anni Cinquanta.\n\u00c8 autrice di numerosi romanzi, raccolte di racconti, la maggior parte dei quali tradotti in italiano. \"Hotel World\" (2001) ha vinto lo Scottish Arts Council Book of The Year Award, l'Encore Award ed \u00e8 stato finalista al Booker Prize e all'Orange Prize.\nVive a Cambridge e scrive regolarmente articoli e recensioni per \"The Scotsman\" e per il \"Times Literary Supplement\"."}
{"id": "103623", "revid": "2225", "url": "https://it.wikipedia.org/wiki?curid=103623", "title": "Urbi et orbi", "text": ""}
{"id": "103624", "revid": "123120980", "url": "https://it.wikipedia.org/wiki?curid=103624", "title": "Aimee Bender", "text": "I suoi racconti sono stati pubblicati su prestigiose riviste letterarie come Paris Review e Granta.\nBiografia.\nHa esordito nel 1998 con una raccolta di novelle che ha avuto grande successo negli Stati Uniti, \"The Girl in the Flammable Skirt\", pubblicata in Italia nel 2002 da Einaudi con il titolo \"Grida il mio nome\", e ripubblicata da Minimum Fax nel 2012 nella nuova traduzione di Martina Testa con il titolo \"La ragazza con la gonna in fiamme\". \nHa scritto anche due romanzi, \"Un segno invisibile e mio\", che ha ricevuto consensi unanimi dalla critica americana (il \"Los Angeles Times\" lo ha incluso fra i migliori libri del 2000), e \"L'inconfondibile tristezza della torta del limone\" nel 2010. E nel 2006, la raccolta di racconti \"Creature ostinate\", tutti pubblicati in Italia da Minimum Fax.\nOpere.\nIn Italia tutte le sue opere principali sono state pubblicate:"}
{"id": "103625", "revid": "1609015", "url": "https://it.wikipedia.org/wiki?curid=103625", "title": "Costanzo di Perugia", "text": "Agiografia.\nSecondo la tradizione, durante la persecuzione di Marco Aurelio, fu condotto per mano di alcuni soldati davanti al console Lucio e barbaramente flagellato, quindi immerso nell'acqua bollente, da dove usc\u00ec miracolosamente illeso. Ricondotto in carcere, convert\u00ec i suoi custodi, che lo aiutarono a fuggire. Rifugiatosi a casa di Anastasio, cristiano, fu con questo di nuovo arrestato e decapitato nella citt\u00e0 di Foligno.\nLe diverse redazioni della \"Passio\" sono concordi nello assegnare il suo martirio al tempo di Marco Aurelio in una localit\u00e0 presso Foligno denominata il \"Trivio\". Il santo perugino aveva infatti in questa citt\u00e0, vicino a Porta Romana, una chiesa che, secondo Ludovico Jacobilli, fu demolita nel 1527. Questo afferma inoltre che, al suo tempo, tale localit\u00e0 era chiamata ancora \"campagna di San Costanzo\".\nCulto.\nTutte le redazioni della \"Passio\" affermano che il corpo del santo, dopo il martirio, fu portato a Perugia e sepolto non lontano dalla citt\u00e0 in un luogo detto \"Areola fuori Porta S. Pietro\", dove venne costruita la prima cattedrale di Perugia. In questo medesimo luogo fu eretta l'attuale chiesa di San Costanzo consacrata, secondo un'iscrizione esistente nell'antico altare, nel 1205 dal vescovo di Perugia, Viviano. Questo edificio venne restaurato nel 1888 dall'architetto perugino Guglielmo Calderini.\nAlla intercessione di san Costanzo furono attribuiti in particolare due miracoli: una donna affetta da completa cecit\u00e0 si fece portare ai piedi del santo per ricevere la benedizione e implorare aiuto e dopo la sua benedizione, si dice che la donna riacquist\u00f2 completamente la vista; il secondo miracolo riguarda invece un nobile perugino di nome Crescenzio, sofferente da molti anni di inguaribile paralisi degli arti inferiori, il quale, sospinto da viva fede, and\u00f2 da Costanzo e, avutane la benedizione, fu risanato immediatamente.\nIl culto di san Costanzo da Perugia si diffuse anche fuori l'Umbria. Nel 1781 fu fatta una ricognizione delle sue reliquie e nel 1825, con grande solennit\u00e0, si esegu\u00ec la traslazione delle medesime dal vecchio al nuovo altare, sempre nella attuale chiesa di San Costanzo.\nTradizione vuole che ogni anno, durante la festa di San Costanzo, le ragazze nubili vadano nella chiesa di San Costanzo per chiedere se si sposeranno entro l'anno: la leggenda dice che, se guardando il gioco di luci riflesse sull'immagine del santo si ha l'impressione che san Costanzo ha \"fatto l'occhiolino\", significa che le nozze ci saranno, altrimenti, per consolazione, il fidanzato regaler\u00e0 alla ragazza il tipico dolce, il \"Torcolo di San Costanzo\". Per tradizione medievale, \"l'occhiolino\" pu\u00f2 solo essere visto da ragazze nubili vergini.\n\u00c8 venerato dalla Chiesa cattolica come santo e patrono di Perugia, assieme a san Lorenzo e sant'Ercolano.\nLa commemorazione liturgica ricorre il 29 gennaio."}
{"id": "103626", "revid": "6923", "url": "https://it.wikipedia.org/wiki?curid=103626", "title": "Jeffrey Eugenides", "text": "Biografia.\nEugenides nasce a Detroit, nel Michigan, l'8 marzo del 1960 da padre statunitense, figlio a sua volta d'immigrati greci originari della Turchia, e da madre statunitense nativa del Kentucky e d'origini irlandesi ed inglesi. Ultimo di tre figli, frequenta la privata \"University Liggett School\" a Grosse Pointe Woods, in Michigan, laureandosi poi alla Brown University nel 1983. Ottenne un master universitario in scrittura creativa presso la Stanford University. Nel 1986 ricevette l\"'Academy of Motion Picture Arts and Sciences\" \"Nicholl Fellowship\" per la storia \"Here Comes Wiston, Full of the Holy Spirit\". Il romanzo \"Le vergini suicide\", pubblicato nel 1993, ottenne un successo internazionale in seguito all'adattamento cinematografico del 1999 realizzato da Sofia Coppola.\nEugenides si \u00e8 mostrato restio alle apparizioni in pubblico o a svelare dettagli della sua vita privata, ad eccezione degli incontri con i lettori nel Michigan durante i quali espone minuziosamente l'influenza delle sue esperienze scolastiche nei suoi lavori.\nVive a Princeton, nel New Jersey, con la moglie, la fotografa e scultrice Karen Yamauchi, e la figlia Georgia.\nIl suo romanzo \"Middlesex\" (2002) ha vinto il Premio Pulitzer per la narrativa 2003. Nell'autunno 2007 ha ottenuto la cattedra di scrittura creativa presso l'Universit\u00e0 di Princeton. Figura, inoltre, nell'elenco dei compilatori dei lemmi del Futuro dizionario d'America (\"The Future Dictionary of America\", 2005)."}
{"id": "103627", "revid": "919135", "url": "https://it.wikipedia.org/wiki?curid=103627", "title": "Morfismo", "text": "In matematica, per morfismo si intende in generale una astrazione di un processo che trasforma una struttura astratta in un'altra mantenendo alcune caratteristiche \"strutturali\" della prima. Va notato che non si esclude che un morfismo trasformi una struttura in se stessa (v.o. endomorfismo e automorfismo). \nGli esempi pi\u00f9 tangibili e utili di morfismi sono quelli nei quali il processo si esprime con una funzione o applicazione che trasforma un insieme sostegno di una prima struttura algebrica nell'insieme sostegno di una seconda struttura o in una sua parte conservando determinate caratteristiche strutturali. Pi\u00f9 in concreto consideriamo una struttura algebrica S caratterizzata da alcune operazioni finitarie (ad es. un campo numerico): una applicazione che trasforma S in una struttura della stessa specie e mantiene la forma delle espressioni si dice omomorfismo tra le due strutture.\nMorfismi molto concreti sono quelli che riguardano strutture discrete tangibilmente costruibili: fondamentali tra questi sono i morfismi tra grafi, applicazioni che mantengono le relazioni di adiacenza. Collegati a questi vi sono i morfismi tra poliedri, casi particolari di morfismi tra configurazioni geometriche, strumenti di base per lo studio delle propriet\u00e0 geometriche pi\u00f9 \"sostanziali\" (v. gruppo di simmetria). Generalizzando questi ultimi si incontrano i morfismi che sussistono tra due strutture topologiche: questi sono le funzioni continue.\nLa nozione di morfismo risulta quindi centrale nella matematica e in particolare per l'algebra astratta e per la geometria. Lo studio generale dei morfismi si colloca nella teoria delle categorie.\nTrattazione formale.\nIn una categoria, una classe di morfismi \u00e8 una delle due classi che contribuisce a definire tale categoria. Ogni morfismo \u00e8 caratterizzato da un \"oggetto sorgente\" (il dominio) e un \"oggetto obiettivo\" (il codominio) appartenenti alla classe degli oggetti (o meglio, \u00e8 definita una funzione che a ogni morfismo fa corrispondere una coppia di oggetti). La totalit\u00e0 dei morfismi da un oggetto formula_1 a un oggetto formula_2 \u00e8 un insieme e si indica solitamente con formula_3. Esso deve soddisfare le propriet\u00e0 seguenti:\nogni qualvolta tali operazioni sono possibili.\nTipi di morfismi.\nUn morfismo formula_21 si dice:"}
{"id": "103629", "revid": "484362", "url": "https://it.wikipedia.org/wiki?curid=103629", "title": "Fascio (politica)", "text": ""}
{"id": "103630", "revid": "580", "url": "https://it.wikipedia.org/wiki?curid=103630", "title": "Specchio", "text": "Uno specchio \u00e8 una superficie riflettente levigata al punto che la luce riflessa mantiene il suo parallelismo, secondo la legge di riflessione, e quindi pu\u00f2 emergere un'immagine definita; contrariamente a quanto accade con una superficie riflettente ruvida la quale riflette la luce in ogni direzione.\nIl tipo pi\u00f9 noto \u00e8 lo specchio piano, di uso quotidiano, ma specchi di diverse forme sono usati in molte applicazioni come, ad esempio, specchi curvi adatti alla concentrazione di radiazione solare per generare calore.\nCaratteristiche ottiche.\nConsiderazioni generali.\nL'immagine vista attraverso uno specchio \u00e8 detta \"virtuale\", in quanto sembra provenire da una direzione diversa rispetto all'oggetto e non pu\u00f2 essere proiettata su uno schermo.\nIn uno specchio piano un fascio di raggi luminosi paralleli viene deviato ma si mantiene il parallelismo dei raggi. Ciascun raggio che colpisce lo specchio viene riflesso di un angolo identico a quello di incidenza. Per esempio se un raggio giunge con una angolazione di 30\u00b0 rispetto alla verticale del punto di incidenza, esce con un angolo di 30\u00b0 dalla parte opposta alla verticale.\nOltre allo specchio piano esistono specchi \"parabolici\" concavi, in cui un fascio di raggi luminosi parallelo all'asse di simmetria subisce una riflessione che manda tutti i raggi in un punto dell'asse detto \"fuoco\".\nEsistono poi specchi sferici convessi, in cui i raggi luminosi paralleli vengono fatti divergere, con un punto di intersezione apparente all'interno della sfera. Guardando in questi specchi si vede all'interno della sfera una riproduzione in miniatura del mondo circostante.\nSi noti che gli specchi sferici, sia concavi che convessi, non hanno un punto focale ben definito, ma soffrono del problema noto come aberrazione sferica.\nInversione sinistra-destra.\nContrariamente a quanto creduto comunemente, lo specchio non capovolge le immagini da destra a sinistra e viceversa, ma tra fronte e retro. I raggi di luce riflessi sono capovolti nella loro direzione ma il loro moto verso destra o sinistra oppure verso l'alto o il basso rimane inalterato.\nIl motivo per cui percepiamo l'inversione destra-sinistra \u00e8 che l'immagine virtuale essendo un \"enantiomero\" dell'immagine reale differisce da essa per l'inversione di uno qualsiasi degli assi. Anche se nel caso particolare dello specchio l'asse invertito \u00e8 quello fronte-retro la nostra struttura fisica grossolanamente simmetrica rispetto all'asse destra-sinistra ci porta ad associare l'inversione all'asse sbagliato.\n\u00c8 possibile uscire dall'illusione, rompendo la grossolana simmetria destra-sinistra, tenendo due oggetti diversi nelle mani destra e sinistra, ad esempio un cubo nella destra e una sfera nella sinistra; ora, mettendosi davanti a uno specchio apparir\u00e0 chiaro come gli assi cubo-sfera e piedi-testa non vengano variati dalla riflessione, e come sia l'asse fronte-retro a essere invertito.\n\u00c8 facile anche confutare la vecchia, ma sbagliata, argomentazione secondo la quale l'inversione sinistra-destra sia dovuta all'allineamento orizzontale degli occhi. Basta porsi davanti a uno specchio con un occhio chiuso per scoprire come il numero e la posizione degli occhi sia ininfluente. Inoltre, secondo questa argomentazione errata, distendendosi davanti a uno specchio sufficientemente ampio si dovrebbe invertire l'alto con il basso, ma \u00e8 facile verificare che questo non accade.\nSi pu\u00f2 cercare ulteriore conferma in uno specchio che inverta alto con basso, essendo montato sul soffitto o sul pavimento.\nIronicamente, la posizione dei nostri occhi non ci permette in alcun caso di utilizzare uno specchio che inverta \"realmente\" destra e sinistra; questo \u00e8 invece possibile per i bovini (ad esempio le mucche), e molti altri mammiferi erbivori e uccelli non predatori, che hanno gli occhi posti ai lati della testa.\nStoria e fabbricazione.\nI primi specchi realizzati nell'antichit\u00e0 erano semplici lastre di metallo, spesso argento, rame o bronzo, perfettamente lucidate.\nNel XIV secolo a Venezia in particolare a Murano si producevano specchi unendo una lastra di cristallo lucidato con fogli di stagno e mercurio: i sottili strati di stagno venivano uniti al vetro tramite un bagno di mercurio ed esercitando pressione; tale processo era costoso e complesso, rendendo lo specchio un prodotto di lusso. I famosi specchi veneziani si diffusero nei palazzi nobiliari e nelle regge. Nel 1634 gli artisti di Murano diedero un contributo fondamentale per la creazione della Galleria degli Specchi di Versailles.\nNella seconda met\u00e0 del XIX secolo il costo degli specchi \u00e8 radicalmente calato grazie ad un nuovo processo di produzione, l'argentatura: tramite una soluzione di nitrato di argento, ammoniaca ed acido tartarico, al vetro si fissano minutissime particelle di argento, che veniva successivamente ricoperto da gommalacca.\nOggi gli specchi consistono in una lastra di vetro su cui \u00e8 deposto un sottile strato di argento o alluminio, fissato al vetro per elettrolisi. Lo strato metallico \u00e8 deposto sul lato opposto a quello riflettente ed \u00e8 ricoperto da una vernice a scopo protettivo. In questo modo il delicato rivestimento \u00e8 protetto dal vetro stesso, ma si ha una seconda riflessione minore causata dalla superficie frontale del vetro. Questo tipo di specchi riflette circa l'80% della luce incidente. Le moderne tecnologie hanno inoltre permesso di reintrodurre la produzione di specchi di metallo, specialmente come oggetti di design, o per motivi di sicurezza negli specchi stradali (specchi di acciaio inox lucidato sino a che appaia come se fosse uno specchio tradizionale di vetro).\nImpieghi e tipi.\nPer specchiarsi.\nL'utilizzo pi\u00f9 intuitivo dello specchio \u00e8 per specchiarsi, ovvero vedere l'immagine del proprio corpo, il proprio aspetto. Prima dell'invenzione dello specchio l'unico modo di conoscere la propria immagine era di guardarsi riflesso in acqua stagnante.\nAutoriconoscimento.\nRiconoscere come \"se stessi\" l'immagine di s\u00e9 riflessa in uno specchio \u00e8 una capacit\u00e0 che posseggono solo alcune specie biologiche, tra cui l'uomo, alcuni altri mammiferi (grandi scimmie antropomorfe, delfini, elefanti) e alcuni uccelli (gazza).\nQuesta capacit\u00e0 si sviluppa nell'uomo tra i 15 e i 24 mesi di et\u00e0, mentre per le altre specie il periodo di sviluppo di tale capacit\u00e0 pu\u00f2 essere differente (nelle scimmie antropomorfe essa viene sviluppata in et\u00e0 adulta).\nSecondo gli studi di Jacques Lacan, lo specchio \u00e8 il primo elemento che aiuta il bambino nella formazione dell'Io. Prima dei sei mesi il bambino, posto di fronte allo specchio, non si identifica con il riflesso, pensa che sia un \"altro\". Tra i sei ed i diciotto mesi, nel periodo definito \"fase dello specchio\", il bambino elabora un abbozzo dell'Io, fino a identificare l\"'altro\" (ovvero ci\u00f2 che vede nello specchio) come propria immagine.\nL'incapacit\u00e0 di riconoscere il proprio volto nello specchio \u00e8 un raro deficit che si manifesta in pazienti con danni neurologici e viene chiamato \"segno dello specchio\".\nCosmesi.\nLo specchio inoltre \u00e8 uno strumento e un simbolo fondamentale per la cosmesi e la cura dell'aspetto esterno del corpo, in particolare del viso. Esistono vari formati di specchio per cosmesi, tra cui principalmente si distinguono due categorie: specchio da bagno e specchio portatile (lo \"specchietto da borsa\", spesso utilizzato all'esterno per aggiustare o controllare lo stato del trucco).\nNegli strumenti ottici.\nNei telescopi e altri strumenti sofisticati sono impiegati specchi ad \"alluminatura frontale\", in cui cio\u00e8 lo strato metallico \u00e8 applicato dal lato riflettente del vetro. Questo elimina le doppie riflessioni e aumenta al 90-95% la proporzione di luce riflessa (a specchio nuovo), ma nello stesso tempo impone attenzioni nel maneggiare il delicato oggetto.\nA volte \u00e8 impiegato l'argento ma pi\u00f9 spesso l'alluminio, che riflette meglio a lunghezze d'onda minori, applicati in camere a vuoto. Spesso viene deposto anche uno strato protettivo sopra quello riflettente per prevenirne l'ossidazione e la corrosione. Il rivestimento necessita di essere rifatto periodicamente per mantenere elevate prestazioni, per questo gli osservatori astronomici dispongono a volte di laboratori di alluminatura.\nLa riflettivit\u00e0 di uno specchio \u00e8 misurata con il \"riflettometro\", ed \u00e8 funzione della lunghezza d'onda impiegata e dal metallo. A volte si parla a questo proposito di specchi \"caldi\" o \"freddi\". Lo specchio freddo riflette la luce visibile mentre \u00e8 trasparente ai raggi infrarossi, mentre lo specchio caldo fa esattamente il contrario, riflettendo i raggi infrarossi. Nelle lampade alogene di tipo \"dicroico\" uno specchio riflettore \"freddo\" riflette la luce visibile in un fascio utile, mentre i raggi infrarossi inutili attraversano il riflettore e si disperdono sul retro della lampada.\nPer applicazioni scientifiche particolari, per esempio nei laser, sono spesso usati \"specchi dielettrici\", in cui sul vetro o pi\u00f9 spesso altri materiali, \u00e8 depositato uno strato di materiale dielettrico. selezionando opportunamente il materiale ed il suo spessore, si pu\u00f2 predeterminare lo spettro luminoso riflesso e la riflettivit\u00e0. I migliori specchi di questo tipo arrivano a riflettere il 99,999% della luce incidente (in una gamma limitata di lunghezze d'onda).\nPer aumentare la visibilit\u00e0 e la sicurezza.\nIn tutti gli automezzi \u00e8 presente uno o pi\u00f9 \"specchi retrovisori\", per permettere al guidatore di vedere i veicoli che lo seguono.\nEsistono anche occhiali da sole con piccoli specchi retrovisori installati ai lati.\nGli specchi convessi, invece, sono elementi complementari della segnaletica stradale. Vengono collocati solitamente dalla parte opposta di incroci o passi carrai presentanti \"angoli ciechi\", ossia porzioni di carreggiata la cui visibilit\u00e0 \u00e8 fortemente ridotta a causa di ostacoli di varia natura, quali alberi, muri, pilastri, recinzioni e curve particolarmente strette, che non permettono agli automobilisti di vedere il fondo della strada. Lo stesso tipo di specchi \u00e8 usato nei magazzini e negozi per sorvegliare aree pi\u00f9 ampie, anche come ausilio per le telecamere a circuito chiuso.\nUn sistema costituito da due specchi consente di guardare una scena senza esporsi direttamente. lo strumento cos\u00ec costituito, usato nei sommergibili e carri armati \u00e8 il periscopio.\nGli specchi semiriflettenti o bidirezionali.\nGli specchi semiriflettenti o semitrasparenti (o anche specchi semi o parzialmente argentati) sono cos\u00ec chiamati perch\u00e9 riflettono circa la met\u00e0 della luce incidente, lasciando trasparire la restante. Sono realizzati deponendo sul vetro uno strato metallico spesso solamente poche decine di atomi. La trasmissione avviene in entrambi i sensi, per cui \u00e8 necessario che il lato non riflettente sia rivolto verso una stanza buia perch\u00e9 lo specchio appaia come un normale specchio riflettente dall'altro lato. Una persona dal lato illuminato pu\u00f2 specchiarsi e non vede dall'altro lato, mentre dalla stanza oscurata \u00e8 possibile vedere nella prima stanza. \u00c8 usato quindi dalla polizia per osservare nascostamente i sospetti o nei negozi per controllare i clienti.\nLo stesso specchio \u00e8 usato in alcuni strumenti scientifici, dove \u00e8 chiamato \"specchio semiargentato\", per dividere in due un fascio luminoso. \u00c8 usato in particolare nell'interferometro.\nLo specchio nella cultura e nella simbologia.\nCon funzione artistica e decorativa.\nSugli alberi di Natale si usa collocare come decorazione sfere di vetro o altro materiale metallizzato, che agiscono come specchi sferici.\nSpecchi piani curvati in vario modo sono usati per distorcere grottescamente le immagini e divertire il pubblico nei parchi di divertimento.\nPer inviare segnali.\nUtilizzando uno specchio \u00e8 possibile riflettere la luce solare per inviare segnali luminosi su lunghe distanze, anche 60 km nelle giornate serene. La tecnica era usata da trib\u00f9 di nativi americani e diversi eserciti utilizzando uno strumento chiamato eliografo.\nCome arma.\nSecondo alcuni antichi autori storici, Archimede utilizz\u00f2 degli specchi ustori per incendiare le navi romane durante l'assedio di Siracusa, anche se, con tutta probabilit\u00e0, si tratterebbe solamente di una leggenda, a causa dell'impossibilit\u00e0 tecnica, per l'epoca, di costruire un'arma di tale portata e potenza.\nNello Shintoismo.\nLo specchio \u00e8 il simbolo pi\u00f9 comune nello shintoismo, in un santuario pu\u00f2 divenire un oggetto di culto.\n che riflette ogni cosa come appare. Esso simboleggia la mente senza macchia dei kami e allo stesso tempo \u00e8 considerato l'incarnazione simbolica della fede dell'adorante nei confronti del kami.\nGallerie degli specchi.\nSontuose gallerie degli specchi si trovano nella reggia di Versailles, nella reggia di Venaria Reale, nel Palazzo Reale (Genova) nonch\u00e9 nel \"Palazzo Spinola\", sempre a Genova.\nCuriosit\u00e0.\nNella rocca di Fontanellato (Parma) esiste una particolare \"camera ottica\" nella quale un apparecchio ed un ingegnoso sistema di specchi permettono di vedere riflessa la piazza del paese.\nDue camere ottiche che permettono una visione dell'esterno si trovano anche nel Museo Revoltella a Trieste."}
{"id": "103632", "revid": "124869832", "url": "https://it.wikipedia.org/wiki?curid=103632", "title": "Giroscopio", "text": "Il giroscopio \u00e8 un dispositivo fisico rotante che, per effetto della legge di conservazione del momento angolare, tende a mantenere il suo asse di rotazione orientato in una direzione fissa. Un corpo rigido \"S\" \u00e8 un giroscopio se il tensore d'inerzia relativo al baricentro ammette un autovalore semplice e un autovalore doppio o un autovalore triplo. L'autovettore corrispondente all'autovalore semplice \u00e8 detto asse giroscopico.\nDescrizione.\nEssenzialmente \u00e8 costituito da un rotore a forma di toroide che ruota intorno al suo asse, quando il rotore \u00e8 in rotazione il suo asse tende a mantenersi parallelo a se stesso e ad opporsi ad ogni tentativo di cambiare il suo orientamento.\nQuesto meccanismo fu inventato nel 1852 dal fisico Jean Bernard L\u00e9on Foucault nell'ambito dei suoi studi sulla rotazione terrestre.\nSe un giroscopio \u00e8 installato su una sospensione cardanica che permette alla ruota di orientarsi liberamente nelle tre direzioni dello spazio, il suo asse si manterr\u00e0 orientato nella stessa direzione anche se il supporto cambia orientamento.\nL'effetto giroscopico \u00e8 presente come effetto collaterale in tutti i dispositivi in rapida rotazione quali i volani e gli hard disk per computer e deve essere tenuto in considerazione nella progettazione.\nUn giroscopio mostra una serie di fenomeni, tra cui la precessione e la nutazione.\nImpieghi.\nIl principio del giroscopio \u00e8 sfruttato per costruire:\nNegli Stati Uniti, nei primi anni 2000 \u00e8 stato inventato un piccolo veicolo a due ruote parallele mantenuto verticale grazie a un sistema di giroscopi e sistemi di retroazione sui motori, chiamato segway HT.\nDescrizione matematica.\nL'equazione fondamentale che descrive un qualunque sistema rigido in rotazione \u00e8:\ndove:\nDall'equazione deriva che se viene applicato un momento meccanico \"M\" perpendicolarmente all'asse di rotazione, quindi perpendicolare ad \"L\", si sviluppa una forza perpendicolare sia a \"M\" che ad \"L\". Il moto che ne deriva \u00e8 detto precessione.\nLa velocit\u00e0 angolare del moto di precessione \u03a9P, \u00e8 data da:\nLa precessione pu\u00f2 essere dimostrata sperimentalmente facendo ruotare un giroscopio con l'asse orizzontale rispetto al terreno, sostenendolo per una estremit\u00e0 dell'asse e liberando l'altra. Invece di cadere come ci si aspetterebbe, la ruota rimane sospesa in aria, sostenuta per un unico estremo dell'asse e l'estremit\u00e0 libera dell'asse descrive lentamente un cerchio sul piano orizzontale, come previsto dalla prima equazione. Il momento meccanico \u00e8 in questo caso prodotto dalla forza di gravit\u00e0 agente sul centro di massa del sistema e dalla forza di reazione che tiene sollevato il giroscopio.\nCome prevista dalla seconda equazione, sotto l'effetto di un momento meccanico costante come quello causato dalla gravit\u00e0, la velocit\u00e0 di precessione \u00e8 inversamente proporzionale al momento angolare. Questo significa che a mano a mano che il giroscopio rallenta in seguito alle perdite per attrito, la velocit\u00e0 di precessione aumenta, fino a che il sistema non \u00e8 pi\u00f9 in grado di sostenere il proprio peso e cade dal sostegno.\nIn una girobussola l'asse del giroscopio \u00e8 vincolato a muoversi su un piano passante per il centro terrestre. In questo modo la rotazione terrestre genera un momento meccanico sull'asse stesso che tende a ruotarlo fino a renderlo parallelo all'asse di rotazione del pianeta. Il risultato \u00e8 che l'asse stesso indica sempre (a regime) la direzione nord-sud.\nUn problema posto dal giroscopio nell'ambito della relativit\u00e0, \u00e8 rispetto a quale sistema inerziale il sistema si possa definire in rotazione. Una risposta, conosciuta come principio di Mach, sostiene che il riferimento \u00e8 costituito dall'insieme di tutte le masse contenute nel cosmo.\nAltri tipi di giroscopi.\nAlternativi al giroscopio tradizionale sono:"}
{"id": "103634", "revid": "124785000", "url": "https://it.wikipedia.org/wiki?curid=103634", "title": "Assuan", "text": "Assuan, anticamente nota come Siene, (; ) \u00e8 una citt\u00e0 di quasi abitanti situata nel sud dell'Egitto e capitale del governatorato omonimo. Il territorio della citt\u00e0 comprende anche l'isola Elefantina. Posizionata sulla riva est del Nilo alla prima cateratta, \u00e8 un trafficato centro turistico e commerciale.\nQuella di Assuan \u00e8 una delle zone abitate pi\u00f9 aride al mondo. La citt\u00e0 \u00e8 situata a sopra il Tropico del Cancro.\nStoria.\nLa citt\u00e0 fu fondata con il nome di Syene (o Swenett) dal faraone Tolomeo III tra il 246 ed il 222 a.C.. Il nome sembrerebbe derivare da un'omonima divinit\u00e0 egizia, identificata con Ilizia dai Greci.\nFu particolarmente famosa per le cave di pietra che vennero utilizzate per la costruzione del cosiddetto obelisco incompiuto (situato nel sito archeologico delle cave) nonch\u00e9 per la costruzione della necropoli di Giza, una delle sette meraviglie del mondo antico.\nFu anche un importante centro militare sin dalla sua fondazione. Viene citata da diversi scrittori dell'antichit\u00e0 tra cui Erodoto, Strabone, Claudio Tolomeo, Stefano di Bisanzio, Plinio e Vitruvio.\nLa latitudine della citt\u00e0 era di particolare interesse per gli studiosi antichi, che credevano che la citt\u00e0 fosse situata esattamente sotto il tropico del Cancro. Eratostene di Cirene utilizzer\u00e0 alcune misurazioni fatte presso Syene, con altre calcolate ad Alessandria, per misurare la circonferenza terrestre."}
{"id": "103635", "revid": "1610933", "url": "https://it.wikipedia.org/wiki?curid=103635", "title": "Shelley Jackson", "text": "Biografia.\nNata nelle Filippine, la Jackson \u00e8 cresciuta a Berkeley in California con sua sorella Pam. Ha ricevuto una laurea in arte dalla Stanford University e un master in scrittura creativa dalla Brown University. \u00c8 conosciuta per il suo ipertesto \"Patchwork Girl\" pubblicato dalla Eastgate Systems nel 1995, una rielaborazione del \"Frankenstein\" di Mary Shelley. Un altro dei suoi progetti interessanti \u00e8 il progetto \"Skin\", un'\"opera d'arte mortale\". Jackson ha composto un racconto in modo che fosse tatuato su dei volontari, una parola alla volta. I partecipanti sono noti come \"parole\". Un terzo progetto \u00e8 il cosiddetto \"Gioco delle Bambole\", in collaborazione con la sorella Pam.\nHa scritto diversi racconti, pubblicati su diverse riviste, e raccolti nel libro \"La melancolia del corpo\", che si sviluppa attorno al tema del corpo umano."}
{"id": "103638", "revid": "1226", "url": "https://it.wikipedia.org/wiki?curid=103638", "title": "Aswan", "text": ""}
{"id": "103639", "revid": "287204", "url": "https://it.wikipedia.org/wiki?curid=103639", "title": "Domenico Marotta", "text": "Biografia.\nConseguita la laurea in Chimica e Farmacia nel 1910 all'Universit\u00e0 degli studi di Palermo col prof. Giorgio Errera con una tesi dal titolo \"Azione dell'acido nitrico sullo ftalacene\", venne assunto al laboratorio di chimica di Palermo. Si mise in luce lo stesso anno in occasione di un'epidemia di colera, ottenendo una decorazione. Nel 1911 si trasfer\u00ec a Roma dove venne notato dal chimico Emanuele Patern\u00f2 il quale lo assunse al laboratorio chimico dell\"Istituto di Sanit\u00e0 Pubblica\", ubicato in Piazza Vittorio, di cui era direttore. Dopo aver vinto per concorso la cattedra di Chimica analitica all'Universit\u00e0 degli Studi di Firenze, il 25 luglio 1935 venne nominato direttore dell'ISS e rimase in tale carica fino al 29 luglio 1961.\nMarotta \u00e8 considerato l\"inventore\" dell'Istituto Superiore di Sanit\u00e0. Nei ventisei anni di direzione riusc\u00ec a ottimizzare la qualit\u00e0 e la quantit\u00e0 dei risultati del lavoro dell'ISS. Vennero insediati numerosi servizi tecnici (gli stabulari, gli uffici amministrativi, i magazzini, le officine, la biblioteca, ecc.). All'ISS inoltre, oltre lo svolgimento di congressi e conferenze scientifiche, venne affidata la formazione professionale di ricercatori, anche provenienti dall'esterno; i laboratori vennero dotati di attrezzature specifiche e fu allestito un museo scientifico di notevole significato storico e di grande valore artistico. Marotta, inoltre, fond\u00f2 nel 1938 la prestigiosa rivista scientifica \"Rendiconti dell'Istituto Superiore di Sanit\u00e0\", ribattezzata nel 1965 \"Annali dell'Istituto Superiore di Sanit\u00e0\". Nel 1937 aveva tradotto e pubblicato \"La nuova Atlantide\" di Francesco Bacone, un racconto utopico in cui il benessere della collettivit\u00e0 era legato al progresso della conoscenza scientifica.\nAlla fine della seconda guerra mondiale la ricerca scientifica in Italia stava rapidamente riprendendosi. Marotta fu capace di gestire l'Istituto Superiore di Sanit\u00e0 risollevandone il prestigio e modernizzandone le attrezzature. Nel 1946 venne costruito il primo e unico microscopio elettronico italiano, che sostituiva quello della ditta Siemens sequestrato dai tedeschi dopo l'8 settembre 1943. Nel 1947, venne lanciato il Piano Missiroli grazie al quale venne sconfitta definitivamente la malaria. Marotta riusc\u00ec anche a portare in Italia figure importanti quali il Premio Nobel Ernst Boris Chain e Daniel Bovet, che avrebbe vinto in seguito il Nobel anche grazie alle ricerche svolte in Italia. Inoltre cre\u00f2 il Centro Internazionale di Chimica microbiologia diretto da Ernst Boris Chain, cui faceva capo l'impianto pilota per la produzione sperimentale della penicillina e di altri prodotti di fermentazione, diventato operativo nel 1951. Parallelamente, venne costruita una fabbrica di penicillina, un'iniziativa senza eguali che offriva all'Italia una certa autonomia in questo settore farmacologico, dominato da Inghilterra e Stati Uniti.\nDopo il pensionamento e una celebre vicenda giudiziaria, dal 1962 al 1974 \u00e8 stato presidente dell\"Accademia Nazionale delle Scienze detta dei XL\".\nFu iniziato in Massoneria 1l 9 ottobre 1910 e il 16 luglio 1912 divenne Maestro massone. Durante il periodo che trascorse a Roma fu affiliato alla Loggia \"Universo\".\nIl \"caso Marotta\".\nNel 1962 un impiegato dell'istituto pubblico segnal\u00f2 diverse irregolarit\u00e0 nell'amministrazione, che non sarebbe stata conforme alle disposizioni legislative. Vennero aperte due inchieste parallele, una del Ministero del Tesoro ed una del Ministero della Sanit\u00e0. Anche una parte della stampa di sinistra sostenne le accuse. Le inchieste ministeriali stavano per concludersi favorevolmente per Marotta, quando la questione pass\u00f2 (probabilmente grazie ad un'abile manovra) nelle mani della magistratura. I ministri della sanit\u00e0 e del tesoro dell'allora governo Leone furono velatamente accusati di avere insabbiato la vicenda.\nL'8 aprile 1964 Domenico Marotta, ormai ottantenne e in pensione, fu arrestato per irregolarit\u00e0 amministrative nella gestione dell'ente pubblico. Il processo si svolse parallelamente ad un altro, che vide coinvolto un personaggio che alla direzione d'un altro ente statale ne aveva risollevato il destino e, come Marotta era accusato di illeciti amministrativi: Felice Ippolito.\nIn primo grado Marotta fu condannato a sei anni e otto mesi di carcere, ma in appello le accuse vennero ampiamente ridimensionate e la pena fu di conseguenza ridotta. La corte di Cassazione in seguito conferm\u00f2 la condanna, pur se i reati andavano considerati estinti dall'amnistia del 1966.\nNel 1986 sulla prestigiosa rivista \"Nature\", la vicenda giudiziaria di Marotta venne definita \"una incomprensibile vendetta politica\"."}
{"id": "103648", "revid": "131145", "url": "https://it.wikipedia.org/wiki?curid=103648", "title": "Francesco di Sales", "text": "Francesco fu il figlio primogenito del signore di Boisy, nobile di antica famiglia savoiarda, e ricevette una raffinata educazione. Il padre, che voleva per lui una carriera giuridica, lo mand\u00f2 all'Universit\u00e0 di Padova, dove Francesco si laure\u00f2, ma dove decise di divenire sacerdote. Ordinato il 18 dicembre 1593, fu inviato nella regione del Chiablese, dominata dal Calvinismo e si dedic\u00f2 soprattutto alla predicazione, prediligendo il metodo del dialogo: invent\u00f2 i cosiddetti \u00abmanifesti\u00bb, che permettevano di raggiungere anche i fedeli pi\u00f9 lontani.\n\u00c8 stato proclamato santo nel 1665 da papa Alessandro VII ed \u00e8 uno dei dottori della Chiesa.\nBiografia.\nNascita.\nFiglio primogenito, Francesco nacque il 21 agosto 1567 in Savoia nel castello di Sales presso Thorens, appartenente alla sua antica nobile famiglia.\nFormazione.\nRicevette sin dalla pi\u00f9 tenera et\u00e0 un'accurata educazione, coronata dagli studi universitari di giurisprudenza a Parigi e a Padova. Qui ricevette con grande lode il berretto dottorale e, ritornato in patria, fu nominato avvocato del Senato di Chamb\u00e9ry. Ma sin dalla sua frequentazione accademica erano iniziati a emergere i suoi preminenti interessi teologici, culminati poi nella scoperta della vocazione sacerdotale, che deluse per\u00f2 le aspettative paterne. Nel 1593 ricevette l'ordinazione presbiterale e il 21 dicembre celebr\u00f2 la sua prima Messa.\nFu sacerdote zelante e instancabile lavoratore. Visti gli scarsi frutti ottenuti dal pulpito, si diede alla pubblicazione di fogli volanti, che egli stesso faceva scivolare sotto gli usci delle case o affiggeva ai muri, meritandosi per questa originale attivit\u00e0 pubblicistica il titolo di \"santo patrono dei giornalisti\" e di quanti diffondono il cristianesimo servendosi dei mezzi di comunicazione sociale.\nPredicazione a Ginevra.\nSpinto da un intenso desiderio di salvaguardare l'ortodossia cattolica, mentre imperversava la riforma calvinista Francesco chiese udienza al vescovo di Ginevra per essere destinato in quella citt\u00e0, simbolo supremo del calvinismo e massima sede dei riformatori, per la difficile missione di predicatore cattolico. \nStabilitosi a Ginevra, non si fece remore a discutere di teologia con i protestanti, ardendo dal desiderio di recuperare quanti pi\u00f9 fedeli alla Chiesa cattolica. Il suo costante pensiero era rivolto inoltre alla condizione dei laici, preoccupato di sviluppare una predicazione e un modello di vita cristiana alla portata anche delle persone comuni, immerse nelle difficolt\u00e0 della vita quotidiana. \n&lt;br&gt;Proverbiali divennero i suoi insegnamenti, pervasi di comprensione e dolcezza, permeati dalla ferma convinzione che a supporto delle azioni umane vi \u00e8 sempre la provvidenziale presenza divina. Molti dei suoi insegnamenti sono infatti intrisi di misticismo e nobile elevazione spirituale. \nI suoi grandi sforzi ed i copiosi successi pastorali ottenuti gli meritarono la nomina a vescovo coadiutore di Ginevra (cio\u00e8 ausiliario e assistente del vescovo titolare, Claudio di Granier) gi\u00e0 nel 1599, a trentadue anni di et\u00e0 e dopo soli sei anni di sacerdozio, e la sua carriera era solo in ascesa: tre anni dopo sarebbe divenuto vescovo titolare di Nicopoli all'Jantra e, dopo appena due mesi, vescovo effettivo di Ginevra, coi pieni poteri.\nEpiscopato.\nIl 15 luglio 1602, dopo tre anni come coadiutore a Ginevra, Francesco fu eletto vescovo titolare di Nicopoli, ma dopo soli due mesi, il 17 settembre, mor\u00ec il vescovo di Ginevra che egli aveva assistito, Claudio di Granier, ancor prima di aver ricevuto l'ordinazione episcopale. Cos\u00ec fu subito chiamato a succedere a Granier come vescovo di Ginevra e fu ordinato tre mesi dopo, a dicembre. \nNel suo ministero episcopale, Francesco si spese per l'introduzione nella sua diocesi delle riforme promulgate dal Concilio di Trento.\n&lt;br&gt;Ginevra rimase comunque nel suo complesso in mano ai riformati, e il nuovo vescovo dovette trasferire la sua sede nella cittadina savoiarda di Annecy, sulle rive del lago omonimo. \nFu direttore spirituale di san Vincent de Paul. Nel corso della sua missione di predicatore, nel 1604, conobbe a Digione la nobildonna Jeanne-Fran\u00e7oise Fr\u00e9myot, vedova del barone de Chantal, con la quale inizi\u00f2 una corrispondenza epistolare e una profonda amicizia che sfociarono nella fondazione dell'Ordine della Visitazione.\n\"Se sbaglio, voglio sbagliare piuttosto per troppa bont\u00e0 che per troppo rigore.\"\nIn questa affermazione di Francesco di Sales sta il segreto della simpatia che egli seppe suscitare tra i suoi contemporanei.\nLe opere letterarie.\nIl duca di Savoia, dal quale Francesco dipendeva politicamente, sostenne l'opera dell'inascoltato apostolo con la maniera forte, ma, non addicendosi l'intolleranza al temperamento del santo, quest'ultimo prefer\u00ec portare avanti la sua battaglia per l'ortodossia con il metodo della carit\u00e0, illuminando le coscienze con gli scritti, per i quali ha avuto il titolo di dottore della Chiesa. Le sue principali opere furono dunque \"Introduzione alla vita devota\" (\"Filotea\") e \"Trattato dell'amore di Dio\", testi fondamentali della letteratura religiosa di tutti i tempi. Quello dell'amore di Dio fu l'argomento con il quale convinse molti ugonotti a tornare in seno alla Chiesa Cattolica.\nMorte.\nL'11 dicembre 1622 a Lione ebbe l'ultimo colloquio con la sua penitente e qui mor\u00ec per un attacco di apoplessia il 28 dicembre dello stesso anno, nella stanzetta del cappellano delle Suore della Visitazione presso il monastero. Il 24 gennaio 1623 la salma fu trasportata ad Annecy e posta alla venerazione dei fedeli nella basilica della \"Visitation\", sulla collina adiacente alla citt\u00e0; in seguito venne sepolto nella chiesa a lui dedicata nel centro della citt\u00e0.\nIl suo cuore incorrotto si trova nel Monastero della Visitazione a Treviso.\nEredit\u00e0 culturale.\nSan Francesco di Sales, considerato quale padre della spiritualit\u00e0 moderna, ha influenzato le maggiori figure non solo del \"grand si\u00e8cle\" francese, ma anche di tutto il Seicento europeo, riuscendo a convertire al cattolicesimo addirittura alcuni esponenti del calvinismo. Francesco di Sales a ragione pu\u00f2 essere considerato uno dei principali rappresentanti dell'umanesimo devoto di tipica marca francese. Fu un vescovo santo, innamorato della bellezza e della bont\u00e0 di Dio.\nAl suo nome si sono ispirate parecchie congregazioni, tra le quali la pi\u00f9 celebre \u00e8 indubbiamente la Famiglia Salesiana fondata il 18 Dicembre 1859 da San Giovanni Bosco, la cui attenzione si rivolge pi\u00f9 che altro alla crescita e all'educazione delle giovani generazioni, con un'attenzione tutta particolare alla cura dei figli delle classi meno abbienti.\nA Thonon fond\u00f2 la sezione locale della Congregazione dell'Oratorio. Francesco attraverso l'Oratorio svolse un'intensa attivit\u00e0 apostolica, convinto che la \"santit\u00e0\" fosse impegno di tutti i cristiani e non solo di quelli consacrati.\n\u00c8 considerato il \"San Carlo piemontese\" in quanto il culto di San Francesco si svilupp\u00f2 in Piemonte quanto il culto di San Carlo Borromeo si svilupp\u00f2 in Lombardia. San Francesco di Sales \u00e8 il patrono del Piemonte e della comunit\u00e0 sorda.\nDai suoi scritti il Cardinale John Henry Newman nel 1879 trasse il proprio motto cardinalizio: \u00abCor ad Cor loquitur\u00bb (\u00abil cuore parla al cuore\u00bb).\nCanonizzazione e culto.\nFu beatificato il 18 dicembre 1661 a soli 39 anni dalla morte, e iscritto ufficialmente nel registro dei beati l'8 gennaio 1662 da papa Alessandro VII; appena tre anni dopo, fu canonizzato sempre da papa Alessandro VII il 19 aprile 1665, e poi papa Pio IX, il 19 luglio 1877, lo proclam\u00f2 18\u00b0 Dottore della Chiesa.\nViene considerato una delle grandi figure della Controriforma e della mistica cattolica francese.\nIl 26 gennaio 1923, in occasione del III centenario della morte nel 1922, papa Pio XI lo commemor\u00f2 con l'enciclica \"Rerum Omnium Perturbationem\", con cui lo proclam\u00f2 \"Patrono dei giornalisti\" e di \"tutti quei cattolici che, con la pubblicazione o di giornali o di altri scritti illustrano, promuovono e difendono la cristiana dottrina\". Si ricorda, infatti, che il santo, non soddisfatto della risposta che avevano le sue prediche dal pulpito, si ingegn\u00f2 a pubblicare fogli volanti, che poi affiggeva ai muri o faceva scivolare sotto le porte delle case. \u00c8 patrono degli scrittori assieme ai santi Giovanni Evangelista, Teresa d'Avila e Cassiano.\nSan Francesco di Sales \u00e8 patrono anche del Terz'Ordine dei Minimi fondato da San Francesco di Paola, di cui entr\u00f2 a far parte a cinquant'anni, nel 1617.\nCon il Breve Apostolico \"Omnes quidem\" del 2 febbraio 1968, il Santo Padre Paolo VI ha dichiarato e costituito San Francesco di Sales e Santa Giovanna di Valois Celesti Patroni Principali del Terzo Ordine dei Minimi.\nMemoria liturgica.\nIl \"Martyrologium Romanum\" riporta la sua commemorazione nell'anniversario della morte, cio\u00e8 al 28 dicembre, ma, per l'inopportuna coincidenza con il tempo di Natale, il calendario liturgico della Chiesa universale ha fissato la sua memoria al 24 gennaio, anniversario della traslazione delle reliquie, mentre la messa tridentina continua a osservare la data tradizionale del 29 gennaio. \nIl miracolo per la canonizzazione.\nAi fini della canonizzazione la Chiesa cattolica ritiene necessario un secondo miracolo, dopo quello richiesto per la beatificazione: nel caso del beato Francesco di Sales, nel 1665 ha ritenuto miracoloso il caso di Girolamo Gelin, avvenuto nel 1623, ad appena pochi mesi dalla morte del vescovo.\nIl 30 aprile 1623, nell'attraversare il fiume Fier, nella regione francese della Savoia, il quattordicenne Girolamo Gelin, che era in compagnia del fratellino minore Francesco, cadde da una passerella e venne travolto dalle acque. Dopo alcune ore di ricerche, Alessandro Raphin ripesc\u00f2 il cadavere di Girolamo, rimasto intrappolato sott'acqua in una profonda buca situata in un'ansa del fiume. Il corpo, descritto dal fratello Francesco come \"gonfio e brutto\", fu deposto in un fienile, in attesa del funerale.\nIl mattino seguente, mentre la gente si teneva lontana dal cadavere \"per il lezzo che emanava\", al momento di deporre il corpo nella bara, Girolamo alz\u00f2 un braccio invocando l'amato Francesco di Sales: \"alcuni fuggirono, altri caddero privi di sensi, qualcuno grid\u00f2 al miracolo\". Il ragazzo fu sollevato, e tutti si accorsero che era tornato normale.\nIl 4 maggio dello stesso anno il parroco della vicina Les Olli\u00e8res, Claudio Puthod, si rec\u00f2 ad Annecy, insieme ai fratelli Gelin, per ringraziare il venerato Francesco di Sales: infatti il religioso doveva adempiere il voto fatto davanti alla salma di Girolamo nel fienile, in favore del ragazzo. Anche quest'ultimo aveva fatto un voto in nome di Francesco di Sales, prima di attraversare il fiume gonfio d'acqua per le nevicate dei giorni precedenti. Dopo aver pregato sulla tomba dell'amato vescovo, nella Basilica della Visitazione di Annecy, Girolamo, che era giunto \"pieno di lividi, graffi e ferite\", si rialz\u00f2 senza alcun segno.\nIl dicembre di trentotto anni dopo, Francesco di Sales fu dichiarato ufficialmente Beato, e i fatti relativi a questa vicenda, confermati dalle deposizioni giurate dei testimoni durante il processo di canonizzazione tenutosi ad Annecy nel 1665, furono ritenuti validi per il riconoscimento del secondo miracolo necessario per passare al titolo di santo, miracolo ratificato dalla Chiesa cattolica e incluso nella bolla di Alessandro VII dell'aprile 1665.\nLe congregazioni di san Francesco di Sales.\nLa spiritualit\u00e0 e l'intensa attivit\u00e0 missionaria di Francesco di Sales hanno ispirato nei secoli i fondatori di numerose famiglie religiose. Tra le congregazioni intitolate al santo vanno ricordate:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "103649", "revid": "61051", "url": "https://it.wikipedia.org/wiki?curid=103649", "title": "Trulli", "text": ""}
{"id": "103651", "revid": "2", "url": "https://it.wikipedia.org/wiki?curid=103651", "title": "Khartoum", "text": ""}
{"id": "103654", "revid": "6923", "url": "https://it.wikipedia.org/wiki?curid=103654", "title": "Helena Paparizou", "text": "Sal\u00ec alla ribalta come membro del duo Antique, formato con l'amico Nikos Panagiotidis, che riscosse un discreto successo nei paesi scandinavi e di lingua greca e con cui rappresent\u00f2 la Grecia all'Eurovision Song Contest 2001, classificandosi al 3\u00ba posto con il brano \"(I Would) Die for You\".\nIl duo si sciolse nel 2003, anno in cui dopo aver firmato un contratto con l'etichetta discografica Sony Music, pubblic\u00f2 il suo singolo di debutto, \"Anapandites kliseis\", seguito nel 2004 dal primo album da solista, \"Protereotita\". L'album riscosse un discreto successo in Svezia ma soprattutto in Grecia e Cipro. Sull'onda del successo fu selezionata nel 2005 per rappresentare nuovamente la Grecia all'Eurovision Song Contest 2005, vincendo la manifestazione con il brano \"My Number One\".\nDetiene il record per il maggior numero di MAD Video Music Awards vinti (28), a cui si aggiunge uno European Border Breakers Awards e un MTV Europe Music Awards come miglior artista greca.\nBiografia.\nHelena \u00e8 nata a Bor\u00e5s, nella contea di V\u00e4stra G\u00f6taland, come terzogenita dei coniugi Giorgos Paparizos ed Eufrosyn\u012b Paparizou, originari dell'unit\u00e0 periferica di Karditsa, nella Tessaglia occidentale.\nNel 1985 la famiglia, che comprendeva anche il fratello maggiore, Konstantinos, e la sorella maggiore, Arete, si trasfer\u00ec a Volo poich\u00e9 Helena soffriva d'asma e non poteva quindi sostenere il clima svedese. Dopo due anni il problema si risolse parzialmente, tanto da permettere alla famiglia di trasferirsi nuovamente a G\u00f6teborg, dove Helena frequent\u00f2 una scuola greca.\nCarriera musicale.\nIl debutto con gli Antique.\nNel 1999, all'et\u00e0 di diciassette anni, assieme all'amico d'infanzia Nikos Panagiotidis, anch'egli svedese di origini greche, form\u00f2 il duo Antique, incidendo il primo singolo, \"Opa opa\", che riscosse un discreto successo in Scandinavia e Italia venendo certificato oro in Danimarca e Italia e platino in Svezia.\nDopo due anni, il duo decise di prendere parte all'Ellinik\u00f3s Telik\u00f3s 2001 con il brano \"(I Would) Die for You\", selezionato per rappresentare la Grecia all'Eurovision Song Contest 2001. Alla manifestazione europea i due riuscirono a raggiungere il 3\u00ba posto con 147 punti, portando alla Grecia il miglior risultato dal debutto del 1974. Il brano sar\u00e0 l'apripista del loro secondo album, \"Die for You\".\nLa carriera da solista.\nNel 2003, nonostante il grande successo, il duo si sciolse ed Helena intraprese la carriera da solista sotto l'egida di Sony Music. Sul finire dell'anno pubblic\u00f2 il suo singolo di debutto, \"Anapandites kliseis\", seguito nel 2004 dal suo primo album da solista, \"Protereotita\".\nVisto l'ampio riscontro commerciale sia in Grecia che in Svezia, l'emittente radiotelevisiva greca Ellinik\u00ed Radiofon\u00eda Tile\u00f3rasi (ERT) la selezion\u00f2 internamente per rappresentare nuovamente il paese balcanico all'Eurovision Song Contest 2005. Il brano da presentare fu scelto attraverso una selezione nazionale, che premi\u00f2 \"My Number One\", scritto e composto da Natalia Germanou, Manos Psaltakis e Christos Dantis. Helena si esib\u00ec direttamente nella finale dell'evento, grazie al risultato conseguito dalla Grecia nell'edizione precedente, e riusc\u00ec a vincere totalizzando 230 punti. Al di fuori della manifestazione, il singolo riscosse un discreto risultato commerciale, venendo certificato disco d'oro in Grecia e Svezia e raggiungendo discrete posizioni in svariate classifiche settimanali europee. Visto il successo del singolo, furono rilasciate due nuove versioni del suo primo album e nel 2007 le fu assegnato l'European Border Breakers Awards.\nNel 2014 prese parte al Melodifestivalen con il brano \"Survivor\", riuscendo a qualificarsi per la finale dai duelli e classificandosi al 4\u00ba posto. Nello stesso anno pubblic\u00f2 il suo settimo album, \"One Life\"."}
{"id": "103655", "revid": "123780464", "url": "https://it.wikipedia.org/wiki?curid=103655", "title": "Colorante", "text": "Un colorante \u00e8 una sostanza in grado di attribuire un particolare colore ad un determinato substrato.\nL'effetto fisico del colore per queste sostanze \u00e8 perlopi\u00f9 dovuto al fenomeno della trasmittanza e dell'assorbimento di determinate lunghezze d'onda della luce visibile.\nNella struttura molecolare, i gruppi funzionali responsabili del colore sono detti \"cromofori\".\nClassificazione.\nI coloranti in senso lato (detti anche \"sostanze coloranti\") possono essere distinti in:\nEsiste poi tutta una serie di sostanze tecnicamente affini ai pigmenti che conferiscono particolari effetti cromatici (perlescenza, effetto micaceo), ma che sfruttano principi fisici (interferenza o diffrazione) completamente differenti dalle sostanze coloranti.\nColoranti propriamente detti.\nUtilizzi.\nI coloranti sono additivi chimici ampiamente usati nell'industria tessile, nella concia delle pelli, in alcuni tipi di inchiostri, nella colorazione della carta, nella tintura del legno, nei carburanti e nell'industria alimentare (additivi alimentari), farmaceutica, cosmetica. Meno impiegati nell' industria della plastica, dei materiali edili e delle vernici dove trovano maggiormente applicazione i pigmenti.\nMolte tecniche che usano i coloranti vengono comunemente chiamate tinture, anche per settori industriali differenti dal tessile. La scelta dei coloranti da impiegare viene fatta in prima istanza in rapporto al supporto da colorare e quindi in funzione della solidit\u00e0 desiderata, della capacit\u00e0 di tingere uniformemente, della brillantezza dei colori, della non tossicit\u00e0 del prodotto trattato, dall'impatto ambientale e dal costo dell'operazione."}
{"id": "103657", "revid": "1652635", "url": "https://it.wikipedia.org/wiki?curid=103657", "title": "Massimo comun divisore", "text": "In matematica il massimo comun divisore (o massimo comune divisore) di due numeri interi formula_1 e formula_2, che non siano entrambi uguali a zero, si indica con formula_3 ed \u00e8 il numero naturale pi\u00f9 grande per il quale possono essere divisi entrambi. Se i numeri formula_1 e formula_2 sono uguali a formula_6, allora si pone formula_7.\nAd esempio, formula_8, formula_9 e formula_10.\nSpesso il massimo comun divisore \u00e8 indicato pi\u00f9 semplicemente con formula_11.\nDue numeri si dicono \"coprimi\", o \"primi tra loro\", se il loro massimo comun divisore \u00e8 uguale a formula_12. Per esempio, i numeri formula_13 e formula_14 sono primi tra loro (anche se non sono numeri primi).\nIl massimo comun divisore \u00e8 utile per ridurre una frazione ai minimi termini. Per esempio nella seguente frazione:\n\u00e8 stato semplificato il fattore formula_16, il massimo comun divisore tra formula_17 e formula_18.\nCalcolo del massimo comun divisore.\nIl massimo comun divisore pu\u00f2 essere calcolato, in linea di principio, determinando la scomposizione in fattori primi dei due numeri dati e moltiplicando i fattori comuni, considerati una sola volta con il loro esponente pi\u00f9 piccolo. Per esempio, per calcolare il formula_19 si scompongono dapprima i due numeri in fattori primi, ottenendo formula_20 e formula_21, e poi si considerano i fattori comuni con esponente pi\u00f9 piccolo ai due numeri, formula_22 e formula_23: entrambi compaiono con esponente minimo uguale a formula_12, e quindi si ottiene che formula_25. Se non ci sono fattori primi comuni, il MCD \u00e8 formula_12 e i due numeri sono detti coprimi; ad esempio: formula_27.\nQuesto metodo \u00e8 utilizzabile, nella pratica, solo per numeri molto piccoli: la scomposizione in fattori primi di un numero richiede in generale troppo tempo.\nUn metodo molto pi\u00f9 efficiente \u00e8 fornito dall'algoritmo di Euclide: si divide formula_28 per formula_29 ottenendo un quoziente di formula_30 e un resto di formula_31. Poi si divide formula_29 per formula_31 ottenendo un quoziente di formula_12 e un resto di formula_35. Infine si divide formula_31 per formula_35 ottenendo un resto di formula_6, il che significa che formula_35 \u00e8 il massimo comun divisore.\nIl MCD in anelli commutativi.\nIl massimo comun divisore pu\u00f2 essere definito in maniera pi\u00f9 generale per gli elementi di un anello commutativo arbitrario.\nSe formula_77 \u00e8 un anello commutativo e formula_1 e formula_2 appartengono a formula_77, allora un elemento formula_46 di formula_77 \u00e8 chiamato \"divisore comune\" di formula_1 e formula_2 se divide sia formula_1 che formula_2 (e cio\u00e8 se esistono due elementi formula_87 e formula_88 in formula_77 tali che formula_90 e formula_91).\nSe formula_46 \u00e8 un divisore comune di formula_1 e formula_2, e ogni divisore comune di formula_1 e formula_2 divide formula_46, allora formula_46 viene chiamato un \"massimo comun divisore\" di formula_1 e formula_2.\nSi noti che, secondo questa definizione, due elementi formula_1 e formula_2 possono avere pi\u00f9 di un massimo comun divisore, oppure nessuno. Ma se formula_77 \u00e8 un dominio di integrit\u00e0 allora due qualsiasi MCD di formula_1 e formula_2 devono essere elementi associati. Inoltre, se formula_77 \u00e8 un dominio a fattorizzazione unica, allora due qualunque elementi hanno un MCD. Se formula_77 \u00e8 un anello euclideo allora i MCD possono essere calcolati con una variante dell'algoritmo euclideo.\nQuello che segue \u00e8 un esempio di un dominio di integrit\u00e0 con due elementi che non ammettono un MCD:\nGli elementi formula_109 e formula_22 sono due \"divisori comuni massimali\" (cio\u00e8 ogni divisore comune che \u00e8 multiplo di formula_22 \u00e8 associato a formula_22, e lo stesso vale per formula_109), ma non sono associati, quindi non esiste il massimo comun divisore di formula_1 e formula_2.\nAnalogamente alla propriet\u00e0 di Bezout si pu\u00f2 considerare, in un qualunque anello commutativo, la collezione di elementi nella forma formula_116, dove formula_48 e formula_49 variano all'interno dell'anello. Si ottiene l'ideale generato da formula_1 e formula_2, che viene denotato semplicemente con formula_11. In un anello i cui ideali sono tutti principali (un anello ad ideali principali, \"principal ideal domain\" o PID), questo ideale sar\u00e0 identico all'insieme dei multipli di qualche elemento formula_46 dell'anello; allora questo formula_46 \u00e8 un massimo comun divisore di formula_1 e formula_2. Ma l'ideale formula_11 pu\u00f2 essere utile anche quando non c'\u00e8 nessun MCD di formula_1 e formula_2 (in effetti, Ernst Kummer us\u00f2 questo ideale come sostituto del MCD nel suo studio dell'ultimo teorema di Fermat, anche se lo consider\u00f2 come l'insieme di multipli di un qualche ipotetico, o \"ideale\", elemento formula_46 dell'anello, da qui proviene il termine \"ideale\").\nPseudocodice.\nIn pseudocodice, l'algoritmo pu\u00f2 essere esplicitato sia come algoritmo ricorsivo sia in modo iterativo: nel primo caso si ha semplicemente \nL'algoritmo iterativo pu\u00f2 invece essere descritto come "}
{"id": "103666", "revid": "14691", "url": "https://it.wikipedia.org/wiki?curid=103666", "title": "K\u0129k\u0169y\u0169", "text": ""}
{"id": "103670", "revid": "968255", "url": "https://it.wikipedia.org/wiki?curid=103670", "title": "Leonid Il'i\u010d Bre\u017enev", "text": "Fu segretario generale del Partito Comunista dell'Unione Sovietica e, di fatto, capo dell'URSS, dal 1964 al 1982, bench\u00e9 il suo potere sia stato esercitato, all'inizio del suo mandato, in concorso con altri esponenti del \"Politburo\" tra cui Kosygin e Podgornyj.\nDurante i lunghi anni alla guida del paese costru\u00ec un intricato sistema di controllo del PCUS, alimentando l'apparato burocratico (cerniera tra il partito e lo Stato) e realizzando, soprattutto nella parte finale della propria parabola politica, un equilibrio formato da personalit\u00e0 a lui fedeli tali per cui, nella fase del passaggio delle consegne alla guida del Soviet Supremo, egli non temesse altro che il proprio stesso deperimento fisico (che si dimostrer\u00e0 sempre pi\u00f9 un \"handicap\" sin dalla prima met\u00e0 degli anni settanta, a causa delle diverse e gravi patologie che lo colpiranno).\nCooptando nella \"nomenklatura\" personaggi a lui legati da vincoli di amicizia, di parentela o di interessi favor\u00ec anche l'incremento della corruzione e dei privilegi, acuendo la distanza tra il partito e la societ\u00e0 civile, che subiva la repressione del regime. Attraverso il ruolo degli intellettuali (Sol\u017eenicyn e Sacharov), tale divario contribuiva a diffondere un'immagine brutale dell'URSS all'estero e a minarne la credibilit\u00e0 agli occhi del mondo.\nFu Segretario generale del Partito Comunista dell'Unione Sovietica dal 1964 al 1982 e due volte a capo del Praesidium del Soviet Supremo (capo dello Stato), dal 1960 al 1964 e dal 1977 al 1982. Sotto il suo governo si acuirono le tensioni tra Occidente e mondo comunista, come nel caso della Primavera di Praga e dell'invasione dell'Afghanistan. La sua morte apr\u00ec il lento, ma costante percorso di liberalizzazione delle strutture dell'URSS poi guidato da Michail Gorba\u010d\u00ebv.\nBiografia.\nPrimi anni.\nBre\u017enev nacque nel 1906 a Kamenskoe in Ucraina, da una famiglia del posto. Suo padre era un operaio dell'acciaio. Il suo vero cognome era Bre\u017en\u0451v (\u0411\u0440\u0435\u0436\u043d\u0451\u0432, Bre\u017enj\u00f2v) e cos\u00ec si fece chiamare fino al 1956. Nonostante il suo trasferimento in Russia in giovane et\u00e0, mantenne la pronuncia e le abitudini ucraine per l'intera vita. Come molti ragazzi appartenenti alla classe operaia, negli anni successivi alla rivoluzione russa ricevette un'educazione tecnica, prima in economia agraria, poi in metallurgia. Diplomatosi nell'Istituto di studi Metallurgici di Dneprodzer\u017ainsk e laureatosi in ingegneria metallurgica, lavor\u00f2 per qualche tempo in alcune industrie del ferro e dell'acciaio nell'Ucraina orientale. Si un\u00ec alle organizzazioni giovanili del PCUS, il Komsomol, nel 1923, e divenne membro del partito stesso nel 1931. Nel 1928 si spos\u00f2 con Viktoria Denisova.\nNel 1935-1936 Bre\u017enev part\u00ec per il servizio militare, e dopo l'addestramento alla scuola carristi divenne commissario politico in una compagnia di cavalleria corazzata. Nel 1936 fu anche direttore dell'Istituto Superiore Tecnico di Studi Metallurgici di Dneprodzer\u017ainsk, prima di essere trasferito al capoluogo della regione, Dnepropetrovsk. Qui, nel 1939, divent\u00f2 segretario di partito, incaricato di gestire le importanti industrie militari della citt\u00e0.\nBre\u017enev apparteneva alla prima generazione di comunisti sovietici che non avevano una vera memoria di come fosse la Russia prima della rivoluzione, e che erano troppo giovani per aver partecipato a quelle lotte per il comando del Partito che si erano scatenate dopo la morte di Lenin nel 1924. Quando egli vi entr\u00f2 Stalin ne era il capo indiscusso, e lui con molti altri crebbero politicamente nel segno dello stalinismo senza porsi dubbi o domande sulla bont\u00e0 delle scelte che venivano dall'alto. Coloro che sopravvissero alle Grandi purghe del 1937-1939 ebbero una carriera incalzante e molto rapida, dal momento che molte posizioni nei ranghi medi e alti del Partito, del governo e delle Forze Armate, restavano vacanti per l'eliminazione di chi le occupava.\nLa carriera militare.\nNel giugno 1941 la Germania nazista invase l'Unione Sovietica e, come molti funzionari del Partito che godevano di considerazione, Bre\u017enev fu immediatamente richiamato alle armi (i suoi ordini avevano la data del 22 giugno). Egli si occup\u00f2 dell'evacuazione delle fabbriche di Dnepropetrovsk nell'Est russo, prima che la citt\u00e0 cadesse in mano tedesca il 26 agosto, e fu poi riassegnato come \"politruk\" (\"\u043f\u043e\u043b\u0438\u0442\u0440\u0443\u043a\", commissario politico). In ottobre, Bre\u017enev fu messo a capo dell'amministrazione politica per l'intero Fronte Meridionale, col grado di Commissario di brigata.\nNel 1942, con l'Ucraina completamente in mano tedesca, Bre\u017enev fu inviato in Caucaso come capo dell'amministrazione politica del fronte transcaucasico. Nell'aprile 1943 divent\u00f2 capo del dipartimento politico della XVIII armata, che successivamente fu inserita nel I Fronte Ucraino, quando l'Armata Rossa riprese l'iniziativa e cominci\u00f2 l'avanzata verso occidente sul territorio ucraino. Il commissario politico del Fronte, suo diretto superiore, era Nikita Chru\u0161\u010d\u0451v, che divenne un importante alleato nella carriera di Bre\u017enev. Alla fine della guerra in Europa Bre\u017enev occupava la posizione di capo commissario politico del IV Fronte Ucraino, che entr\u00f2 a Praga dopo la resa tedesca.\nNell'agosto 1946 Bre\u017enev lasci\u00f2 l'Armata Rossa col grado di maggior generale: era stato commissario politico per l'intera durata del conflitto, e si era occupato pochissimo di incarichi di comando militare vero e proprio. Dopo aver lavorato su alcuni progetti per la ricostruzione in Ucraina, torn\u00f2 alla vita civile come primo segretario a Dnepropetrovsk. Nel 1950 divenne deputato del Soviet Supremo, il parlamento dell'URSS; nello stesso anno, fu primo segretario del PCM nella RSS Moldava, che era stata da poco assorbita nell'Unione Sovietica dopo l'annessione alla Romania. Nel 1952 divenne membro del Comitato Centrale del Partito Comunista, e successivamente del Praesidium (gi\u00e0 noto come Politburo).\nNel 1976 verr\u00e0 infine promosso al grado di Maresciallo dell'Unione Sovietica, il pi\u00f9 alto grado della gerarchia militare sovietica, anche se il pi\u00f9 insigne grado era quello di Generalissimo dell'Unione Sovietica creato e riservato appositamente solo per Stalin in quanto Padre della Patria.\nLa scalata al potere.\nStalin mor\u00ec nel marzo del 1953, e nella riorganizzazione che segu\u00ec, come risultante della decisione del XXIII congresso del PCUS, fu abolito il Praesidium, la cui funzione fu assolta dal Politburo, mentre il primo segretario del partito assunse la vecchia veste di segretario generale. Anche se Bre\u017enev non vi fu incluso, fu comunque nominato capo del Direttorato Politico dell'Esercito e della Marina, con il grado di tenente generale, una posizione di grande rilievo la cui assegnazione fu probabilmente non priva dell'influenza del suo mentore e amico, Nikita Chru\u0161\u010d\u0451v, il quale aveva da poco preso il posto di Stalin come segretario generale del partito. Nel 1955 venne nominato primo segretario del partito in Kazakistan, una posizione a sua volta molto importante.\nNel febbraio del 1956 Bre\u017enev fu richiamato a Mosca, promosso a membro candidato del Politburo, e fu incaricato dell'industria degli armamenti, del programma spaziale, dell'industria pesante e della loro amministrazione. In quei momenti, come membro dell'entourage di Chru\u0161\u010d\u0451v, egli diede supporto a quest'ultimo nella lotta contro la vecchia guardia stalinista della leadership di partito, il cosiddetto \"Gruppo Anti-partito\" guidato da Vyacheslav Molotov, Georgij Malenkov e Lazar Kaganovi\u010d. A seguito della sconfitta della vecchia guardia Bre\u017enev divenne un membro pieno del Politburo.\nNel 1959 Bre\u017enev divenne secondo segretario del Comitato centrale e nel maggio 1960 fu promosso a presidente del Praesidium del Soviet Supremo e reso nominalmente capo dello stato. Anche se il vero potere era nelle mani di Chru\u0161\u010d\u0451v, che era segretario di partito, la posizione presidenziale permise a Bre\u017enev di viaggiare all'estero, e cos\u00ec inizi\u00f2 a sviluppare il gusto per i ricchi abiti occidentali e le automobili, per le quali divenne poi famoso.\nDivenne primo segretario del Comitato Centrale del PCUS nel 1964 (nel 1966 sar\u00e0 segretario generale), in seguito alla \"deposizione\" di Chru\u0161\u010d\u0451v (ufficialmente avvenuta per il sopraggiungere \"dell'et\u00e0 avanzata e del peggioramento delle condizioni di salute\"), secondo alcune teorie frutto di una cospirazione guidata dallo stesso Bre\u017enev insieme ad Aleksandr \u0160elepin e al capo del KGB Vladimir Semi\u010dastny. Alla carica di primo ministro un tempo tenuta da Chru\u0161\u010d\u0451v fu nominato Aleksej Kosygin. Nello stesso anno Bre\u017enev cedette la carica di Presidente dell'URSS ad Anastas Mikojan ma la riprese nel 1977, cumulandola alla carica di Primo Segretario del PCUS ed acquisendo una posizione di dominio \"de facto\".\nIl 22 gennaio 1969 il corteo che trasportava Bre\u017enev attraverso la capitale fu preso a colpi d'arma da fuoco da un ex militare sovietico disertore, Viktor Ilyin, lasciando il leader illeso, ma ferendo lievemente diversi celebri cosmonauti del programma spaziale sovietico che erano presenti nel corteo (che avevano partecipato alle missioni Sojuz 4 e Sojuz 5).\nGli anni alla guida dell'URSS.\nLa politica estera e la \"dottrina Bre\u017enev\".\nLa sua politica estera pass\u00f2 alla storia sotto la definizione di \"dottrina Bre\u017enev\" (nota anche come teoria o \"dottrina della sovranit\u00e0 limitata\"), esposta nell'intervento programmatico tenuto al V Congresso del Partito Operaio Unificato Polacco (12 novembre 1968). Nel periodo in cui Alexander Dub\u010dek tentava di avviare in Cecoslovacchia il programma di liberalizzazione del sistema comunista, Bre\u017enev sostenne una politica aggressiva che vedesse l'Unione Sovietica l'unica titolata, in quanto stato guida del comunismo, ad intervenire, anche militarmente, negli affari interni dei paesi alleati del Patto di Varsavia (che godevano cos\u00ec, appunto, solo di una sovranit\u00e0 limitata). Si giustific\u00f2 cos\u00ec nel 1968 l'invasione della Cecoslovacchia da parte del Patto di Varsavia, che pose fine alla primavera di Praga. Anche l'invasione dell'Afganistan in appoggio alle colonne comuniste nel paese e l'allargamento dell'influenza sovietica in Medio Oriente, Asia (sostegno al Vietnam del Nord contro la Cambogia) e in Africa (interventi in Angola e Etiopia in appoggio a Menghistu), teso a rafforzare il peso dell'URSS nel mondo, sono da inquadrare all'interno del nuovo espansionismo sovietico imposto da Bre\u017enev.\nBre\u017enev, quando ritenne che gli Stati Uniti attraversassero un periodo di debolezza politica (in conseguenza dell'insuccesso nella Guerra del Vietnam e delle dimissioni di Nixon a seguito dello scandalo Watergate, tutti smacchi diplomatici che avevano indebolito l'immagine degli USA), ovvero a partire dalla met\u00e0 degli anni settanta, si adoper\u00f2 per cercare di adeguare a vantaggio dell'URSS quella che lui credette una fase dannosa per gli USA, con l'installazione dei missili SS20 provvisti di testata nucleare nei paesi dell'Europa dell'Est a partire dal 1976. Ci\u00f2 diede inizio ad una escalation nucleare, in quanto all'inizio degli anni ottanta gli USA risponderanno installando nei paesi dell'Europa occidentale i missili nucleari a medio raggio Pershing II e Cruise.\nNei confronti di Stati Uniti ed Europa occidentale accett\u00f2 tuttavia momenti di distensione sul fronte della denuclearizzazione, in larga parte proseguendo nella linea iniziata dal predecessore, riportando risultanti non indifferenti, sebbene poco soddisfacenti (a causa dei disaccordi in relazione ai bombardieri sovietici Tupolev Tu-22M e ai missili da crociera statunitensi), agli inizi degli anni settanta con la firma del primo trattato sulla limitazione delle armi strategiche SALT I (che non ottenne per\u00f2 seguito). Dopo gli incontri con Nixon a Mosca nel luglio 1974 e Ford a Vladivostok (novembre 1974), ripreso poi a Ginevra nel gennaio 1975, il secondo accordo per la limitazione della costruzione di armi strategiche (SALT II) fu raggiunto a Vienna il 18 giugno 1979, e firmato col presidente Jimmy Carter. Tuttavia l'intervento sovietico in Afghanistan nel 1979 segn\u00f2 un deterioramento nelle relazioni USA-URSS che port\u00f2 all'adozione di severe sanzioni contro l'URSS da parte degli USA, che rifiutarono di ratificare il SALT II, nonch\u00e9, tra l'altro, al boicottaggio di due Olimpiadi, quelle del 1980 a Mosca, e quelle del 1984 a Los Angeles.\nNegli anni settanta fu inoltre il principale interlocutore della \"Ostpolitik\" del cancelliere della Germania Occidentale Willy Brandt. Tolse la Iugoslavia del maresciallo Tito dall'isolamento ideologico e politico a cui era stata condannata da Stalin e avvi\u00f2 dei rapporti di collaborazione con la Francia (i dirigenti sovietici ottenevano cordiale accoglienza nel paese a guida gollista). Nel 1975 sottoscrisse gli accordi di Helsinki in cui vennero riconosciute e accettate le frontiere esistenti fra gli stati europei, compresa quella che divideva la Germania in due entit\u00e0 politiche distinte e sovrane e, in cambio dell'implicito riconoscimento del dominio sovietico in Europa orientale, l'URSS si impegn\u00f2 al rispetto dei diritti umani. I rapporti con l'Occidente si deteriorarono ulteriormente nel 1981 a causa della politica sovietica repressiva contro la Polonia, e proprio tale questione contribu\u00ec ad allontanare definitivamente dalla sfera di influenza sovietica alcuni fra i pi\u00f9 importanti partiti comunisti europei. Poco prima di morire riapr\u00ec alcuni negoziati con la Repubblica Popolare Cinese.\nLa politica economica.\nDurante l'era di Bre\u017enev l'URSS avvi\u00f2 tre piani quinquennali di sviluppo dell'industria, l'ottavo (1966-1970), il nono (1971-1975) e il decimo (1976-1980), denominato \"piano quinquennale della qualit\u00e0\". I nuovi piani di industrializzazione mostravano per\u00f2 un rallentamento sempre pi\u00f9 evidente dell'economia del paese (abbassamento del tasso di crescita del PIL e di quello della produttivit\u00e0, scarsi rendimenti degli investimenti), soprattutto durante il periodo del nono piano e poi anche ai tempi del decimo e dell'undicesimo. L'URSS sub\u00ec gli effetti dannosi del declino della manodopera (il paese era ormai largamente urbanizzato, l'incremento demografico aveva frenato, e l'industria non poteva pi\u00f9 reggersi su quella riserva di uomini che aveva consentito in passato un costante sviluppo industriale), l'aprirsi del deficit commerciale con gli USA, ma soprattutto della crisi mai risolta dell'agricoltura, che a partire dal 1972 e fino alla morte di Bre\u017enev and\u00f2 incontro a raccolti cerealicoli incerti, talvolta rovinosamente negativi, talvolta eccellenti.\nI livelli di sviluppo sovietici, sebbene subissero un allarmante calo, apparvero ugualmente elevati a fronte della recessione che colpiva l'Occidente. Va segnalata infine una arretratezza tecnologica e un \"gap\" di produttivit\u00e0 dell'URSS che la poneva su livelli di squilibrio col rivale statunitense e che la costringeva a importare nuovi prodotti americani sfruttando in parte i proventi della vendita del petrolio.\nAlcuni studiosi hanno osservato come vi siano state due fasi nell'arco di potere di Bre\u017enev. Una prima sostanzialmente positiva, che vide buoni aumenti dei livelli di vita contestuali a crescita dei settore militare e industriale, mentre gli ultimi anni avrebbero conosciuto gli effetti della stagnazione e della crisi produttiva del comparto agricolo. Se da un lato vi furono aumento del livello di vita, crescita della potenza militare, riduzione del divario dei livelli di PIL e produttivit\u00e0 con gli Stati Uniti, dall'altro si assistette a una costante decelerazione di questi fenomeni e alla gi\u00e0 citata esacerbazione del deficit produttivo dell'agricoltura. La responsabilit\u00e0 pi\u00f9 grave del governo di Bre\u017enev riguarda soprattutto la scarsa capacit\u00e0 di interpretare i segnali negativi dell'economia sovietica e di attuare severe e adeguate misure per contrastare la situazione di crisi.\nIl consolidamento del potere e la morte.\nNegli ultimi anni della sua vita, nonostante la vecchiaia e la salute malferma, che peggior\u00f2 vistosamente con disturbi diversi sin dal 1974 (soffrir\u00e0 di malattie cardiovascolari, leucemia, carcinoma orale, enfisema e disfunzioni circolatorie), tanto da far diffondere voci interne sulla sua morte sin dalla prima met\u00e0 degli anni settanta, Bre\u017enev consolid\u00f2 il proprio potere: nel 1976, anno del conseguimento del successo nel XXV Congresso del partito, fu nominato maresciallo dell'Unione Sovietica.\nL'anno successivo, eletto nuovamente alla presidenza del presidium del Soviet Supremo al posto di Nikolaj Podgornyj (assommando per la prima volta nella storia dell'URSS le cariche di leader del partito e di capo dello stato), promosse la riforma della Costituzione (detta anche \"Costituzione Bre\u017enev\"). Vi veniva riaffermata la funzione di controllo del partito, al quale venne assegnato il potere di attuare un monitoraggio capillare sul territorio attraverso il coinvolgimento delle masse per mezzo di associazioni e strutture ricreative, e ribadito con maggiore completezza il carattere plurifunzionale, federale e unitario dell'Unione, attribuendo alle repubbliche federate il diritto di libera secessione, che negli anni successivi influir\u00e0 sul distacco degli stati satellite e sul dissolvimento dell'URSS.\n. La sua autorit\u00e0 crebbe a tal punto che nel partito si inizi\u00f2 a vociferare di un ritorno al culto della personalit\u00e0. Dopo aver subito un grave ictus nel maggio 1982, avendo rifiutato di abbandonare il potere, mantenne ogni incarico fino al sopraggiungere della morte il 10 novembre 1982 a causa di un infarto cardiaco. La notizia della sua morte venne ufficialmente diffusa l'11 novembre simultaneamente attraverso la radio e la televisione sovietica (l'annuncio televisivo fu letto da Igor' Kirillov con le lacrime agli occhi alle 11:00 del mattino ora di Mosca). Dopo cinque giorni di lutto nazionale si tennero i solenni funerali di Stato, cui parteciparono 32 capi di Stato, 15 capi di Governo, 14 ministri degli Esteri e quattro principi. Bre\u017enev fu poi sepolto nella necropoli delle mura del Cremlino.\nMatrimonio e famiglia.\nBre\u017enev nel 1928 si spos\u00f2 con Viktorija Petrovna Denisova (\u0414\u0435\u043d\u0438\u0301\u0441\u043e\u0432\u0430), nata a Belgorod nel 1907. Secondo l'opinione dello storico Robert Service, la donna avrebbe avuto origini ebraiche, ma altri mettono in dubbio questa affermazione. Viktorija incontr\u00f2 Leonid per la prima volta nel 1925. Dopo circa tre anni di frequentazione, i due si sposarono nel 1928. L'anno seguente Viktorija diede alla luce la loro prima figlia, Galina Bre\u017eneva, e quattro anni dopo il figlio Jurij Bre\u017enev. La relazione tra Viktorija e Leonid viene descritta come \"tenera\" e \"all'antica\". Secondo le memorie dei parenti di Bre\u017enev era Viktorija che incoraggiava il marito ad una visione materialistica della vita.\nDurante il periodo nel quale Leonid fu segretario generale del PCUS, Viktoria, pur mostrandosi al suo fianco, non gradiva essere oggetto della pubblica attenzione. La sua ultima apparizione in pubblico fu al funerale di stato del marito, avvenuto il 10 novembre 1982. Viktoria sopravvisse a Leonid per 13 anni, e mor\u00ec nel 1995. Gli ultimi anni li pass\u00f2 nel vecchio appartamento dove avevano vissuto insieme. La figlia Galina non partecip\u00f2 ai funerali, che videro per\u00f2 la presenza del resto della famiglia.\nAnche il figlio Jurij (31 marzo 1933 - 3 agosto 2013) fu una personalit\u00e0 poco amante dell'esposizione mediatica. Prima delle forzate dimissioni, avvenute a seguito di un'incriminazione per corruzione, fu membro del Comitato Centrale del PCUS e ricopr\u00ec l'incarico di primo vice-ministro del Commercio Estero. Anche dopo la dissoluzione dell'Unione Sovietica non entr\u00f2 nella vita politica attiva e rifiut\u00f2 in varie occasioni di partecipare a documentari televisivi e di rilasciare interviste.\nCuriosit\u00e0.\nLa passione per le automobili.\nBen nota era la grande passione del leader sovietico per le automobili, con una particolare predilezione per le grandi berline ad alte prestazioni. Dopo la sua elezione al vertice dell'URSS, i politici dell'intero pianeta fecero a gara per dimostrare la loro amicizia attraverso il dono di lussuose vetture. Si dice che la madre di Bre\u017enev alla vista della collezione di autovetture del figlio abbia esclamato: \"\u00c8 tutto molto bello, figlio mio, ma se i bolscevichi tornassero?\".\nNel 1980 il garage di Bre\u017enev era giunto a contenere una cinquantina di fuoriserie, che egli faceva mantenere con scrupolo e che utilizzava a turno, guidandole personalmente a velocit\u00e0 sostenuta sulla \"Leningradskij Prospekt\" che, nelle occasioni, veniva opportunamente chiusa al traffico per diverse ore. Fu in una di queste \"scorribande\", nel 1980, che Bre\u017enev distrusse la sua Rolls-Royce Silver Shadow del 1966, in un pauroso incidente. La vettura \u00e8 ora conservata al Motor Museum di Riga e, all'epoca, venne immediatamente rimpiazzata dalla casa inglese. Tra i pezzi pi\u00f9 importanti della collezione, anche una speciale Mercedes \"Limousine\" a sei porte, costruita in soli due esemplari. L'altro venne donato all'imperatore Hirohito.\nIl presidente statunitense Richard Nixon regal\u00f2 al collega sovietico, nel 1972, una Cadillac Eldorado e, dietro esplicita richiesta dello stesso Bre\u017enev, nel 1974 gli fece recapitare una speciale versione personalizzata di Lincoln Continental. Anche il comitato centrale del Partito Comunista Italiano, nel 1968 fece dono al leader comunista di una fiammante Maserati Quattroporte, all'epoca considerata una delle berline dalle pi\u00f9 elevate prestazioni della produzione mondiale. Dopo la morte di Bre\u017enev, la collezione venne smembrata, per finire nelle mani di commercianti stranieri di auto d'epoca.\nIl \"bacio di Bre\u017enev\".\nLa fotografia che ritrae il bacio \"alla sovietica\" tra Honecker e il segretario del PCUS nel 1979 (in occasione del trentennale della Repubblica Democratica Tedesca) divenne un'icona della guerra fredda. L'immagine fu riprodotta sul muro di Berlino in un murale satirico (ora all'East Side Gallery) intitolato \"Mio Dio, aiutami a sopravvivere a questo amore mortale\" (in tedesco \"Mein Gott, hilf mir, diese t\u00f6dliche Liebe zu \u00fcberleben\"), realizzato dal pittore russo Dmitrij Vrubel'.\nOnorificenze.\nBre\u017enev, soprattutto in et\u00e0 avanzata, svilupp\u00f2 una predilezione particolare per ogni tipo di decorazione e titolo, che lo port\u00f2 ad accumulare un numero di cariche e di onori, anche attribuiti senza i necessari requisiti, superiore a quello di tutti gli altri dirigenti sovietici."}
{"id": "103673", "revid": "133557", "url": "https://it.wikipedia.org/wiki?curid=103673", "title": "Trauma della nascita", "text": "Il trauma della nascita \u00e8 un libro pubblicato nel 1924 da Otto Rank. Nel libro l'autore presenta l'omonima teoria, secondo cui alla base di ogni sviluppo psicopatologico vi sia un vissuto traumatico irrisolto durante la nascita (si distacca in questo punto da Freud, che sostiene che ogni malattia sia riconducibile a un mancato/difettoso superamento del complesso edipico).\nQuesta visione implica un'ipotesi originale: la vita psichica fetale. Questo trauma della nascita si ripeterebbe con intensit\u00e0 variabile ad ogni atto di separazione. \nQuesta asserzione non \u00e8 pi\u00f9 molto appoggiata dalle principali correnti della psicologia contemporanea, a causa dei dubbi diffusi riguardanti l'estensione con cui i neonati sono in grado di formare delle memorie, l'effetto di tali memorie sulla loro personalit\u00e0, e la possibilit\u00e0 di recuperare memorie che si suppongono represse."}
{"id": "103675", "revid": "9", "url": "https://it.wikipedia.org/wiki?curid=103675", "title": "Scomposizione in fattori primi", "text": ""}
{"id": "103677", "revid": "88740", "url": "https://it.wikipedia.org/wiki?curid=103677", "title": "Transfert", "text": "Il transfert (o traslazione) \u00e8, in psicoanalisi, un processo di trasposizione inconsapevole per il quale l'individuo tende a spostare schemi di sentimenti, emozioni e pensieri da una relazione significante passata a una persona coinvolta in una relazione interpersonale attuale. Il processo \u00e8 largamente inconscio ovvero il soggetto non comprende completamente da dove si originino tali sentimenti, emozioni e pensieri. Il transfert \u00e8 fortemente connesso alle relazioni oggettuali della nostra infanzia e le ricalca. L'esistenza del transfert \u00e8 supportata da numerose evidenze empiriche.\nIl transfert nella relazione psicoanalitica.\nIl transfert \u00e8 presente in ogni tipo di relazione interpersonale, ma la cornice di un trattamento analitico \u00e8 la sede elitaria per il dispiegarsi del suddetto. In psicoanalisi, bench\u00e9 ogni scuola ed orientamento della medesima abbia un proprio punto di vista pi\u00f9 o meno simile nella teoria e nella conseguente pratica della gestione del transfert, si pu\u00f2 dire in generale che tale meccanismo naturale viene utilizzato, o comunque dovrebbe essere utilizzato, da colui che \u00e8 posto nella relazione nel ruolo dell'analista o psicoterapeuta, a fini terapeutici ovvero per portare avanti e infine a compimento il processo psicoanalitico.\nIl transfert \u00e8 praticamente una normale proiezione che pu\u00f2 essere positiva (\"transfert positivo\"), con connotazioni di stima, affetto, amore per il partner della relazione, oppure avere una valenza negativa (\"transfert negativo\") quando le emozioni che vengono messe in gioco dal transfert sono per lo pi\u00f9 di competitivit\u00e0, invidia, gelosia, aggressivit\u00e0 o anche con connotati ambivalenti. Nell'ambito del colloquio clinico, nella relazione tra analizzato e analista per lo pi\u00f9 nel linguaggio che descrive questo tipo di relazione, viene comunemente usato il termine di transfert al posto di quello di proiezione.\nLa relazione tra analista e analizzato \u00e8 infatti paragonabile a una qualsiasi storia d'amore, dove forze di attrazione e anche forze di repulsione hanno modo di dispiegarsi. Sta alla capacit\u00e0 dell'analista e alla buona volont\u00e0 dell'analizzato saperle gestire nel migliore dei modi. In questo gioco di forze emotive anche l'analista \u00e8 pienamente coinvolto, si parla infatti nel gergo proprio di questa disciplina, di controtransfert per intendere la reazione immediata emotiva e affettiva al transfert del paziente da parte di chi sostiene la funzione analitica, ed \u00e8 in questa occasione che l'analista deve essere in grado di riuscire a prendere le distanze dalla sua risonanza emotiva avvertita a seguito del transfert del paziente.\nQuesta capacit\u00e0 non \u00e8 richiesta al paziente proprio per il suo essere nel ruolo di paziente, ma la sua emancipazione da questo ruolo avviene proprio nella misura in cui anch'egli apprende dall'esempio e quindi dalla conoscenza dell'analista a prendere distanza da questo suo immediato sentire che produce il transfert. L'azione dell'analista in questo modo oltre a testimoniare la potenza del metodo analitico e della funzione analitica, conduce a dissoluzione la dipendenza del paziente dall'analista come figura autoritaria sia pure solo conoscitiva che era stata indotta da un transfert non risolto o non del tutto risolto nella vita quotidiana.\nSecondo Sigmund Freud, il transfert \u00e8 una forma di innamoramento che prescinde dall'aspetto, dall'et\u00e0 e dal sesso dello psicoanalista, e si manifesta anche quando questi si mantiene distaccato dal paziente e conserva un comportamento riservato. \nL\"'amore di traslazione\" \u00e8 un'esperienza registrata fin dai primi casi di psicoanalisi, ed \u00e8 la prova maggiore della teoria analitica, scientifica perch\u00e9 misurabile e riproducibile, quella che consente all'analista di toccare \"con mano dal vivo\" l'esistenza di un mondo inconscio dell'Io, fatto di volont\u00e0 opposte, di una pulsione sessuale e di una coscienza morale che la rimuove, un Es inconscio e un Super-Io che sono pi\u00f9 forti dell'Io cosciente, e che questi non \u00e8 in grado di controllare, finch\u00e9 non \u00e8 eliminata la nevrosi. \nIl transfert \u00e8 la proiezione sulla persona dello psicoanalista di un complesso di Edipo che non \u00e8 stato rimosso correttamente, di una sessualit\u00e0 infantile mal vissuta. Ha i tratti tipici di questo amore infantile, che non ha riguardo all'et\u00e0, al sesso, all'aspetto comportamentale della persona, e che lo tende a censurare. Via via che l'analista prosegue con l'associazione libera, quanto rimosso riemerge nella parte cosciente dell'io e si manifesta in forma sempre pi\u00f9 simile a questo amore infantile, generalmente rivolto verso uno dei genitori, procedendo di pari passo in modo pi\u00f9 violento l'azione di censura e il tentativo di tornare a dimenticare queste pulsioni.\nLo psicoanalista non risolve la nevrosi e il transfert n\u00e9 cedendo parzialmente al transfert in cambio di un proseguimento del paziente nella cura, n\u00e9 tentando di reprimerlo o abbandonando la terapia. \nLa nevrosi e le fantasie del paziente spariscono quando ha rivissuto i propri istinti e riesce a ricordarli senza tentativi di rimozione, divenendone cosciente e padrone, quando la terapia ha ricostruito un Io pi\u00f9 forte dell'inconscio e della coscienza morale, che ha ritrovato la sua unit\u00e0 e normalit\u00e0. Freud scrive a proposito che il ricordare \u00e8 sempre un rivivere.\nIl fenomeno del transfert e la scienza alchemica.\nCarl Gustav Jung, psichiatra e pioniere della psicologia analitica, ha usato l'esempio dell'alchimia in merito al processo di trasformazione dei metalli, ipotizzando che costituisca inconsciamente anche una lucida illustrazione di quanto accade realmente nella pratica del trattamento del transfert ad opera dello psicoanalista, rivolto anch'egli ad un'opera di trasformazione - sia pure di natura esclusivamente psichica e non metallurgica.\nJung diede alle stampe nel 1946 \"Psicologia del Transfert\", che contiene le sue riflessioni su questo parallelismo, esaminando e commentando minuziosamente con questo criterio, quadro per quadro, le illustrazioni del \"Rosarium Philosophorum\" (antichissima opera alchemica)."}
{"id": "103679", "revid": "599013", "url": "https://it.wikipedia.org/wiki?curid=103679", "title": "Positivismo (disambigua)", "text": ""}
{"id": "103682", "revid": "287204", "url": "https://it.wikipedia.org/wiki?curid=103682", "title": "Eurovision Song Contest 2006", "text": "L'Eurovision Song Contest 2006 \u00e8 stato la 51\u00ba edizione del festival, tenutosi presso l'Olympic Hall di Atene, in Grecia, il 18 maggio (per la semi-finale) e il 20 maggio 2006 (per la finale).\nStoria.\nL'emittente organizzatrice del concorso \u00e8 stata l'Ellinik\u00ed Radiofonia Tile\u00f3rasi (ERT). La band finlandese Lordi ha vinto il concorso con il brano \"Hard Rock Hallelujah\", scritta dal cantante Mr. Lordi, con 292 punti (Tuttavia questo record \u00e8 stato superato dalla vittoria della Norvegia con 387 punti tre anni dopo). \"Hard Rock Hallelujah\" \u00e8 stata la prima canzone rock a vincere il concorso, dal momento che l'Eurovision \u00e8 normalmente associato con la musica pop e Schlager. Questa \u00e8 stata la prima vittoria della Finlandia in 45 anni di partecipazione.\nI presentatori dell'evento sono stati Sakis Rouvas, il rappresentante della Grecia all'Eurovision Song Contest 2004 e 2009, e Maria Menounos. La semifinale \u00e8 stata aperta proprio da loro con la canzone vincitrice dell'Eurovision Song Contest 1997, \"Love Shine A Light\". Per uno degli intervalli Sakis Rouvas ha cantato una versione inglese della sua hit greca \"S'eho Erotefthi\". Helena Paparizou, la vincitrice greca nel 2005 che ha permesso alla nazione di ospitare il festival nel 2006, ha cantato due volte in finale, \"My Number One\" in apertura e \"Mambo!\" nell'intervallo; ballerini greci erano presenti anche negli atti dell'intervallo, cos\u00ec come altri elementi greci. La Romania ha presentato un brano per met\u00e0 in inglese e per met\u00e0 in italiano. L'Armenia ha preso parte al concorso per la prima volta.\nLogo.\nIl logo ufficiale del concorso \u00e8 rimasto lo stesso del 2004 e del 2005, cambiando soltanto la bandiera all'interno del cuore. Il sub-logo del 2006 creato dalla societ\u00e0 di design Karamela per la televisione greca era apparentemente basato sul disco di Festo, che \u00e8 un simbolo popolare nella Grecia antica. Secondo ERT, \"\u00e8 stato ispirato dal vento e dal mare, la luce del sole d'oro e il bagliore della sabbia\". A seguito del motto di Istanbul \"Under the same sky\" (Sotto lo stesso cielo) e quello di Kiev \"Awakening\" (Risveglio), lo slogan per lo spettacolo 2006 \u00e8 stato \"Feel The Rhythm\" (Senti il ritmo)\nSemifinale.\nLa semifinale si \u00e8 svolta il 18 maggio 2006; vi hanno partecipato 23 stati, e hanno votato tutti i 37 paesi partecipanti e la Serbia e Montenegro.\n12 punti\nFinale.\nLa finale si \u00e8 svolta il 20 maggio 2006; vi hanno gareggiato 24 stati:\nSerbia e Montenegro, pur ritiratosi dalla competizione, ha mantenuto il diritto di voto.\nI paesi segnati in grassetto si qualificano automaticamente per la finale del 2007\n12 punti\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nGli artisti cantano su basi musicali.\nMarcel Bezen\u00e7on Awards.\nI vincitori sono stati:"}
{"id": "103689", "revid": "63756", "url": "https://it.wikipedia.org/wiki?curid=103689", "title": "Offset", "text": "Il termine offset, o slittamento, \u00e8 usato per indicare la differenza rispetto ad un valore di riferimento. \u00c8 comunemente utilizzato in informatica e in elettronica.\nOffset in informatica.\nIn informatica un offset \u00e8 un numero intero che indica la distanza tra due elementi all'interno di un gruppo di elementi dello stesso tipo. L'unit\u00e0 di misura in cui si esprimono gli offset \u00e8 normalmente il numero di elementi.\nGli offset sono usati molto frequentemente in programmazione a basso livello (ad esempio nel linguaggio assembly), e generalmente indicano il numero di byte da aggiungere ad un indirizzo di base per ottenere uno specifico indirizzo assoluto.\nNel linguaggio C il concetto di offset \u00e8 centrale, perch\u00e9 \u00e8 legato alla gestione degli array e dell'aritmetica dei puntatori; la dimensione in byte dell'offset \u00e8 calcolabile moltiplicando il numero che identifica l'offset con la dimensione in byte dell'oggetto, che si ricava con l'operatore codice_1.\nOffset in elettronica.\nIn elettronica indica lo slittamento del livello di un segnale elettrico rispetto ad un livello di riferimento, solitamente la tensione di riferimento del circuito, se l'alimentazione \u00e8 duale, l'offset pu\u00f2 essere sia positivo che negativo.\nOffset nella forcella.\nMisura che serve per determinare l'avancorsa della moto/bicicletta.\nOffset nella stampa.\nLa stampa offset si basa sulla pressione di un certo numero di cilindri di gomma sulla carta, uno per ogni colore di stampa; il rullo sul quale viene stampato il primo colore dell'immagine viene poi riavvolto e il colore successivo impresso nella posizione corretta; la localizzazione avviene attraverso delle immagini dette \"crocini di registro\" e dei sensori ottici; viene utilizzata la repulsione tra acqua e sostanze grasse, tra cui ci sono anche gli inchiostri per trasferire l'immagine dal clich\u00e9 al cilindro di gomma, dal quale poi viene trasferito sulla carta. Per approfondire vedere la voce stampa offset.\nOffset nel commercio internazionale delle armi.\nGli offset sono pratiche internazionali e legali nell'ambito dell'industria della difesa e nel settore aerospaziale. I nomi internazionali utilizzati per questi accordi collegati al commercio di armi sono svariati: \"compensazioni\" o \"partecipazioni industriali\", cooperazione industriale, bilanciamenti, contropartite, ritorni industriali.\nVedi partecipazioni industriali militari.\nOffset nel CAD.\nNel disegno CAD l'offset \u00e8 una funzione che permette di ottenere, a partire da una poligonale o pi\u00f9 in generale da una curva, un'altra curva che in qualche modo si pu\u00f2 considerare parallela a quella di partenza. La funzione offset \u00e8 regolata da un parametro numerico il cui valore determina la distanza fra la curva originale e quella di arrivo. Il segno di tale parametro numerico indica da quale parte rispetto alla curva di partenza si trover\u00e0 la curva finale. Ad esempio se la curva di partenza \u00e8 chiusa e non intrecciata, cio\u00e8 tale da individuare un \"interno\" ed un \"esterno\" della curva, allora l'offset con parametro negativo determina una curva che si trova all'interno della curva di partenza; se il parametro \u00e8 positivo l'offset determina una curva che si trova all'esterno della curva di partenza."}
{"id": "103693", "revid": "125749555", "url": "https://it.wikipedia.org/wiki?curid=103693", "title": "Canale Cavour", "text": "Il canale Cavour (in piemontese \"Canal Cavour\") \u00e8 un canale artificiale costruito a supporto dell'agricoltura (in particolare della coltura del riso) che trae origine dal Po a Chivasso (TO) e termina scaricandosi nel Ticino nel comune di Galliate (NO).\nLa sua lunghezza totale \u00e8 pari a quasi 83\u00a0km; tra i corsi d'acqua artificiali italiani \u00e8 il terzo per lunghezza, dopo il canale Emiliano Romagnolo ed il canale Villoresi. All'imbocco ha una portata massima di 110\u00a0m\u00b3/s, che ad est del Sesia si riduce ad 85\u00a0m\u00b3/s. \nIl nome ricorda Camillo Benso di Cavour, che ne fu tra i promotori.\nPercorso.\nL'incile del canale, ovvero l'opera di presa delle acque del fiume Po, \u00e8 situato circa 200 metri ad est del ponte di Chivasso sulla sinistra idrografica del fiume, a circa 400 metri a valle del ponte stradale che collega Chivasso con la collina. La bocca di presa, larga sul fondo 40 metri, \u00e8 pavimentata per i primi 460 metri con ciottoloni e calcestruzzo e per gli ultimi 40 metri, pi\u00f9 vicino all'edificio di presa, con lastroni di pietra e calcestruzzo.\nDopo circa 600 metri si incontra la chiavica d'imbocco, ovvero l'edificio che ospita le paratoie destinate a regolare la portata del canale. \nUn breve canale scolmatore situato a monte delle paratoie permette la restituzione delle acque in esubero al fiume Po.\nDopo alcuni km in direzione est il canale Cavour sovrappassa la Dora Baltea con un ponte canale e ne riceve poco dopo l'apporto idrico che gli giunge grazie al Canale Farini, il quale a sua volta capta le acque della Dora nei pressi di Saluggia. L'apporto idrico della Dora Baltea, che ha un regime idrologico caratterizzato da piene estive e magre invernali (l'esatto opposto del Po), \u00e8 essenziale soprattutto in estate in quanto supplisce alle gravi carenze di portata del Po in quella stagione.\nIl canale Cavour si dirige poi decisamente verso nord-est e nella zona di Lamporo entra nell'area risicola del basso vercellese.\nDopo aver attraversato i torrenti Elvo e Cervo la sua direzione prevalente ritorna ad essere verso est e, superato il Sesia, entra in provincia di Novara dove, presso Recetto, riceve le acque del diramatore Alto Novarese. Il canale passa poi a nord del capoluogo dove, in localit\u00e0 Veveri, riceve il canale Regina Elena e immediatamente dopo origina il diramatore Quintino Sella. Oltrepassato il Terdoppio si dirige verso Galliate dove si divide ulteriormente nel diramatore Vigevano e si getta infine nel Ticino ad 85\u00a0km di distanza dal proprio imbocco, notevolmente ridotto di portata.\nNel suo lungo tragitto il canale supera i vari corsi d'acqua naturali che attraversano la pianura risicola grazie ad una serie di importanti manufatti idraulici, i pi\u00f9 rilevanti dei quali sono:\nStoria.\nL'agrimensore vercellese Francesco Rossi fu il primo che, negli anni quaranta del XIX secolo, ne ide\u00f2 la realizzazione. Tale canale avrebbe dovuto avere origine dal Po all'altezza di Crescentino. Il primo progetto fu abbandonato, probabilmente perch\u00e9 il tracciato avrebbe attraversato i terreni di propriet\u00e0 del conte di Cavour, ma l'idea fu mantenuta e successivamente l'opera fu affidata nel 1852 all'ingegnere Carlo No\u00e8, dall'allora presidente del Consiglio dei ministri del Regno di Sardegna, il conte Camillo Benso di Cavour. Il progetto di Carlo No\u00e8 prevedeva la nascita del canale molto pi\u00f9 a monte, a Chivasso, per consentire in tal modo al canale di irrigare una porzione molto pi\u00f9 vasta di pianura, comprendente anche il medio Vercellese, il Novarese e la Lomellina, anche se ci\u00f2 avrebbe complicato la progettazione dell'opera, dovendosi attraversare due grandi fiumi, la Dora Baltea ed il Sesia. Il progetto di Carlo No\u00e8 fu approvato dal Parlamento Italiano nel 1862.\nLa sua effettiva realizzazione avvenne tra il 1863 e il 1866, dopo la proclamazione del Regno d'Italia e quando Cavour era gi\u00e0 morto, su impulso dei ministri Quintino Sella e Gioacchino Pepoli, e cost\u00f2 all'incirca 45.000.000 di lire.\nIl Canale Cavour \u00e8 un'opera che desta meraviglia sia per la rapidit\u00e0 di costruzione, sia per la perfezione costruttiva ottenuta impiegando solo mattoni e pietre. . Si pu\u00f2 affermare che il canale Cavour fu, per parecchi decenni, il fiore all'occhiello dell'ingegneria idraulica italiana ed europea, tanto che viene ancora considerato la pi\u00f9 grande opera di ingegneria idraulica mai compiuta in Italia.\nLa gestione fu fino al 1977 affidata all'Amministrazione generale dei canali demaniali d'irrigazione, che tramite lo strumento della concessione temporanea si avvaleva della collaborazione dei consorzi tra gli utilizzatori finali delle acque del canale delle province di Vercelli e di Novara, rispettivamente \"Ovest Sesia\" ed \"Est Sesia\".\nIn seguito la legge 984 del 27 dicembre 1977 (\"legge Quadrifoglio\") stabil\u00ec che la competenza sui canali demaniali venisse trasferita alle Regioni (in questo caso alla Regione Piemonte).\nTra i due consorzi venne inoltre costituita la Coutenza Canali Cavour. Questo ente, che ha la propria sede amministrativa a Novara e quella legale a Vercelli, oltre che del canale Cavour si occupa anche della gestione degli altri canali di interesse comune presenti nell'area.\nPer ricordare nel tempo il progettista del Canale, il 16 ottobre 1898 fu inaugurato un monumento a Carlo No\u00e8, eseguito dallo scultore Francesco Porzio e collocato a Chivasso, sul piazzale a ponente della chiavica di imbocco.\nAll'inizio dell'Ottocento, seguendo la medesima esigenza di risistemazione delle acque, furono concepite e solo molto successivamente realizzate la Botte napoleonica, che sottopose il corso del canale Burana al letto del fiume Panaro, e il Cavo Napoleonico, o scolmatore del fiume Reno, in Emilia-Romagna.\nDurante l'alluvione che ha colpito l'alto Piemonte nel mese di ottobre 2020 il manufatto del ponte-canale che permette il superamento del torrente Cervo, \u00e8 stato gravemente lesionato dall'ondata di piena di quest'ultimo. \nIl sifone sotto la Sesia.\nLe acque del Cavour scorrono per circa 256 metri sotto al fiume Sesia, al confine tra Greggio e San Nazzaro Sesia. Il sifone rappresenta il pi\u00f9 importante manufatto idraulico presente sul canale stesso: venne realizzato nel novembre 1864 e terminato il mese successivo.\nComuni attraversati.\nIl canale Cavour attraversa il territorio di 23 comuni, tutti compresi nella regione Piemonte."}
{"id": "103700", "revid": "486946", "url": "https://it.wikipedia.org/wiki?curid=103700", "title": "Ulrich Zwingli", "text": ""}
{"id": "103701", "revid": "339392", "url": "https://it.wikipedia.org/wiki?curid=103701", "title": "Aeroporto internazionale Giovan Battista Pastine", "text": ""}
{"id": "103703", "revid": "6923", "url": "https://it.wikipedia.org/wiki?curid=103703", "title": "Tommaso M\u00fcnzer", "text": ""}
{"id": "103710", "revid": "76958810", "url": "https://it.wikipedia.org/wiki?curid=103710", "title": "Fattore primo", "text": "In teoria dei numeri, i fattori primi di un intero positivo sono i numeri primi che lo dividono esattamente, cio\u00e8 senza resto.\nDue interi positivi sono coprimi se e solo se non hanno fattori primi in comune. L'intero formula_1 \u00e8 comprimo ad ogni intero positivo, compreso s\u00e9 stesso. Questo poich\u00e9 non ha fattori primi; \u00e8 il prodotto vuoto.\nLa fattorizzazione prima di un intero positivo \u00e8 la lista dei suoi fattori primi, insieme con la massima potenza di ogni primo che divide esattamente l'intero. Il teorema fondamentale dell'aritmetica dice che ogni intero positivo ha una fattorizzazione prima unica.\nFunzioni omega.\nLa funzione formula_2 conta il numero di fattori primi distinti di formula_3 mentre formula_4 conta il numero complessivo di fattori primi di formula_3, cio\u00e8 conta il numero di divisori primi di formula_3 contati con la loro molteplicit\u00e0: \nLa funzione formula_2 \u00e8 un esempio di funzioni aritmetica additiva ma non completamente additiva.\nIn generale formula_3 \u00e8 dato dal prodotto di formula_4 numeri (non necessariamente distinti)."}
{"id": "103712", "revid": "1418004", "url": "https://it.wikipedia.org/wiki?curid=103712", "title": "Realismo magico", "text": "Il realismo magico \u00e8 una corrente artistica, pittorica e letteraria della prima met\u00e0 del Novecento, che si identifica per una visione lucidamente attonita del reale. Nella letteratura (come realismo fantastico) \u00e8 un filone attribuito a determinate opere narrative in cui gli elementi magici appaiono in un contesto altrimenti realistico.\nPittura.\nL'ossimoro \"Realismo magico\" fu utilizzato per la prima volta nel 1925 dal critico tedesco Franz Roh per descrivere l'insolito realismo, caratterizzato da una tersa e minuziosa resa dei dettagli dall'effetto straniante, dei pittori appartenenti alla corrente classica della Nuova oggettivit\u00e0, che si ispiravano alle correnti europee del ritorno all'ordine del primo dopoguerra, come Novecento, Valori plastici e la Pittura metafisica di de Chirico.\nIn Italia la sua elaborazione \u00e8 dovuta allo scrittore Massimo Bontempelli e i suoi principali esponenti sono stati Antonio Donghi, Felice Casorati e Cagnaccio di San Pietro. Non si tratta di un movimento artistico organizzato, come ad esempio il futurismo o il Novecento, i cui appartenenti aderivano sulla base di un manifesto d'intenti, ma piuttosto di un modo di sentire trasversale, un modo di percepire, leggere e interpretare il quotidiano opponendosi alle tensioni dinamiche futuriste e alle deformazioni dell'espressionismo, prendendo particolare spunto dalla tradizione figurativa della classicit\u00e0 rinascimentale italiana del Trecento e del Quattrocento. L'obiettivo del pittore \u00e8 di scoprire il senso del magico nella vita quotidiana, ponendosi davanti alla realt\u00e0 con la naturalezza e lo stupore di un bambino. Il risultato artistico, soprattutto in Italia, \u00e8 la resa precisa della realt\u00e0, curata nei particolari e ben definita nello spazio; lo scenario \u00e8 immobile, incantato, immerso in una magica sospensione; i personaggi vivono una situazione di classicit\u00e0 assorta e spesso dall'effetto inquietante.\nNell'Europa settentrionale il realismo magico si \u00e8 espresso con istanze di pi\u00f9 carica ed intensa drammaticit\u00e0, come in Christian Schad e nei pittori della Nuova oggettivit\u00e0. In questo senso, il termine \"Realismo magico\" viene spesso utilizzato come sinonimo di post-espressionismo o di pittura di Ritorno all'ordine con elementi surrealisti.\nIl realismo magico in Italia emerge negli anni venti del novecento, contemporaneamente ad analoghi \"realismi\" che si sviluppano in altri paesi europei come Germania, Austria, Francia, Paesi Bassi e Scandinavia. Piattaforma comunicativa \u00e8 la rivista \"Valori plastici\" e al suo animatore Mario Broglio, grazie al quale si organizza una mostra itinerante in Germania nel 1921 e una mostra a Firenze nel 1922. I suoi esponenti non si sono mai presentati in mostre collettive come un gruppo compatto, ma hanno piuttosto seguito percorsi individuali pur incrociandosi e creando reti di relazioni artistiche.\nNegli anni trenta, con l'affermarsi dell'ideologia politica imperial-nazionalista e con la progressiva ingerenza del regime nelle scelte artistiche, la sensibilit\u00e0 intimista dei realisti magici tende ad essere emarginata e, mentre la maggior parte degli artisti (Carr\u00e0, Oppi, Funi) vira verso altre forme espressive, la scelta di continuare sullo stesso filone rimane appannaggio di poche personalit\u00e0 quali Cagnaccio di San Pietro e Antonio Donghi. \nAscrivibili a tale poetica visiva sono anche alcuni pittori statunitensi degli anni trenta, come Ivan Albright, Paul Cadmus, George Tooker, influenzati in questo caso anche dal Precisionismo di Charles Sheeler e Georgia O'Keeffe e dall'opera di Edward Hopper.\nIn seguito questo termine \u00e8 stato spesso utilizzato per indicare quei tipi di pittura in cui gli oggetti sono raffigurati con estremo naturalismo, ma che, grazie all'aggiunta di elementi surreali o paradossali, danno alla rappresentazione un effetto sottilmente misterioso, trasmettendo un senso di irrealt\u00e0.\nNel mondo anglofono questo termine si \u00e8 diffuso grazie a una mostra dal titolo \"Realisti americani e realisti magici\", tenutasi nel 1943 presso il Museum of Modern Art di New York. Il direttore del museo Alfred Barr scrisse che \"il termine \"Realismo Magico\" talvolta si riferisce all'opera di pittori che servendosi di una perfetta tecnica realistica cercano di rendere plausibili e convincenti le loro visioni improbabili, oniriche o fantastiche\".\nLetteratura.\nOggi il termine \u00e8 pi\u00f9 frequentemente utilizzato nella letteratura, spesso associato con il boom letterario dell'America Latina del XX secolo, segnato dalla pubblicazione del romanzo \"Cent'anni di solitudine\" di Gabriel Garc\u00eda M\u00e1rquez nel 1967, che viene considerato il testo seminale del realismo magico insieme ai racconti di Jorge Luis Borges ma anche quelli di Dino Buzzati. Un tono di realismo magico \"ante litteram\" \u00e8 tipico dei racconti di E.T.A. Hoffmann, in cui l'elemento soprannaturale emerge insospettato nelle pieghe della vita di tutti i giorni.\nAspetti comuni dei romanzi del realismo magico.\nI seguenti elementi si ritrovano in molti romanzi del realismo magico, ma non tutti si possono trovare in ogni romanzo e molti si ritrovano in romanzi che ricadono in altri generi.\nRelazione con altri generi o correnti.\nCome stile letterario, il realismo magico spesso si sovrappone o viene confuso con altri generi e correnti.\n&lt;br&gt;Il realismo magico, invece, descrive una realt\u00e0 a cui qualcuno crede, in cui una volta credeva, o in cui potrebbe credere."}
{"id": "103713", "revid": "729019", "url": "https://it.wikipedia.org/wiki?curid=103713", "title": "Coledoco", "text": "Il col\u00e8doco (lat. \"ductus choledocus\"), conosciuto anche come dotto biliare comune, \u00e8 il dotto originato dall'unione tra il dotto cistico che origina dalla cistifellea e il dotto epatico comune, che origina dal fegato. Termina con uno sfintere che si affaccia all'ampolla del Vater.\nLa sua funzione \u00e8 il trasporto della bile proveniente dal dotto epatico comune e dalla cistifellea all'ampolla del Vater.\nIl coledoco trasporta la bile che si accumula nella cistifellea e lo porta nel duodeno dopo il piloro.\nDisposizione e confini.\nIl dotto origina e decorre nel legamento epato-duodenale (\"pars tensa\"), dove fa parte della triade insieme alla vena porta e all'arteria epatica. Nel coledoco \u00e8 possibile descrivere quattro porzioni:\nVarianze.\nA volte pu\u00f2 terminare direttamente nel duodeno discendente con una papilla propria.\nIstologia.\nIl coledoco \u00e8 formato da una tonaca mucosa interna e una tonaca muscolare esterna. La tonaca mucosa \u00e8 formata da un epitelio di rivestimento con cellule alte e cilindriche dotate di microvilli, e cellule secernenti mucose. La lamina propria della tonaca mucosa ospita le ghiandole biliari che sono anch'esse a secrezione mucosa e possono in alcuni casi approfondarsi nella sottostante tonaca muscolare. Questa \u00e8 formata da fibrocellule muscolari lisce, intervallate a fibre collagene e tende ad ispessirsi a livello dello sfintere epatopancreatico di Oddi, formato tra dotto coledoco e dotto pancreatico principale.\nDerivazione embriologica.\nDeriva da una proliferazione delle cellule del dotto epatico e del dotto cistico, che si sono appena formati nella parete destra del duodeno, il primo nella parte pi\u00f9 superiore, il secondo pi\u00f9 caudalmente. Il risultato di tale proliferazione sar\u00e0 che il dotto cistico ed epatico confluiscono nel coledoco per poi confluire nel duodeno.\nFisiologia.\nData la sua origine, va inteso come dotto escretore del fegato esocrino, quindi la sua funzione \u00e8 quella di trasportare i prodotti del fegato (sali biliari, bilirubina coniugata, metaboliti di scarto ecc.) eventualmente accumulati nella colecisti. La pressione normale all'interno del dotto \u00e8 di 10 - 20 mmHg, mentre il suo sfintere raggiunge i 47,6 mmHg.\nPatologia.\nColangite ovvero infiammazione spesso dovuta a batteri Gram-negativi o elminti con possibile atresia che si manifesta con sintomi riconducibili all'infiammazione e alla colestasi.\nMolto frequente \u00e8 la coledocolitiasi ovvero l'ostruzione del dotto causata da un calcolo formatosi in sede o di derivazione colecistica si manifesta con sintomi da colestasi e infiammatori, pu\u00f2 causare cirrosi biliare, ascessi epatici e pancreatite.\nRaramente (1:10000 neonati) pu\u00f2 essere sede di atresia (Atresia biliare extraepatica o EHBA) le cui cause e patogenesi non sono chiare, forse infezioni perinatali o reazioni autoimmuni causano una reazione flogistica con fibrosi del dotto.\nIl condotto pu\u00f2 essere sede di dilatazioni congenite che insorgono in et\u00e0 pediatrica e che rimangono per lo pi\u00f9 asintomatiche, possono dare sintomi nell'et\u00e0 adulta in quanto favoriscono la deposizione di calcoli o la perforazione.\nLa tecnica che consente l'esplorazione del coledoco e delle vie biliari \u00e8 detta coledocoscopia.\nVoci correlate.\nQuadrilatero di Quenu\nPancreas"}
{"id": "103714", "revid": "453768", "url": "https://it.wikipedia.org/wiki?curid=103714", "title": "Ingegneria acustica", "text": "L'ingegneria acustica si occupa, in generale, delle applicazioni riguardanti la produzione, trasmissione, registrazione e riproduzione del suono attraverso dispositivi meccanici, elettronici o informatici.\nDescrizione.\nPer fare ci\u00f2 l'ingegneria acustica si avvale di alcune specificit\u00e0:\nL'ingegneria del suono.\nIl termine \u00e8 tradotto dall'inglese \"sound engineer\", anche se pi\u00f9 spesso si incontra la dizione tecnico del suono o tecnico audio.\nL'ingegnere del suono \u00e8 una persona esperta nella manipolazione e nelle tecniche di analisi e sintesi di segnali audio.\nLe specializzazioni del \"tecnico del suono\" variano a seconda dei campi di applicazione; abbiamo quindi tecnici specializzati nella ripresa del suono, nel missaggio del suono (la miscelazione delle varie sorgenti), nel mastering del suono (la tecnica che permette di rendere il suono il pi\u00f9 fruibile possibile psicoacusticamente parlando).\nAncora, le figure professionali possono anche distinguersi: tecnico del suono per la radio o la tv (broadcast), per gli studi di registrazione o mastering (production e post-production) o per la musica dal vivo (live).\nNelle esecuzioni dal vivo possiamo distinguere lo stage monitor engineer che si occupa del corretto ascolto (monitoraggio) sul palco da parte dei musicisti e il front of house engineer (FOH engineer) che si occupa invece del missaggio per il pubblico."}
{"id": "103715", "revid": "7", "url": "https://it.wikipedia.org/wiki?curid=103715", "title": "Ingegneria Acustica", "text": ""}
{"id": "103717", "revid": "228587", "url": "https://it.wikipedia.org/wiki?curid=103717", "title": "Batman (disambigua)", "text": ""}
{"id": "103721", "revid": "465169", "url": "https://it.wikipedia.org/wiki?curid=103721", "title": "Ezine", "text": ""}
{"id": "103726", "revid": "465169", "url": "https://it.wikipedia.org/wiki?curid=103726", "title": "E-Zine", "text": ""}
{"id": "103729", "revid": "1516087", "url": "https://it.wikipedia.org/wiki?curid=103729", "title": "David Wark Griffith", "text": "La sua fama \u00e8 probabilmente pari a quella del suo film \"Nascita di una nazione\". La storiografia cinematografica, e non solo, lo riconosce come uno dei padri del cinema americano, in particolare colui che stabil\u00ec le regole del cinema narrativo.\nBiografia.\nL'infanzia.\nFiglio di un eroe della guerra di secessione americana, il colonnello dell'esercito confederato Jacob \"Roaring Jake\" Griffith, David crebbe cullato dai racconti romantici e melodrammatici delle vicende militari ed educato a una severa morale protestante. Griffith intraprese la carriera di drammaturgo, senza successo. Prov\u00f2 a fare l'attore, individuando per\u00f2 presto la sua strada nella direzione cinematografica.\nTra il 1908 e il 1913 lavor\u00f2 alla casa di produzione American Mutoscope and Biograph Company, per la quale diresse all'incirca 450 cortometraggi, il formato allora standard per i film, che erano spesso proiettati a gruppi. Qui matur\u00f2 una certa esperienza tecnica alla luce anche delle innovazioni del cinema italiano dell'epoca (gli Stati Uniti, almeno fino al 1915, furono pi\u00f9 importatori che esportatori di film). In cortometraggi come \"The Adventures of Dollie\" (1908) aveva gi\u00e0 maturato una perfetta costruzione lineare delle scene (senza salti di tempo tra un'inquadratura e l'altra), mentre in altre opere inizi\u00f2 a fare uso degli \"inserti\", cio\u00e8 di quelle inquadrature che spezzavano il classico piano medio di lunga durata, e che consistevano in un cambio di punto di vista, in un dettaglio ingrandito, che diventava pi\u00f9 chiaro, in un volto che esplicitava lo stato d'animo del personaggio. Il film \"Cabiria\" (1914) dell'italiano Giovanni Pastrone fu ammirato da Griffith, che rimase colpito, oltre che dall'impatto visionario, dalla variet\u00e0 di inquadrature e dalla durata allora inusitata (quasi tre ore).\nLe novit\u00e0 recepite da Griffith erano da lui condivise col suo operatore - e collaboratore per diversi anni - Billy Bitzer e con l'attrice dei suoi migliori film del periodo muto, Lillian Gish.\nIl maggiore coinvolgimento dello spettatore nella scena spingeva i cineasti a proseguire su questa strada, per\u00f2 fino ad allora queste tecniche erano ancora legate a scopi come chiarificare un'azione, rendere pi\u00f9 spettacolare un effetto speciale, ecc. Non esisteva ancora il concetto di usare le inquadrature in funzione della storia raccontata, per aumentare il coinvolgimento, come per costruire un personaggio, per rendere una scena incalzante, ecc. Fu proprio Griffith, nel 1915, a iniziare questa rivoluzione.\nTra le tecniche usate c'erano il \"cross-cutting\" o montaggio alternato, il cosiddetto \"finale alla Griffith\"; o anche il \"close-up\", o ancora i diversi piani di ripresa, la ripresa con camera in movimento, ecc.\nTrasferitosi a Hollywood, dove i produttori newyorkesi avevano individuato una \"location\" che potesse garantire l'illuminazione solare necessaria a impressionare al meglio le poco sensibili pellicole di allora nell'arco di tutto l'anno (a differenza della piovosa East coast), qui Griffith diresse uno dei primi film dei nuovi \"studios\", nel 1910.\n\"Nascita di una nazione\".\nConvinto che il lungometraggio sarebbe stato il futuro del cinema, nel 1915 fond\u00f2 unitamente a Mack Sennett la Triangle Film Corporation, con cui produsse \"Nascita di una nazione\" (160 minuti di proiezione).\nCon questo film Griffith mise a punto un nuovo modo di fare cinema: \"Nascita di una nazione\" \u00e8 la prima opera cinematografica pienamente narrativa, dove il rapporto tra interesse verso la storia raccontata e verso le immagini mostrate propende decisamente verso la prima. Il film \u00e8 una ricostruzione romanzata di alcuni episodi della guerra di secessione americana, presa da due romanzi piuttosto modesti del reverendo Thomas Dixon, dove le azioni si svolgono con sorprendente velocit\u00e0, incalzata da inquadrature molto brevi, montate secondo effetti narrativi ben studiati, che conferiscono un dinamismo mai visto, una forza e passione nuova nei personaggi, una violenza nelle scene di guerra come nessuno era riuscito a filmare.\nIl film, nonostante lo strepitoso successo (con un incasso di 10 milioni di dollari, fu il film muto pi\u00f9 redditizio della storia del cinema) grazie all'innegabile primato del linguaggio, \u00e8 un'opera aspramente criticata per il contenuto platealmente razzista della seconda parte. Il Ku Klux Klan \u00e8 raffigurato come un movimento spontaneo di \"cittadini volenterosi\" che ristabilisce l'ordine nel Sud, sconfitto nella guerra civile e abbandonato dal governo del Nord a orde armate di schiavi liberati e violenti.\nTutti i personaggi neri (interpretati da attori bianchi con la faccia dipinta, nonostante altre produzioni hollywoodiane del periodo usassero attori afro-americani) sono rappresentati come rozzi e intellettualmente inferiori, i maschi sono invariabilmente desiderosi di stuprare le donne bianche. Se da una parte il successo al botteghino fu, come gi\u00e0 detto, strepitoso, dall'altra la riscrittura della storia degli anni immediatamente successivi la guerra civile americana - basti pensare a come e perch\u00e9 furono approvate le leggi Jim Crow dopo il 1877 - fu all'origine di violenti scontri in molte citt\u00e0 degli Stati Uniti, che turbarono molto, oltre che la societ\u00e0, anche il regista stesso.\nIl fondatore del moderno Ku Klux Klan, William J. Simmons, ebbe a dichiarare che \"Nascita di una Nazione\" fu \"tremendamente di aiuto per il Klan\u201d. Alcuni storici collegano il successo della pellicola con la rinascita del Klan negli anni 20 e con l'aumento dei linciaggi verificatosi negli Stati Uniti a partire dall'anno di uscita del film.\n\"Intolerance\".\nGriffith, dopo aver pubblicato il pamphlet \"The Rise and Fall of Free Speech in America\" per difendere la sua libert\u00e0 di espressione politica dopo le aspre critiche a \"Nascita di una Nazione\", decise di comporre un'autodifesa pi\u00f9 efficace, rappresentata da un nuovo, ambizioso film, \"Intolerance\", dedicato alla condanna di tutte le forme di violenza e intolleranza, uscito nel 1916.\nSe col suo primo lungometraggio aveva elaborato i modi della narrazione classica, in \"Intolerance\" si spinse oltre, stimolando la riflessione dello spettatore tramite il montaggio parallelo di quattro storie, ambientate in tempi e luoghi molto diversi, accomunate dall'idea di pace e armonia tra gli individui: l'America di quegli anni, tra lotte sociali e il nascente proibizionismo; la Francia della notte di San Bartolomeo; la Palestina ai tempi di Ges\u00f9; e Babilonia prima della conquista da parte di Ciro II di Persia. \"Intolerance\" divenne una sintesi della violenza nel mondo, con gli episodi che acquistavano valenza universale grazie al continuo intreccio.\nIn questo film Griffith si interess\u00f2 pi\u00f9 al concetto che voleva manifestare, che non alle singole storie, sacrificando la continuit\u00e0 narrativa in favore di un discorso pi\u00f9 complessivo.\nIl film, che durava originariamente 197 minuti, era praticamente quattro pellicole in una, ciascuna con un grandioso \"budget\" in termini di scenografie, comparse, ecc. Il messaggio pacifista non venne accolto dal pubblico e anche la critica stronc\u00f2 l'opera, che venne definita macchinosa e infarcita di schematismi. Il riscontro di pubblico fu molto al di sotto delle aspettative, tanto che trascin\u00f2 la Triangle verso la bancarotta nel 1917.\nDopo il tracollo.\nDopo il tracollo di \"Intolerance\" Griffith aveva speso tutti i guadagni di \"Nascita di una nazione\" e accumulato numerosi debiti che lo imbrigliarono per molti anni. Lavor\u00f2 per la Artcraft, costola della pi\u00f9 nota Paramount Pictures e nel 1920 per la First National.\nIn seguito si associ\u00f2 con Charlie Chaplin e i due attori allora pi\u00f9 famosi d'America, Douglas Fairbanks Sr. e Mary Pickford, coi quali fond\u00f2 la United Artists, una casa di produzione indipendente che difendesse l'autonomia degli artisti rispetto al potere sempre pi\u00f9 incombente dei produttori. Nel 1919 riedit\u00f2 \"Intolerance\", facendo uscire l'episodio contemporaneo e quello babilonese come due film separati.\nLo stesso anno gir\u00f2 il \"Giglio infranto\", con una straordinaria performance recitativa di Lillian Gish. Il film affrontava un tema caro a Griffith, quello della violenza sui deboli, raccontando la storia di una ragazzina figlia di un ex-pugile alcolizzato, che stringe amicizia con un cinese (due reietti della societ\u00e0 che trovano conforto l'uno nell'altro), prima del finale drammatico. In questa opera Griffith speriment\u00f2 un altro espediente tecnico, quello della doppia soggettiva: un campo-controcampo a 180\u00ba, che mostra i duri sguardi del padre e della figlia che si fissano aggressivamente guardando nell'obiettivo (e quindi lo spettatore), con una violenza espressiva mai vista prima.\nGli ultimi lavori.\nBench\u00e9 apprezzato come artista, fu sempre criticato per le presunte idee razziste e non fu pi\u00f9 in grado di eguagliare il grandioso successo di \"Nascita di una nazione\". Gli insuccessi seguenti ne affrettarono il ritiro dal set nel 1931. Fu descritto come un uomo dal carattere imperioso e privo di humour.\nDue i matrimoni: il primo con Linda Arvidson, sposata il 14 maggio 1906, dalla quale divorzi\u00f2 il 2 marzo 1936; il secondo con Evelyn Baldwin, il 2 marzo 1936, dalla quale pure divorzi\u00f2 nel novembre 1947. Nel 1936 gli fu conferito uno speciale Academy Award alla carriera. Negli anni del suo declino e di dedizione all'alcool sperper\u00f2 tutti i lauti proventi del periodo in cui era al vertice della carriera.\nUn'emorragia cerebrale ne concluse l'esistenza il 23 luglio 1948 all'et\u00e0 di 73 anni; verr\u00e0 sepolto nel \"Cimitero metodico del monte Tabor\" di Crestwood, Kentucky.\nIl 5 maggio 1975, lo U.S. Postal Service, rendendogli omaggio, emise un francobollo postale di 10 cent che lo raffigurava. La sua figura fu evocata nel film \"Good morning Babilonia\" (1987) per la regia dei fratelli Taviani.\nIl cinema di Griffith.\nDavid Wark Griffith \u00e8 considerato l'inventore del linguaggio cinematografico \"classico\". Per primo codific\u00f2 univocamente la terminologia tecnica:\nPer Griffith \u00e8 calzante usare l'espressione di \"grammatico\" del cinema, poich\u00e9 codific\u00f2 un linguaggio che, nonostante le sue rivendicazioni sull'invenzione delle singole tecniche, era gi\u00e0 presente nel cinema, ma privo di collegamenti e coesione. Soggettive, raccordi sull'asse erano gi\u00e0 presenti nel cinema inglese da pi\u00f9 di un decennio (nelle opere dei registi della scuola di Brighton); il carrello era un brevetto di Giovanni Pastrone; la panoramica era gi\u00e0 stata usata da Edwin Porter, e cos\u00ec anche la dissolvenza, il primo piano, ecc. Il merito di Griffith per\u00f2 non fu per questo inferiore: anzi, fu il primo che seppe creare un \"sistema retorico narrativo\", l'ossatura di un linguaggio universale per il racconto cinematografico, che comprendesse tutte queste tecniche, ciascuna col suo significato e uso.\nPrima di Griffith un primo piano, ad esempio, era essenzialmente uno zoom, una curiosit\u00e0; dopo di lui divenne lo strumento fondamentale per costruire psicologicamente un personaggio: i volti, con tutta la gamma di emozioni presentabili, non erano pi\u00f9 lo specchio delle semplici fattezze oggettive, ma mostravano gli stati d'animo, i pensieri e la stessa anima dei personaggi.\nIl montaggio narrativo.\nAlla base del montaggio narrativo c'\u00e8 la scomposizione della scena in tante inquadrature frammentarie. A seconda dei collegamenti tra queste inquadrature si hanno vari effetti. I principali di questi effetti, tutt'oggi validi e in uso, vennero messi a punto e teorizzati da Griffith:\nSi distinguono tre tipi di montaggio:\nMontaggio classico.\nIl montaggio classico \u00e8 quello pi\u00f9 frequente, poich\u00e9 applicabile a tutte le scene generiche e si basa sostanzialmente su tre principali tipi di raccordo (ossia di collegamento tra inquadrature):\nMontaggio alternato e parallelo.\nIl montaggio alternato e quello parallelo vengono invece usati quando due o pi\u00f9 storie indipendenti sono legate in una sequenza.\nGriffith us\u00f2 questi tipi di montaggio e di raccordo in maniera ancora intuitiva, commettendo alcune imprecisioni che nel successivo cinema classico vennero eliminate: per esempio nelle inquadrature del raccordo sull'asse i personaggi hanno posizioni leggermente diverse, oppure gli oggetti mostrati in soggettiva sono contornati da un mascherino nero, non mostrando le mani del portatore, ecc.\nGriffith, il primo \"regista\".\nIl sistema di lavoro di Griffith segn\u00f2 la nascita della figura professionale che domina il \"set\" durante le riprese: il regista. Fino ad allora erano varie le persone che si contendevano la direzione e la paternit\u00e0 di un film, tra le quali spiccava normalmente il \"cinematographer\", cio\u00e8 l'operatore che filmava in prima persona. L'operatore di Griffith era Billy Bitzer, con il quale nacquero numerosi conflitti, poich\u00e9 Bitzer era abituato a considerare i film come opera sua. Con decisione e prepotenza Griffith rivendic\u00f2 la direzione dell'intero film. Il conflitto fu alla fine molto produttivo per entrambi, perch\u00e9 essi si dedicarono poi a creare nuove invenzioni.\nGriffith, a partire dalla \"Nascita di una nazione\", divenne una sorta di \"narratore invisibile\" che conduceva il pubblico nella storia, sostituendo quello che nel cinema delle origini era stato il narratore o imbonitore presente in sala durante le proiezioni. Con la specializzazione in varie professioni (regista, operatore, sceneggiatore, fotografo, montatore) il narratore diventer\u00e0 l'espressione di una collettivit\u00e0 di soggetti, compresi anche gli attori, rendendo il cinema una grande arte collettiva, al pari di tradizioni come quella della danza o della musica per orchestra.\nControversie.\nGriffith fu una personalit\u00e0 estremamente controversa. All'apice della popolarit\u00e0, il suo film \"Nascita di una nazione\" (1915), un discusso ritratto della Guerra Civile Americana, venne anche ritenuto responsabile della rinascita del movimento razzista Ku Klux Klan negli Stati Uniti. Controversie mai sciolte, al punto che nel dicembre 1999 il presidente dell'associazione dei registi cinematografici americani (DGA), ritenendo Griffith responsabile del risorgere degli stereotipi razziali, senza consultare i propri membri, annunci\u00f2 il cambiamento della denominazione del D. W. Griffith Award in Guild's Highest Honor. Il riconoscimento, dall'istituzione nel 1953, era stato riconosciuto a Cecil B. DeMille per primo e successivamente a John Ford, Alfred Hitchcock, John Huston, Ingmar Bergman, Akira Kurosawa, Woody Allen, David Lean, Stanley Kubrick."}
{"id": "103730", "revid": "287204", "url": "https://it.wikipedia.org/wiki?curid=103730", "title": "Eric Campbell", "text": "Biografia.\nEric Campbell, gigante buono (130 chilogrammi di peso per 2 metri di statura), nacque nella citt\u00e0 di villeggiatura di Dunoon in Scozia, dove intraprese la carriera artistica interpretando in teatro diversi ruoli melodrammatici. In uno di questi fu notato dal famoso impresario teatrale Fred Karno (scopritore di altri talenti tra i quali Charlie Chaplin e Stan Laurel), rimasto favorevolmente impressionato dalla mole fisica e dal caldo e possente timbro baritonale della sua voce, che lo port\u00f2 con s\u00e9 a Londra facendone un protagonista delle proprie commedie \"slapstick\".\nNel 1914 Campbell attravers\u00f2 l'Atlantico approdando a New York, seguendo le orme dei suoi due compatrioti Chaplin e Laurel che lo avevano preceduto l'anno prima nella \"tourn\u00e9e\" con la compagnia di Karno.\nSul finire del 1915 Chaplin, gi\u00e0 affermato e astro nascente della cinematografia, a New York per firmare il contratto con la nuova casa di produzione Mutual Film Corporation, riconobbe Campbell impegnato in una produzione di Broadway e gli propose di raggiungerlo ad Hollywood per unirsi alla sua troupe in allestimento. Per entrambi si rivel\u00f2 una scelta fortunata e dalla quale scaturirono undici collaborazioni, tra le quali sicuramente alcuni capolavori rimasti nella storia del cinema.\nIl primo film fu \"Charlot caporeparto\" del 1916, in cui Campbell recitava il ruolo del direttore disonesto del grande magazzino a cui sottrae gli incassi e nel quale deline\u00f2 la peculiarit\u00e0 del proprio personaggio quale antagonista e cattivo, vessatore in tutti i modi possibili di Charlot. Si conferm\u00f2 nel secondo film \"Charlot pompiere\", affinando le tecniche di sopraffazione. Esemplare fu il suo bullo in \"La strada della paura\" del 1917.\nMentre la carriera artistica di Campbell prendeva il volo, la sua vita privata veniva sconvolta: perse sua moglie, il 9 luglio 1917 a causa di un incidente automobilistico, ed egli stesso, con la figlia Una, rimase ferito in un incidente mentre, in auto, si recava a definire i particolari del funerale. Un mese dopo spos\u00f2 Pearl Gilman al termine di un fidanzamento durato pochi giorni, con l'intenzione di andare in luna di miele ad Honolulu appena terminate le riprese de \"L'evaso\". Solo un paio di settimane dopo il matrimonio, invece, la novella sposa si rivolse ad un legale per avviare le pratiche per il divorzio e la richiesta di alimenti, motivandole con la dedizione all'alcool e i maltrattamenti del marito.\nAlla fine dello stesso anno scadeva il contratto di Chaplin con la Mutual, e il regista e attore britannico si apprestava a firmare il famoso contratto da 1 milione di dollari con la First National, progettando di portarsi al seguito la sua troupe, Campbell compreso. Nel frattempo, approfittando della momentanea pausa lavorativa, Chaplin concesse all'amica Mary Pickford il \"prestito\" temporaneo di Campbell, che entr\u00f2 cos\u00ec a far parte del suo cast per la lavorazione di \"Amore d'artista\" (1918).\nSecondo le cronache dell'epoca, Campbell, di ritorno da un party col cast del film, verso le 4 del mattino, ubriaco ed in compagnia di due ragazze, correndo a circa 100 chilometri orari con la propria macchina, in prossimit\u00e0 di un incrocio di Los Angeles perse il controllo del mezzo e si schiant\u00f2 frontalmente con un altro veicolo, perdendo la vita sul colpo. Era il 20 dicembre 1917 ed Eric Campbell aveva trentotto anni.\nFu cremato, ma nessuno ne reclam\u00f2 le ceneri; dovettero passare pi\u00f9 di trent'anni perch\u00e9 fossero sepolte presso l\"Angelus Rosedale Cemetery\" di Los Angeles, senza per\u00f2 che ne fosse segnalato il luogo specifico: una targa commemorativa affissavi da un cineasta inglese nel 1995 ne ricorda la memoria."}
{"id": "103731", "revid": "2096854", "url": "https://it.wikipedia.org/wiki?curid=103731", "title": "Antonin Artaud", "text": "Nel libro \"Il teatro e il suo doppio\", Artaud espresse la sua ammirazione verso le forme orientali di teatro, in particolare quello balinese. L'ammirazione ispiratagli dalla fisicit\u00e0 ritualizzata e codificata della danza balinese gli ispir\u00f2 le teorie esposte nei due manifesti del \"Teatro della Crudelt\u00e0\". Per crudelt\u00e0 non intendeva sadismo, o causare dolore, ma pura catarsi. Per poter giungere a ci\u00f2, si deve ricorrere a tutto ci\u00f2 che possa disturbare la sensibilit\u00e0 dello spettatore, provocando in lui una sensazione acuta di disagio interiore, che gli faccia vivere con agitazione tutta la rappresentazione.\nArtaud riteneva che il testo avesse finito con l'esercitare una tirannia sullo spettacolo, e spingeva invece per un teatro integrale, che comprendesse e mettesse sullo stesso piano tutte le forme di linguaggio, fondendo gesto, movimento, luce e parola.\nDal 1936 al 1946 fu internato forzatamente in manicomio.\nBiografia.\nAntoine Marie Joseph Artaud nacque da una famiglia borghese. Suo padre, Antoine Roi, era capitano di lungo corso e sua madre, Euphrasie Nalpas, era originaria di Smirne (Turchia). I suoi ricordi d'infanzia rievocano un clima di affetto e calore, turbato per\u00f2 dal manifestarsi di una grave malattia. All'et\u00e0 di quattro anni, infatti, Antonin fu colpito da una grave forma di meningite, alla quale furono attribuiti tutti i problemi neurologici di cui soffr\u00ec in seguito, in particolare crisi di nevralgia, balbuzie ed episodi di depressione grave. Artaud sub\u00ec quindi una lunga serie di ricoveri in sanatorio, con una pausa di due mesi (tra il giugno ed il luglio del 1916), durante i quali si arruol\u00f2 nell'esercito, dal quale venne presto scartato per episodi (autoindotti) di sonnambulismo. Durante i periodi trascorsi in sanatorio lesse Rimbaud, Baudelaire e Poe. Nel maggio 1919 il direttore del sanatorio gli prescrisse il laudano, facendolo precipitare nella dipendenza a vita dagli oppiacei.\nNel marzo 1920 Artaud si trasfer\u00ec a Parigi, si avvicin\u00f2 ai surrealisti ed inizi\u00f2 ad interessarsi di teatro. Quello stesso anno incontr\u00f2 Lugn\u00e9-Poe, direttore del Th\u00e9\u00e2tre de l'\u0152uvre, noto per mettere in scena autori come Maurice Maeterlinck, Alfred Jarry, Oscar Wilde, Henrik Ibsen, a favore di una \"tradizione di teatro perduta\" contro i gusti di un teatro francese sclerotizzato sul repertorio del Secondo Impero, fatto di commedie borghesi e tragedie antiche. Assunto da Lugn\u00e9-Poe, Artaud rivel\u00f2 grandi doti di attore e di artista eclettico, creando scene e costumi per \"La vita \u00e8 sogno\" di Calder\u00f3n de la Barca. In seguito, su suggerimento di Max Jacob, lavor\u00f2 con Charles Dullin, che aveva da poco fondato il Th\u00e9\u00e2tre de l'Atelier, riprendendo la riforma di Jacques Copeau interrotta dalla Prima guerra mondiale con l'intento di resuscitare lo spirito degli antichi \"Compagnons du Devoir\" del Medioevo.\nIn questa circostanza incontr\u00f2 G\u00e9nica Athanasiou, attrice e sua futura amante, che interpretava il ruolo di Antigone nell'omonima messa in scena della tragedia classica, la cui scenografia era stata disegnata per l'occasione da Picasso. Nel 1923 lasci\u00f2 Dullin e pass\u00f2 nella compagnia di Georges e Ludmilla Pito\u00ebff. Sempre nel 1923, la prima raccolta di scritti di Artaud venne rifiutata da Jacques Rivi\u00e8re, direttore della Nouvelle Revue Fran\u00e7aise, e fra i due inizi\u00f2 una corrispondenza, nella quale Artaud spiegava come la scrittura fosse per lui una lotta tra l'incompletezza formale e l'introspezione a causa di una \"spaventevole malattia dello spirito\" che lo abbandonava in balia di un pensiero intermittente:\nSebbene questo non fosse il motivo principale dello scambio epistolare tra i due, basato invece sull'esigenza di ammissibilit\u00e0 letteraria sentita da Artaud riguardo alle sue \"creazioni abortite\", Jacques Rivi\u00e8re pubblic\u00f2 la corrispondenza sulla rivista, colpito dall'estrema contrapposizione tra la lucidit\u00e0 dell'autodiagnosi in forma epistolare e la vaghezza dell'operato in poesia.. Deluso dal teatro che gli proponeva solo piccoli ruoli, Artaud si volse al cinema, alla ricerca di maggiore spazio. Si rivolse allora a suo cugino Louis Nalpas, direttore artistico della Soci\u00e9t\u00e9 des Cin\u00e9romans, che gli fece ottenere una parte in \"Surcouf, le roi des corsaire\" di Luitz-Morat e in \"Fait divers\", un cortometraggio di Claude Autant-Lara, girato nel marzo 1924.\nDivenuto per qualche tempo direttore dell'Ufficio delle ricerche surrealiste, scrisse varie sceneggiature cinematografiche e alcuni poemi in prosa, e alcuni dei suoi testi furono pubblicati su \"La R\u00e9volution surr\u00e9aliste\", l'organo del gruppo surrealista. Alla fine del 1926, nel corso di una riunione del gruppo, venne proposta l'adesione al partito comunista francese. La proposta si scontrava con l'idea di rivoluzione culturale e spirituale totale, non politica, che Artaud aveva espresso in una dichiarazione adottata dai surrealisti il 27 gennaio 1925:\nArtaud si oppose all'adesione, schierandosi contro tutti gli \"idoli di abbrutimento\" e fu escluso dal movimento surrealista che, tra l'altro, non aveva espresso l'entusiasmo aspettato per il \"teatro rivoluzionario\" da lui proposto. Sempre grazie all'intermediazione del cugino Louis Nalpas, Artaud entr\u00f2 in contatto in questo periodo con Abel Gance, che gli promise il ruolo di Marat nel film \"Napol\u00e9on\" (1927), in preparazione. Tent\u00f2 anche, senza successo, di ottenere la parte di Roderick Usher nel film \"La chute de la maison Usher\" (1927) di Jean Epstein.\nNel 1926 aveva fondato, con Roger Vitrac e Robert Aron, il Th\u00e9\u00e2tre Alfred Jarry; il nome fu scelto in maniera provocatoria in onore di Alfred Jarry, autore della patafisica, molto amato in ambito surrealista. L'esperienza fu breve e nel 1930, per mancanza di fondi, il teatro chiuse i battenti dopo la messa in scena e la direzione da parte di Artaud di \"Le myst\u00e8res de l'amour\" di Vitrac (1927), la sua commedia \"Le ventre br\u00fbl\u00e9e ou la m\u00e8re folle\", \"Gigogne\" di Aron, \"Le partage de midi\" di Claudel (1928), \"Il sogno\" di Strindberg (1928) e \"Victor ou les enfants au pouvoir\" di Vitrac.\nNel 1931, avvenne l'incontro fondamentale con il teatro balinese, in occasione di uno spettacolo presentato nel quadro dell'Esposizione coloniale. Ne ricevette una forte impressione, decidendo di usare il teatro balinese come esempio e conferma di una convinzione maturata in lui in quel periodo: il teatro deve avere un proprio linguaggio, un linguaggio che non coincide con quello delle parole e che si fonda, all'opposto, sulla fisicit\u00e0 degli attori.\nNel 1935 tent\u00f2 di mettere in pratica le sue teorie teatrali elaborate sul \"Teatro della Crudelt\u00e0\" (il cui primo manifesto risale al 1932, il secondo al 1933) e di riscattare il Th\u00e9\u00e2tre Alfred Jarry, mettendo in scena il dramma \" I Cenci\" al Th\u00e8\u00e2tre des Folies-Wagram, che fu per\u00f2 un insuccesso.\nArtaud salp\u00f2 da Anversa l'11 gennaio 1936 diretto in Messico, dopo aver risolto problemi pratici (finanziamenti e incarico per la \"missione ufficiale\" direttamente dal Ministero della Pubblica Istruzione), motivato dalla recente riscoperta della cultura indigena precortesiana, di base metafisica e intrisa di totemismo, che lo avrebbe aiutato a ritornare all'\"idea metafisica del teatro e della pittura\". Questi propositi, dichiarati pi\u00f9 volte in forma epistolare, sembrano non combaciare con l'atteggiamento descritto da Luis Cardoza y Arag\u00f3n, traduttore di Rimbaud, suo conoscente e compagno di viaggio a Citt\u00e0 del Messico, che lo racconta in condizione di estrema solitudine e lontananza, difficolt\u00e0 economica e dipendenza da droghe:\n\u00c8 in Messico che Artaud speriment\u00f2 il Peyote. Durante il viaggio Artaud ebbe l'occasione di tenere tre conferenze all'Anfiteatro Bolivar dell'Universidad Nacional Aut\u00f3noma de M\u00e9xico o UNAM di Citt\u00e0 del Messico: \"Surrealismo e rivoluzione\", il 26 febbraio 1936, \"L'uomo contro il suo destino\", il 27 febbraio 1936 e \"Il teatro e gli dei\" il 29 febbraio 1936. A causa di difficolt\u00e0 economiche, ma anche di esigenza espressiva e teorica, \u00e8 in questo periodo che Artaud fece pubblicare \"Il teatro e il suo doppio\", da Jean Paulhan, subentrato alla direzione della \"Nouvelle Revue Fran\u00e7aise\" dopo la morte di Jacques Rivi\u00e8re (14 febbraio 1925). Significativa l'esperienza che Artaud raccont\u00f2 di aver vissuto tra gli Indios Tarahumara.\nNel 1936, di ritorno dall'Irlanda, Artaud venne arrestato, bloccato con una camicia di forza e, tornato in Francia, internato in diverse cliniche, dove speriment\u00f2 angoscia e fame, quindi cinquantuno cadute in coma da elettroshock nei successivi nove anni, fino al 1945. Nel settembre del 1945 Artaud si rifer\u00ec al suo internamento spiegando a Henri Parisot:\nNel gennaio del 1943 fu trasferito alla clinica Rodez del dr. Ferdi\u00e8re, sperimentatore dell'\"arte terapia\" ma anche sostenitore dell'utilit\u00e0 della terapia elettroconvulsivante.\nIn questo periodo Artaud inizi\u00f2 a scrivere e disegnare su piccoli quaderni tascabili, convinto dell'esistenza imprescindibile di un nesso tra scrittura e disegno, rafforzato dal potere evocativo del suono delle parole. Ne \u00e8 un esempio lampante la produzione di glossolalie e quella degli ultimi schizzi, sempre accompagnati da testo, ma soprattutto la creazione di gris-gris \"pour en revenr \u00e0 l'homme\", delle \"sorts\" datate che dovevano provocare effetti magici, parapsichiatrici, come fossero esorcismi o controfatture destinate ognuna a una persona specifica.\nNella primavera del 1946 Artaud lasci\u00f2 Rodez e fu accolto a Ivry, nella clinica del dr. Delmas, che gli permise libert\u00e0 di movimenti, cos\u00ec che poteva recarsi quasi quotidianamente a Parigi e mantenere i contatti con le persone a cui era legato: scrittori, artisti, uomini di teatro, tra cui Pierre Loeb, il quale sugger\u00ec ad Artaud di scrivere qualcosa su Van Gogh. Fu in questa occasione che Artaud ne comment\u00f2 la mostra parigina, in un libro dai toni accesi, di denuncia contro la societ\u00e0 e il sistema psichiatrico in particolare, responsabile, secondo lui, dell'alienazione dei \"folli\", invidioso della genialit\u00e0. Il libro \"Van Gogh il suicidato della societ\u00e0\" rispondeva aspramente all'articolo del Dr Beer \"Sa follie?\", da poco pubblicato sull'ultima pagina del settimanale \"Arts\" del venerd\u00ec 31 gennaio 1947, interamente dedicata a Van Gogh e alla mostra tenuta all'Orangerie:\nArtaud scrisse il saggio con l'intento di denunciare una societ\u00e0 dalla \"coscienza malata\", per riscattare il grande artista, Van Gogh, la sua pittura \"forsennata\", ma anche se stesso. Una leggenda, alimentata dallo stesso Pierre Loeb, vuole che quest'opera sia stata scritta nell'arco di due pomeriggi. Le date dei primi appunti, fine gennaio 1947, e quelle degli ultimi, inizio marzo 1947, smentiscono questa diceria. \nNel marzo 1948 Artaud mor\u00ec da solo nel suo \"pavillon\", seduto di fronte al letto, con la sua scarpa in mano, forse per una dose letale di cloralio.\nOpere.\nAltre edizioni italiane\nCritica.\nLuca Berta, \"Derrida e Artaud. Decostruzione e teatro della crudelt\u00e0\". Roma, Bulzoni, 2003."}
{"id": "103732", "revid": "1702319", "url": "https://it.wikipedia.org/wiki?curid=103732", "title": "\u00dcstmam\u00f2", "text": "Gli \u00dcstmam\u00f2 sono un gruppo musicale italiano, originario della zona dell'Appennino reggiano tra Villa Minozzo e Castelnovo ne' Monti, in attivit\u00e0 dal 1991 al 2003, e riformatisi nel 2014. Nel dialetto locale, \"\u00fcstmam\u00f2\" significa \"proprio adesso\".\nStoria del gruppo.\nPrimi anni.\nFondati da Luca Rossi ed Ezio Bonicelli, gli \u00dcstmam\u00f2 esordiscono nel 1991 con un album omonimo, cantato in italiano, inglese, francese e reggiano ed inframmezzato da ritornelli tradizionali dei maggerini dell'Appennino. Nel 1992, si esibiscono a Prato assieme ai CSI e ai Disciplinatha in un concerto che verr\u00e0 registrato per dar vita all'album \"Maciste contro tutti\".\nDecennio 1993-2003.\nNel 1993, pur proseguendo nella singolare unione tra varie lingue e dialetti e sonorit\u00e0 bizzarre, il secondo album, \"\u00dcstmam\u00f2 (2)\", posiziona il gruppo in un ambito pi\u00f9 rock, in linea con quanto accade all'estero. Del singolo \"Tannomai\" viene anche realizzato un video.\nNel 1995 partecipano a \"Materiale resistente\", con una rivisitazione del canto partigiano \"Siamo i ribelli della montagna\". Nel 1996, il terzo album, \"\u00dcst\", prodotto da Roberto Vernetti, segna marcatamente il passaggio dalle atmosfere post punk (alla CCCP) alle innovative sonorit\u00e0 trip hop, registra i migliori risultati di vendite e fa conoscere il gruppo al grande pubblico.\nIl successivo \"Stard'Ust\" del 1998, trainato dai singoli \"Kemiospiritual\" e \"Cosa conta\", conferma il precedente per gradimento a critica e pubblico e approfondisce i legami con l'elettronica grazie a richiami alla house nel brano \"Soap Opera\" ed alla drum'n'bass nella canzone \"Stardust\". Nel 2001, l'uscita del controverso \"Tutto bene\" vede il parziale ritorno del gruppo alle sonorit\u00e0 che ne avevano caratterizzato le origini, pur non disdegnando inserti di musica elettronica.\nScioglimento.\nNel 2003, in concomitanza con la pubblicazione della raccolta \"\u00dcstBestMam\u00f2\", il gruppo annuncia lo scioglimento ufficiale. In un'intervista rilasciata in seguito, la Redeghieri ha detto che lo scioglimento \u00e8 dovuto alla mancanza di ispirazioni per i testi, alla difficolt\u00e0 di rispettare tempi e modalit\u00e0 previsti dal contratto e ad alcune discrepanze nate all'interno del gruppo.\nSviluppi artistici dopo lo scioglimento.\nNel 2003 esce anche il CD dei Fennec dal titolo \"Virtual Honeymoon\". I Fennec altro non sono che un progetto iniziato nel 2000 da due \u00dcstmam\u00f2, Luca Alfonso Rossi e Simone Filippi, insieme ad Ageo (nel 1998 Luca Alfonso Rossi aveva gi\u00e0 prodotto il primo disco solista di Ageo). Il CD si discosta molto da tutto quanto proposto precedentemente dagli \u00dcstmam\u00f2 e propone un insieme di lounge, soul, acid jazz, dub e psichedelia.\nNel 2005 Ezio Bonicelli accompagna Giovanni Ferretti (ex CCCP, C.S.I. e P.G.R.) nello spettacolo teatrale \"Pascolare parole, allevare pensieri\". Nel 2009 Ezio Bonicelli e Luca A. Rossi partecipano al tour di Giovanni Ferretti.\nLa frontwoman del gruppo, Mara Redeghieri, da oltre un ventennio insegnante di lingua inglese in una scuola media del paesino dell'Appennino Emiliano dove risiede, ha intrapreso nel 2009 il progetto Dio Valzer, con l'intento di cercare e divulgare storie di partigiani e libertari antifascisti di montagna come Enrico Zambonini. Tale progetto ha visto la realizzazione di un album finanziato con il crowdfunding e l'esecuzione dal vivo di una serie di ballate anarchiche in un tour per l'Italia accompagnata dai musicisti Nicola Bonacini e Lorenzo Valdesalici. Mara Redeghieri ha pubblicato nel 2017 l'album \"Recidiva\" in collaborazione con Stefano Melone alla produzione artistica.\nReunion.\nLa notte del 24 dicembre 2014 viene annunciata la rifondazione del gruppo e nel 2015 viene pubblicato un nuovo album intitolato \"Duty Free Rockets\", registrato da Luca Rossi e Simone Filippi. Al nuovo album, che propone sonorit\u00e0 sostanzialmente diverse da quelle degli album precedenti, non ha partecipato la Redeghieri, che ha declinato l'invito rivoltole da Luca Rossi.\nNel 2018, anche grazie alla specifica campagna di crowdfunding su MusicRaiser, esce \"Il giardino che non vedi\", che vede un ritorno all'italiano, registrato da Luca Rossi, Ezio Bonicelli e Simone Filippi, con altri amici e la collaborazione per i testi di Marco Menardi, Sandro Campani e Silvia Barbantini."}
{"id": "103733", "revid": "1573940", "url": "https://it.wikipedia.org/wiki?curid=103733", "title": "Cryptoprocta ferox", "text": "Il fossa o fosa (Cryptoprocta ferox ) \u00e8 un mammifero carnivoro della famiglia degli Eupleridi endemici del Madagascar.\nMorfologia.\n\u00c8 lungo 150\u2013180\u00a0cm, compresa la coda lunga quanto il corpo, e pesa 7\u201312\u00a0kg. L'altezza al garrese si aggira attorno ai 35\u00a0cm; l'animale ha quindi una forma molto allungata e snella, a prima vista si notano subito somiglianze con un piccolo puma o con uno jaguarundi. Il pelame \u00e8 generalmente fulvo, di un colore simile a quello del cervo nobile o del canguro rosso, ma non mancano esemplari melanici nelle foreste pluviali del Madagascar orientale.\nBiologia.\n\u00c8 un predatore, al vertice della catena alimentare. Le sue prede sono i lemuri (che insegue molto agilmente tra gli alberi, dove si muove sfruttando la lunga coda come un bilanciere) e praticamente ogni altro animale che popola l'isola, dai tenrec (\"Tenrecidae\") al votsovotsa (\"Hypogeomys antimena\"), dai giovani potamocheri (\"Potamochoerus larvatus\") a varie specie di uccelli.\nBench\u00e9 sia il terzo animale pi\u00f9 grande dell'isola, dopo il coccodrillo del Nilo (\"Crocodylus niloticus\") e il potamochero (\"Potamochoerus larvatus\"), ha dimensioni contenute; ci\u00f2 non gli impedisce di essere un predatore potente ed estremamente combattivo, in grado di abbattere tranquillamente prede ben pi\u00f9 pesanti di lui. Gli allevatori malgasci sostengono che oltre al pollame e ai maiali riesca persino ad uccidere i loro zeb\u00f9 (\"Bos indicus\"), animale vitale per l'economia del Madagascar, e che possa addirittura costituire un pericolo per l'uomo, specie per i bambini. In realt\u00e0, a meno che non venga ferito o messo alle strette il fossa non \u00e8 assolutamente una minaccia per gli esseri umani, non avendo comunque la taglia del grande predatore.\nIl fossa \u00e8 un animale solitario, eccetto che nella stagione degli accoppiamenti (settembre - novembre); ogni esemplare occupa un territorio piuttosto vasto, tanto che alcuni fossa sono stati visti percorrere oltre 7\u00a0km in una notte.\nLa gestazione dura circa tre mesi; la femmina d\u00e0 alla luce in una tana 2-4 piccoli, che pesano 100-150 g appena alla nascita. I cuccioli aprono gli occhi 15 giorni dopo la nascita e abbandonano la tana per la prima volta dopo circa due mesi. Sono svezzati definitivamente attorno al quinto mese di vita; raggiungeranno la taglia adulta a quattro anni.\nDistribuzione e habitat.\nIl fossa in Madagascar \u00e8 diffuso in ogni tipo di habitat, dove siano presenti alberi (anche in quantit\u00e0 limitata), dalle foreste pluviali e orientali alla foresta decidua occidentale alla foresta spinosa del sud; \u00e8 assente solo dagli altopiani centrali, completamente disboscati.\n\u00c8 interessante notare come arrivi fino ad oltre 2500\u00a0m di altitudine in montagna, habitat dove trova nei tenrec le sue prede principali.\nConservazione.\nLa caccia a cui \u00e8 sottoposto dagli allevatori, unita al terrore superstizioso verso questo che \u00e8 uno degli ultimi grandi animali sopravvissuti in Madagascar, \u00e8 costato al fossa una tremenda persecuzione; la deforestazione ha contribuito a peggiorare notevolmente la situazione tanto che la IUCN lo ha inserito nella sua \"lista rossa\" per le specie a rischio: nel 2000 si stimava infatti vivessero solo 2500 esemplari adulti; a dispetto del suo ampio areale (\u00e8 diffuso in tutta l'isola eccetto gli ormai disboscati altopiani centrali) il fossa corre quindi un gravissimo pericolo d'estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Cryptoprocta ferox\" una delle 100 specie di mammiferi a maggiore rischio di estinzione.\nPer chi volesse incontrare questo raro predatore, la localit\u00e0 che offre maggiori probabilit\u00e0 \u00e8 indiscutibilmente la riserva di Kirindy nel Madagascar occidentale, che presenta un'alta densit\u00e0 di esemplari grazie al gran numero di prede disponibili nel territorio e che oltretutto essendo zona di foresta decidua non presenta le difficolt\u00e0 tipiche dell'avvistamento degli animali selvatici nelle fitte foreste pluviali. Il periodo migliore \u00e8 in autunno quando i fossa si accoppiano (l'accoppiamento avviene tra i rami degli alberi ed \u00e8 di sicuro uno spettacolo non indifferente) e sono meno elusivi, spesso scendono a bere lungo il Kirindy River. Altre localit\u00e0 in cui c'\u00e8 la possibilit\u00e0 di avvistarlo, ma con ben maggiore difficolt\u00e0, sono i Parchi Nazionali di Andasibe-Mantadia e di Ranomafana e la Riserva speciale dell'Ankarana.\nFossa nel cinema.\nI fossa appaiono nel film di animazione \"Madagascar\" .\nCuriosit\u00e0.\nIl fossa \u00e8 la mascotte della versione 20.04 di Ubuntu, chiamata \"Focal Fossa\"."}
{"id": "103734", "revid": "1610933", "url": "https://it.wikipedia.org/wiki?curid=103734", "title": "Fosa", "text": ""}
{"id": "103735", "revid": "599013", "url": "https://it.wikipedia.org/wiki?curid=103735", "title": "Ustmam\u00f2", "text": ""}
{"id": "103736", "revid": "697352", "url": "https://it.wikipedia.org/wiki?curid=103736", "title": "Superman (disambigua)", "text": ""}
{"id": "103743", "revid": "4", "url": "https://it.wikipedia.org/wiki?curid=103743", "title": "Aiace il grande", "text": ""}
{"id": "103751", "revid": "1543377", "url": "https://it.wikipedia.org/wiki?curid=103751", "title": "Gino Mentasti", "text": "Fu Maestro FIDE della composizione \"\"Honoris Causa\" e Giudice Internazionale FIDE per la composizione. Fino al 1985, fu delegato per l'Italia nei congressi della PCCC (\"Permanent Commission for Chess Composition\"), organo della FIDE che presiede alla composizione scacchistica.\nBiografia.\nMentasti cominci\u00f2 a comporre molto giovane, e gi\u00e0 a 24 anni divenne redattore della sezione problemi de L'Italia Scacchistica, incarico che, seppure con frequenti interruzioni, tenne fino al 1947. Nel 1965 fu tra i fondatori dell'API (\"Associazione Problemistica Italiana\") e della rivista trimestrale \"Sinfonie Scacchistiche\" che cur\u00f2 fino al 1985, praticamente da solo (preparava i diagrammi direttamente con i piombi tipografici!). Fu anche redattore della rubrica problemistica del quotidiano genovese Il Corriere Mercantile, e della sezione problemi della rivista \"Scacco!\", diretta da Giorgio Porreca, dalla fondazione della rivista (1970) fino al dicembre 1983.\nNel 1983 l'associazione dei Maestri italiani di scacchi (AMIS) gli confer\u00ec il premio \"Gioacchino Greco\"\" nella sezione \"Una vita per gli scacchi\".\nNel 1985, a causa di gravi problemi di salute, abbandon\u00f2 la cura dell'associazione e della rivista e diminu\u00ec di molto la sua produzione artistica. Nel 1989 il suo contributo alla crescita dei problemi di scacchi in Italia gli valse il titolo di \"Maestro della composizione scacchistica\" \"Honoris Causa\", conferitogli a Bournemouth dal XXXII congresso internazionale della FIDE.\nNonostante fosse da tempo in precarie condizioni di salute, mor\u00ec quasi novantenne a Busalla il 29 novembre del 2002.\nProblemi.\nMentasti compose circa 650 problemi, di cui 120 vennero premiati.\nNell'esempio a lato la soluzione \u00e8 1. Dg6-e8!, che minaccia il matto con 2. De8-c6#.\nIl nero pu\u00f2 difendersi in differenti modi, cui per\u00f2 segue un diverso matto del bianco:\n1. ...Tg2-d2 \u00a02. Ce6-g5#\n1. ...Tg2-g8 \u00a02. Td6-d4#\n1. ...Cf3-e5 \u00a02. Cc4-d2#\n1. ...Cf3-d4 \u00a02. Ce6-g5#\n1. ...Db4-d2 \u00a02. Cc4:d2#\n1. ...Db4:c5 2. Ce6:c5#\nIl problema realizza il tema delle schiodature preventive in funzione antiduale.\nIl problema del diagramma a destra vinse il 1\u00ba premio in un torneo tematico sul \u00abtema Brogi\u00bb, in cui le difese tematiche precisano ciclicamente a coppie i matti minacciati.\nLa chiave minaccia 4 matti (A/B/C/D).\nLe difese del Nero impediscono 2 dei 4 matti minacciati, consentendo al Bianco di utilizzare gli altri 2. Uno di questi \u00e8 sempre possibile nella variante successiva."}
{"id": "103752", "revid": "1652635", "url": "https://it.wikipedia.org/wiki?curid=103752", "title": "Dmitrij Dmitrievi\u010d \u0160ostakovi\u010d", "text": "Ritenuto tra i pi\u00f9 importanti compositori di scuola russa e, pi\u00f9 in generale, della musica del Novecento, \u0160ostakovi\u010d ebbe un travagliato rapporto con il governo sovietico: sub\u00ec infatti due denunce ufficiali a causa delle sue composizioni (la prima nel 1936, la seconda nel 1948) e i suoi lavori furono periodicamente censurati. La sua totale riabilitazione avvenne solamente dopo la morte di Stalin, e culmin\u00f2 con la sua elezione al Consiglio supremo sovietico e con la sua nomina ad ambasciatore dell'URSS in importanti eventi culturali di tutto il mondo. Ricevette moltissimi riconoscimenti e titoli internazionali.\n\u0160ostak\u00f3vi\u010d divenne famoso nei primi anni dell'Unione Sovietica, con opere come la sua Prima Sinfonia o l'opera Il naso, che combinavano con grande originalit\u00e0 la tradizione russa e le correnti moderne dell'Occidente. Successivamente, la sua musica \u00e8 stata talvolta denunciata come decadente e reazionaria e altre volte elogiata come rappresentante della nuova arte socialista dal Partito Comunista dell'Unione Sovietica (PCUS). In pubblico, fu sempre fedele al sistema sovietico, ricopr\u00ec importanti responsabilit\u00e0 nelle istituzioni artistiche, accett\u00f2 di aderire al PCUS nel 1960 e divenne membro del Soviet Supremo dell'Unione Sovietica. \nDopo un periodo iniziale in cui sembrano prevalere le influenze di Sergej Prokof'ev, Igor Stravinskij e Paul Hindemith, \u0160ostak\u00f3vi\u010d ha sviluppato uno stile ibrido di cui \u00e8 rappresentativa la sua opera Lady Macbeth di Mtsensk (1934). Successivamente, si \u00e8 spostato verso uno stile post-romantico, in cui spicca la Quinta Sinfonia (1937) e in cui l'influenza di Gustav Mahler si combina con la tradizione musicale russa, con Modest Musorgskij e Stravinskij come riferimenti importanti. Ha integrato tutte quelle influenze creando uno stile molto personale. \nLa sua musica di solito include forti contrasti ed elementi grotteschi, con una componente ritmica molto prominente. Nel suo lavoro orchestrale spiccano quindici sinfonie e sei concerti, nella sua musica da camera vale la pena citare soprattutto i suoi quindici quartetti d'archi, ha composto anche diverse opere, oltre a musica per film e balletto. \n\u0160ostakovi\u010d \u00e8 stato infatti uno dei pi\u00f9 prolifici autori di musiche per pellicole della Russia sovietica.\nBiografia.\nL'infanzia.\nNato a San Pietroburgo il 25 settembre 1906 (il 12, secondo il calendario giuliano ortodosso), al numero 2 di via Pod\u00f3lskaya, \u0160ostakovi\u010d era il secondogenito dei tre figli di Dmitri Bolesl\u00e1vovich \u0160ostakovi\u010d e Sofiya Vas\u00edlievna Koko\u00falina. La famiglia, di origini polacche, apparteneva alla nuova borghesia che in quel periodo si affacciava alla vita sociale in Russia, mostrando un atteggiamento critico rispetto alla politica repressiva del regime zarista e di aperto sostegno alle vedute dell'intelligencija. Oltre alla madre, pianista, anche il padre amava suonare il pianoforte e la chitarra. Per tutta l'infanzia, Dmitrij venne chiamato con il diminutivo Mitja. Nel 1903 spos\u00f2 Sofiya Vas\u00edlievna Koko\u00falina, una dei sei figli nati da un siberiano emigrato anche lui nella capitale.\nGli studi.\nDmitrij \u0160ostakovi\u010d, da come si legge nella sua autobiografia scritta nel 1927, cominci\u00f2 lo studio del pianoforte spinto dalla madre. Bench\u00e9 inizialmente scettico, Mitja mostr\u00f2 un talento eccezionale nella disciplina pianistica e, in seguito, anche nella composizione. Risalgono infatti al 1915 (aveva 9 anni) le prime composizioni (il poema per piano \"Il soldato\", ispirato forse dalle notizie sulla Prima guerra mondiale) ed esibizioni: in autunno esegu\u00ec l\"'Album per la giovent\u00f9\" di \u010cajkovskij. Alcuni avvenimenti di questi anni, come i discorsi di Lenin alla citt\u00e0 di Pietrogrado, la Rivoluzione d'Ottobre e le notevoli quantit\u00e0 di vittime provocate dalla guerra, influirono notevolmente sulla formazione umana e musicale del giovane Mitja.\nAlcune composizioni di questo periodo sono l'opera \"Gli zingari\", il balletto \"La sirenetta\" (dalla favola di Andersen), una \"Fantasia per due pianoforti\", diverse polke e musiche per piano solo, ma anche un \"Inno alla libert\u00e0\" e una \"Marcia funebre\". La sua famiglia entr\u00f2 intanto in contatto con personalit\u00e0 russe molto note: il pittore Boris Kustodiev, conosciuto poco dopo la rivoluzione, a cui \u0160ostakovi\u010d dedicher\u00e0 il \"Preludio n. 1\"; il compositore Glazunov, all'epoca direttore del Conservatorio di Pietrogrado; il pianista Sofronickij; gli scrittori Gor'kij e Tolstoj.\nIl Conservatorio e il lavoro nei cinema.\n\u0160ostakovi\u010d entr\u00f2 nel 1919 al Conservatorio di San Pietroburgo, dove continu\u00f2 a studiare il pianoforte con Leonid Nikolaev, solfeggio con Aleksej Alekseevi\u010d Petrov e composizione con Maksimilian \u0160tejnberg (a cui dedicher\u00e0 lo \"Scherzo per orchestra in Fa diesis\", op. 1). Glazunov in persona si occup\u00f2 di far assegnare a \u0160ostakovi\u010d una borsa di studio, visto che appariva ormai come un bambino prodigio.\nLe composizioni risalenti a questo periodo sono la \"Danza Fantastica n. 1\", \"Ti ho atteso nella grotta\" (trascrizione di Rimskij-Korsakov), \"Tema e variazioni\", op. 3, le \"Due Favole di Krylov\" e le \"Tre danze fantastiche\", prima opera edita del musicista.\nAll'inizio del 1922 il padre mor\u00ec di polmonite. A lui dedic\u00f2 la \"Suite in Fa minore per due pianoforti\".\nMalgrado ci\u00f2, il ragazzo continu\u00f2 brillantemente gli studi e si diplom\u00f2 in pianoforte, con il massimo dei voti, nel 1923. Il programma d'esame comprendeva: Bach (\"Preludio e fuga in Do diesis minore\"), Beethoven (\"Sonata n. 21\"), Chopin (\"Terza Ballata\"), Mozart (\"Variazioni in Do maggiore\"), Schumann (\"Humoreske\" e \"Concerto in La minore\") e Liszt (\"Venezia e Napoli\").\nAl 1923 risalgono i primi abbozzi della \"Sinfonia n. 1\", il \"Trio n. 1\" e i \"Tre pezzi per violoncello e pianoforte\". Dmitrij si esib\u00ec inoltre in diverse manifestazioni (eseguendo anche il \"Concerto n. 1 per pianoforte\" di \u010cajkovskij), e ricevette elogi da molte riviste del settore.\nNonostante i risultati brillanti, venne impedita al ragazzo la prosecuzione del corso di composizione. \u0160ostakovi\u010d tent\u00f2 quindi l'ammissione al Conservatorio di Mosca.\nIn seguito alla morte del padre, \u0160ostakovi\u010d e la sua famiglia si trovarono in una situazione economicamente precaria. Ci\u00f2 costrinse il compositore a lavorare come \"illustrator\", ossia pianista accompagnatore, nelle sale di proiezione di film muti. Sebbene Mitja giudicasse il lavoro faticoso e debilitante, questa esperienza si rivel\u00f2 utile negli anni futuri, nella composizione di musiche per film. In questo periodo, \u0160ostakovi\u010d manifest\u00f2 le prime insofferenze nei confronti dell'ambiente musicale leningradese, estremamente tradizionalista, accademico e ancora eccessivamente legato all'illustre eredit\u00e0 di Rimskij-Korsakov.\nIl successo della Prima sinfonia e il primo dopoguerra.\nIl 20 marzo 1925 \u0160ostakovi\u010d esegu\u00ec a Mosca le proprie opere. Nonostante gli applausi, il compositore non incontr\u00f2 il gusto dei moscoviti. Conobbe poi il maresciallo Tucha\u010devskij e il compositore e teorico Boleslav Javorskij, che, notato il grande talento del giovane, fecero pressione sul direttore Nikolaj Mal'ko affinch\u00e9 approvasse l'esecuzione della \"Prima sinfonia\", completata appunto da \u0160ostakovi\u010d nel 1925. Mal'ko riusc\u00ec a far eseguire il lavoro il 12 maggio 1926, con la Filarmonica di Leningrado. Il successo fu clamoroso, gli insegnanti del Conservatorio di Leningrado decisero di ammettere \u0160ostakovi\u010d al corso di composizione. Il compositore port\u00f2 la sinfonia all'esame di diploma in composizione, ottenendo il massimo dei voti.\nL'opera venne eseguita in \"tourn\u00e9e\" dalla Filarmonica a Char'kov, Kislovodsk e Baku ed entr\u00f2 ben presto nel repertorio dei pi\u00f9 grandi direttori dell'epoca: nel 1927 Bruno Walter, a Berlino; nel 1928 Stokowski a Filadelfia e Rodzi\u0144ski a New York; nel 1931 la sinfonia venne pi\u00f9 volte eseguita da Toscanini.\nLa fine degli anni Venti.\nNel 1927 \u0160ostakovi\u010d compose l\"'Ottetto\", op. 11, e la \"Sonata n. 1 per pianoforte\", op. 12. Inizi\u00f2 anche a lavorare sulla \"Seconda sinfonia\" e sull'opera \"Il naso\", su testi di Gogol'. Nel 1929 l'ARMP, il partito sovietico dei musicisti, critic\u00f2 la sua opera, definendola formalista, e nel 1930 ne pubblic\u00f2 una versione ridotta che tuttavia conobbe un immenso successo prima di essere criticata ancora e proibita, in quanto considerata come il prodotto di un semplice borghese decadente. Al Concorso Chopin di Varsavia ottenne solo una menzione d'onore dalla giuria, ma ricevette per\u00f2 grandi ovazioni dal pubblico. Le ultime opere, compresi gli \"Aforismi\", op. 13, appena composti, non suscitarono favori da parte di Steinberg. Verso la fine dell'anno venne eseguita la \"Seconda sinfonia\", op. 14, dedicata alla Rivoluzione d'Ottobre.\nIn queste opere si cominciano ad osservare alcuni tratti che contraddistingueranno la produzione musicale di \u0160ostakovi\u010d: la satira e il grottesco. Insieme a questi due elementi, si unisce il credo costruttivista, che in questi anni va diffondendosi in Unione Sovietica nei diversi campi artistici (si pensi a Tatlin, Mejerchol'd e alcuni esperimenti cinematografici di \u0116jzen\u0161tejn), e che nella musica di Mitja si concretizzano con la presenza di melodie cromatiche, di una durezza ritmica notevole e di modulazioni improvvise.\nAl 1928 risalgono diversi lavori: il \"Tahiti Trot\", op. 16, arrangiamento del popolare fox trot da \"No, no, Nanette\" di Vincent Youmans; la trascrizione per orchestra di \"Due pezzi di Scarlatti\", op. 17. \u0160ostakovi\u010d termina, a luglio, \"Il naso\": \u00e8 la sua prima opera teatrale, ed \u00e8 tratta dai \"Racconti di Pietroburgo\" di Gogol'. I librettisti sono Zamjatin, Prejs (che sarebbe stato ucciso durante le purghe degli anni '30) e il grande regista teatrale Mejerchol'd, che ebbe una grande importanza nella stesura e nella realizzazione dell'opera. Il rapporto con Mejerchol'd proseguir\u00e0 anche in seguito: nel 1929 il regista chieder\u00e0 al compositore di scrivere le musiche di scena per \"La cimice\".\nA \u0160ostakovi\u010d vennero anche commissionate le musiche del film \"Nuova Babilonia\", di Kozincev e Trauberg, i registi pi\u00f9 conosciuti dell'epoca insieme ad \u0116jzen\u0161tejn. I brani della colonna sonora del film furono per\u00f2 criticati duramente.\nLa premi\u00e8re del \"Naso\" si svolse a Leningrado nel 1930, diretta da Samosud: nonostante l'immenso successo, la critica, tranne rare eccezioni, non comprese l'opera nel suo reale significato tragico-umoristico. L'opera fu successivamente proibita e fu rimessa in scena solamente quaranta anni dopo.\nAltri lavori del 1929-1930 sono i due pezzi per l\"'Armer Columbus\", op. 23; le musiche di scena per \"Lo sparo\", op. 24, e per \"Terra vergine dissodata\", op. 25, di L'vov; una trascrizione per pianoforte della \"Sinfonia dei Salmi\" di Stravinskij; la colonna sonora del film \"Sola\", op. 27, per la coppia Trauberg-Kozincev; i balletti \"L'et\u00e0 dell'oro\", op. 22, su libretto di Ivanovskij, che si rivel\u00f2 un insuccesso, e \"Il bullone\", op. 27.\nNei due anni successivi, invece, videro la luce la commedia \"La compagnia verde\", \"Rule, Britannia!\", la colonna sonora de \"Le montagne dorate\" e dello spettacolo \"Giustiziati con Condizionale\", le musiche dello spettacolo teatrale \"Amleto\", \"Due pezzi per quartetto\", una trascrizione della polka de \"L'et\u00e0 dell'oro\" e, infine, cominci\u00f2 a lavorare sull'opera \"Una Lady Macbeth del distretto di Mcensk\".\nI primi anni Trenta.\nNel 1932 al compositore venne commissionata la musica per il film \"Genu in Pilae\", distrutto in seguito per ordine di Stalin. Il musicista, che aveva ottenuto un grande successo praticamente solo con la Prima sinfonia, non pot\u00e9 far altro che accostarsi a quelle che erano le idee e le linee guida stabilite dal regime, componendo musiche di carattere encomiastico e trionfale. Nel 1932 inizi\u00f2, infatti, la composizione di una sinfonia, che rimase per\u00f2 incompiuta, intitolata \"Da Karl Marx ai nostri giorni\", per coro, soli ed orchestra. Doveva essere un lavoro basato sulla vita del filosofo e di Feuerbach.\nSuccessivamente, nell'aprile del 1932, il Partito decise di formare la Lega dei Compositori Sovietici: i futuri brani musicali avrebbero dovuto contenere canti popolari, inni e finali trionfanti.\n\u0160ostakovi\u010d, eletto presidente della sezione di Leningrado, si salv\u00f2 dalle censure grazie al fatto che compose musiche per film (la produzione di colonne sonore era infatti allineata con l'esaltazione della patria, tanto voluta dal regime stalinista). Il compositore dovette tenere \"segreta\" la produzione cameristica. A questo periodo risalgono le \"Sei romanze su parole di poeti giapponesi\", op. 21, che verranno eseguite solamente nel 1966.\nNel maggio del 1932 spos\u00f2 Nina Vasil'evna Varzar. Da questo matrimonio nasceranno due figli, Galina (1936) e Maksim (1938), che divenne direttore d'orchestra. Nel 1934 complet\u00f2 anche la \"Lady Macbeth\", opera che dedic\u00f2 alla moglie; l'anno successivo compose i \"Ventiquattro preludi\", op. 34, e il \"Concerto n. 1 in Do min. per Pianoforte, tromba e orchestra\", op. 35. Pens\u00f2 inoltre ad una nuova opera, \"Il grande Fulmine\", un \"Madrigale per il nuovo anno\", e compose anche delle musiche per la pi\u00e8ce teatrale \"La commedia umana\", op. 37, per il Teatro Bachtangov di Mosca.\n\"Una Lady Macbeth del distretto di Mcensk\".\nNel 1934 la \"Lady Macbeth\", sua seconda opera, era completa: per l'onore della premi\u00e8re si erano proposti il Malyj di Leningrado e il Nemirovi\u010d di Mosca. \u0160ostakovi\u010d la concesse a entrambi e l'opera venne rappresentata il 22 e il 24 gennaio 1934. Gli spettacoli furono presentati con diversi titoli (nella capitale il titolo era \"Katerina Izmajlova\"). L'opera ottenne uno strepitoso successo, la critica fu entusiasta: basti pensare che l'opera fu replicata, nei primi due anni, ottantatr\u00e9 volte a Leningrado e novantasette volte a Mosca; successivamente fu rappresentata a Londra, Praga, Lubiana, Cleveland, Copenaghen. Ricevette inoltre i complimenti di Rodzi\u0144ski, Aram Cha\u010daturjan, Arturo Toscanini e del compositore Benjamin Britten. Prendono vita in questo periodo la \"Suite per orchestra jazz n. 1\", le musiche per il film \"Amore e odio\", la \"Sonata per Violoncello e Pianoforte\", op. 40. Aiuta inoltre Ivan Dzerzinskij nella stesura de \"Il placido Don\".\nLa prima condanna.\nIl 1\u00ba dicembre 1934 fu ucciso Kirov, il responsabile del Partito dei compositori. Gli succedette Andrej \u017ddanov, che inizi\u00f2 una campagna di irrigidimento della produzione artistica. Nel 1935 intanto la \"Lady Macbeth\" continu\u00f2 a ottenere successi: venne rappresentata a New York, Filadelfia, Buenos Aires, Praga, Bratislava e Stoccolma. \u0160ostakovi\u010d intanto componeva un terzo balletto, \"Il rivo chiaro\", op. 39, una nuova colonna sonora per il film \"La giovinezza di Maksim\" (op. 41, il primo di una trilogia) della coppia Trauberg-Kozincev e \"Amiche\" (op. 41a), di Arn\u0161tam, oltre che il cartone animato \"Il racconto del pope e del suo servo Balda\". Inoltre sono dello stesso anno i \"Cinque frammenti\", op. 42, dei brani avanguardistici che servirono al compositore da prova per quello che \u00e8 uno dei suoi pi\u00f9 grandi lavori: la \"Quarta sinfonia\".\nQuando la \"Lady Macbeth\" venne presentata anche al Bol'\u0161oj, Stalin presenzi\u00f2 a una rappresentazione (probabilmente il 28 gennaio 1936; altre fonti anticipano la data di un mese); alcuni raccontano che abbia abbandonato la sala al primo intervallo, dopo la scena di sesso tra Sergej e Katerina; altri che rimase fino alla fine sghignazzando con i suoi accompagnatori, ma \u00e8 certo che non abbia invitato il compositore nel suo palco, come era sua abitudine per commentare l'opera ed elargire \"consigli\". Il 28 gennaio 1936, sulla \"Pravda\" apparve un articolo anonimo intitolato \"Caos invece di musica\", che stroncava l'opera, definendola caotica, apolitica, pervertita. La denuncia, inaspettata visto il successo che l'opera aveva avuto, provoc\u00f2 la cancellazione del lavoro dai programmi sia a Mosca sia a Leningrado.\nPochi giorni dopo, il giornale pubblic\u00f2 anche articoli contro \"Il rivo chiaro\"; composizioni come il \"Concerto per piano\" e i \"Preludi\" furono stroncate nei dibattiti della Lega dei Compositori a Leningrado e a Mosca. Per mantenere il loro prestigio, Sollertinskij e Asaf'ev non contraddissero la posizione del regime. Dalla testimonianza di Ervin Sink\u00f3 sembra che \u0160ostakovi\u010d, a questo punto, avrebbe voluto togliersi la vita, ma Stalin stesso, in un incontro col compositore, minimizz\u00f2 le accuse degli articoli, e consigli\u00f2 a Mitja di approfondire di pi\u00f9 le canzoni popolari.\nLa risposta di \u0160ostakovi\u010d: la \"Quinta sinfonia\".\nIl compositore fin\u00ec, nell'aprile 1936, la \"Quarta sinfonia\", op. 43. La fece sentire a una ristretta cerchia di persone, tra le quali Ivan Sollertinskij e Otto Klemperer. La sinfonia, che doveva essere eseguita a novembre, venne per\u00f2 ritirata all'ultimo momento da \u0160ostakovi\u010d. Solamente venticinque anni dopo questa monumentale opera venne rappresentata.\nAltre opere di questo anno sono le musiche per lo spettacolo \"Salve, Spagna!\" e le \"Quattro romanze su versi di Pu\u0161kin\", op. 46.\nSi moltiplicavano intanto gli omicidi ordinati dal regime. Molti cari amici di Mitja persero la vita: il maresciallo Tucha\u010devskij, il gi\u00e0 citato Mejerchol'd e il musicologo \u017diljaev. Insieme a loro vennero uccise anche le rispettive famiglie. Nel 1937 fu nominato professore di Composizione al Conservatorio di Leningrado. Compose anche la sua \"Quinta sinfonia\", op. 47. Scritta tra l'aprile e il luglio (l\"'Adagio\" in soli tre giorni), venne eseguita a novembre, sotto la direzione di Evgenij Mravinskij (che diresse molte altre premi\u00e8re del musicista).\nLa sinfonia venne presentata come la \"Risposta ad una giusta critica\" e si dice che l'opera venne accolta con una grandissima commozione e un entusiasmo generale. Tra i diversi movimenti della sinfonia, il quarto venne definito dai critici una \"forzatura trionfale-ottimistica\" e \"una volont\u00e0 di vendetta da parte del compositore\". Secondo Volkov, \u0160ostakovi\u010d avrebbe descritto cos\u00ec l'epico movimento finale della \"Quinta\":\n\u0160ostakovi\u010d torn\u00f2 quindi sugli allori: la sinfonia fu eseguita a Tbilisi, Char'kov e Rostov, la partitura fu richiesta da Klemperer e Toscanini e venne registrata da Rodzi\u0144ski. \u0160ostakovi\u010d componeva intanto le musiche per i film \"Il ritorno di Maksim\" (op. 45, seconda parte della trilogia di Maksim), \"I giorni di Volocaevskij\" (op. 48), \"Il distretto di Viborg\" (op. 50), \"Amici\" (op. 51), \"Il grande cittadino\" (op. 52) e \"L'uomo col fucile\" (op. 53); scrisse un'altra opera, \"Le dodici sedie\", basata su scritti di Evgenij Petrovi\u010d Petrov e Il'ja Arnol'dovi\u010d Il'f; compose, infine, la \"Seconda suite per orchestra jazz\" e il \"Primo quartetto\".\nNel 1938 \u0160ostakovi\u010d divent\u00f2 professore ordinario a Leningrado e un articolo parla di una sua Sinfonia dedicata a Lenin. Rimasta incompleta, gli schizzi della sinfonia andranno a far parte della \"Sesta\". La nuova sinfonia sar\u00e0 eseguita da Mravinskij nel 1939. Se ci si aspettava una titanica, monumentale sinfonia per Lenin, \u0160ostakovi\u010d compose invece una scherzosa melodia messicana, con autocitazioni dalla \"Lady Macbeth\" e frammenti di Mozart, Rossini e Verdi. L'opera venne accolta con curiosit\u00e0 e, ovviamente, accusata di formalismo.\nNel 1939 il Kirov di Leningrado incaric\u00f2 \u0160ostakovi\u010d di fare una nuova strumentazione per il \"Boris Godunov\". Dell'anno successivo sono invece i \"Tre pezzi per violino\" (forse ritirati dall'autore), l'orchestrazione del Vergn\u00fcgungszug di Johann Strauss, le musiche per i film \"Le avventure di Korzinka\" (op. 58), \"Il grande cittadino - II Parte\" (op. 55), \"Lo stupido topolino\" (op. 56, film mai realizzato). Nel 1940 scrisse il \"Quintetto per Pianoforte\", opera per la quale ricever\u00e0 il Premio Stalin l'anno successivo. Al 1940 risalgono anche il progetto per l'opera \"Katju\u0161a Maslova\" e la composizione delle musiche per la messa in scena del \"Re Lear\" di Shakespeare. \u0160ostakovi\u010d divenne intanto Presidente della Lega dei Compositori Sovietici.\nLe opere belliche.\nLa \"Sinfonia di Leningrado\".\nAllo scoppio della Seconda guerra mondiale \u0160ostakovi\u010d si trovava a Komarovo, allora in Finlandia. La Wehrmacht, in breve tempo, raggiunse Leningrado. Dmitrij cerc\u00f2 pi\u00f9 volte di farsi arruolare nell'Armata Rossa, ma venne sempre respinto a causa della salute cagionevole. Fu comunque arruolato in un gruppo addetto al controllo degli incendi e venne assegnato al tetto del Conservatorio. Una foto, divenuta in seguito molto famosa, di quest'inedito \u0160ostakovi\u010d-pompiere fu pubblicata sul \"Times\" del 20 luglio 1942.\nIl 15 luglio 1941 Mitja inizi\u00f2 la composizione dell'opera pi\u00f9 famosa: la \"Settima sinfonia\". In breve tempo sarebbe diventata l'emblema della resistenza russa di fronte alla macchina da guerra tedesca. Il 16 settembre il compositore intervenne in una trasmissione radiofonica d'incoraggiamento ai soldati al fronte, parlando della creazione della sua opera.\nLa sinfonia, op. 60, venne terminata in un tempo record: il 27 dicembre era completa. A Kujby\u0161ev, luogo dove venne trasferita l\"'intelligencija\" di Leningrado (tra cui \u0160ebalin, Kabalevskij, Ojstrach, Gilels, Sergej \u0116jzen\u0161tejn e Il'ja \u0116renburg), venne eseguita per la prima volta il 4 marzo 1942, sotto la bacchetta di Samosud. Esplose il mito della \"Leningrado\". La Sinfonia venne eseguita a Leningrado, sotto gli incessanti bombardamenti, suscit\u00f2 la commozione di tutti i presenti e provoc\u00f2 un'ondata di applausi per Dmitrij \u0160ostakovi\u010d. In poco tempo venne replicata in tutta la Russia, fino ad arrivare, tramite un microfilm contenente la partitura, a Toscanini.\nSe in passato \u0160ostakovi\u010d era lontano dall'idea della musica voluta dal regime (cori e marce militari, toni eroici e trionfalistici), in quest'occasione ritenne invece opportuno avvicinarvisi, e comporre musica che esaltasse la patria e l'antifascismo, cos\u00ec come voluto anche dalla Lega dei Compositori. Non a caso, in questo periodo, orchestr\u00f2 l\"'Internazionale\" e \"Il giuramento del Commissario del popolo\". Negli scontri tra sovietici e nazisti mor\u00ec il giovane compositore Veniamin Flej\u0161man. \u0160ostakovi\u010d si occup\u00f2 di completare l'opera \"Il violino di Rothschild\", lasciato incompiuto dalla vittima.\nL'Ottava sinfonia.\nNel 1942 lavor\u00f2 all'opera \"I giocatori\", di Gogol', di cui fin\u00ec solo il primo atto. L'opera verr\u00e0 completata dal polacco Krzysztof Meyer, biografo di \u0160ostakovi\u010d. Mitja utilizzer\u00e0 delle bozze dell'opera lasciata incompleta per la sua ultima composizione, la \"Sonata per viola\". Altre opere composte da Dmitrij nel 1942 sono la \"Sonata n. 2 per pianoforte\", op. 61, che dedic\u00f2 a Nikolaev, suo maestro, una \"Marcia cerimoniale\", le musiche per lo spettacolo \"Patria\", di Dolmatovskij (la suite \u00e8 l'op. 63, \"Leningrado citt\u00e0 natia\") e \"Sei romanze su versi di poeti inglesi\", op. 62, che dedic\u00f2 a diverse persone: sua moglie Nina, Atovm'jan, Sollertinskij, Glikman, Sviridov e \u0160ebalin. Di quest'opera fece una versione per orchestra, l'op. 140.\n\u0160ostakovi\u010d aveva in mente anche un brano sinfonico, \"Gli eroici difensori di Mosca\". L'idea fu subito messa da parte, visto che \u0160ostakovi\u010d era preso dalla composizione di una nuova sinfonia. In due mesi il Maestro compose l\"'Ottava\", una delle pagine pi\u00f9 lugubri e drammatiche, che suonava quasi come un cupo \"Requiem\" per le vittime del conflitto. Eseguita per la prima volta il 4 novembre 1943 a Mosca, sotto la bacchetta del solito Mravinskij (cui \u00e8 dedicata l'opera stessa), la sinfonia, a causa della mancanza dei toni trionfali e della prolissit\u00e0, suscit\u00f2 molti dibattiti. L'opera verr\u00e0 messa all'indice e sar\u00e0 rieseguita solamente quindici anni dopo.\nLa Nona sinfonia.\nNel 1943 mor\u00ec Sollertinskij: la perdita del caro amico fu terribile per Dmitrij, che decise di dedicargli il \"Trio n. 2, op. 67\" per pianoforte, violino e cello. Il musicista fu nominato membro dell'Istituto Americano di Arte e Letteratura e ricevette la medaglia \"Per la difesa di Leningrado\". L'anno dopo complet\u00f2 l'opera \"Il violino di Rothschild\" e scrisse le musiche e la suite del film \"Zoya\" di Leo Arn\u0161tam e per lo spettacolo \"Il fiume russo\". E ancora gli \"Otto canti popolari inglesi e americani\", il \"Secondo quartetto\", op. 68, dedicato a Sebalin, e il \"Quaderno infantile\", op. 69, per la figlia Galina. \u0160ostakovi\u010d pensava intanto alla composizione di una nuova sinfonia, che avrebbe dovuto rappresentare la vittoria su Hitler. Abbozz\u00f2 quindi una \"Sinfonia della Vittoria\", ma cambi\u00f2 idea e compose le musiche per il film \"Gente semplice\", op. 71, e \"Due canti\", op. 72.\nNel 1945 Dmitrij, che partecipava ai festeggiamenti della fine della guerra, si pose il problema di come festeggiare l'evento. Se tutti si aspettavano una \"Nona\" dai toni sfarzosi e trionfalistici, sul modello della ben pi\u00f9 conosciuta \"Nona\" di Beethoven, \u0160ostakovi\u010d sorprese tutti e compose una sinfonia senza coro, senza finali trionfali ma, anzi, dai toni leggeri e ironici, quasi derisoria in certi passaggi, utilizzando schemi classici della sinfonia sette-ottocentesca. In molti lo interpretarono come un insulto ai caduti della patria. Nel 1946, in seguito al suo trasferimento definitivo a Mosca, \u0160ostakovi\u010d termin\u00f2 il \"Terzo quartetto\", op. 73, e venne insignito dell'Ordine di Lenin per l'evoluzione musicale, del Premio Stalin per il Trio n. 2.\nIl secondo dopoguerra.\nTerminato il secondo conflitto mondiale, inizi\u00f2 l'ostilit\u00e0 tra il blocco sovietico e quello occidentale. Ci\u00f2 finir\u00e0 per danneggiare anche \u0160ostakovi\u010d: nei paesi dell'ovest il \"Times\" defin\u00ec la Sesta sinfonia \"prodotto di una mente feconda ma poco cospicua\". In occidente, infatti, si riteneva che il compositore avesse accettato passivamente le imposizioni di \u017ddanov (del regime stalinista, quindi), cosa effettivamente non vera.\nIl maestro cerc\u00f2 quindi di comporre musica che fosse gradita al regime: il \"Poema sulla patria\", op. 74, con i tanto richiesti solisti, coro ed orchestra, e l'Ouverture festiva, op. 96, entrambi eseguiti solo dopo anni. Continu\u00f2 la composizione delle colonne sonore: \u0160ostakovi\u010d scrisse quelle per Pigorov, op. 76, e per \"La giovane guardia\", op. 75. Un'altra composizione, i \"Tre pezzi\", fu abbandonata. Nell'estate del 1947 cominci\u00f2 a lavorare al Primo concerto per violino.\nIl 9 febbraio fu nominato Presidente della Lega dei Compositori di Leningrado e tre giorni dopo eletto deputato del Soviet Supremo delle Repubbliche Sovietiche. Nel 1948 il Partito accus\u00f2, con la voce di Chrennikov (Primo segretario della Lega), di formalismo i compositori sovietici: Muradeli, Mjaskovskij, \u0160ebalin, Popov, Prokofiev, Cha\u010daturjan e, soprattutto, \u0160ostakovi\u010d. Dmitrij perse allora il posto di insegnante a Mosca e al Conservatorio di Leningrado e \u017ddanov lanci\u00f2 una nuova offensiva (satiricamente chiamata \"\u017edanov\u0161\u010dina\"), pi\u00f9 violenta ancora di quella del 1936, attaccando le sue opere \"perverse, formalistiche e antipopolari\". In seguito a questo, la musica sarebbe diventata, fino alla morte di Stalin (1953), una celebrazione tronfia del despota.\n\u0160ostakovi\u010d, in una situazione economicamente precaria, ricorse, come al solito, alla composizione di colonne sonore: \"La caduta di Berlino\" (1949), op. 82, \"Belinskij\" (1950), op. 85, da cui vennero poi tratti diversi brani, come una Suite (op. 82a), il canto \"Una bella giornata\", un \"Vocalizzo\" per coro a cappella per il primo e una Suite (op. 85a) e quattro cori a cappella dal secondo. Fin\u00ec anche il Concerto per violino e il ciclo \"Dalla poesia popolare ebraica\", che restarono per\u00f2 allora in un cassetto, e \"Il canto delle foreste\", op. 81, composto per celebrare le politiche ambientali del regime.\n\u0160ostakovi\u010d, nel 1949, venne inviato come ambasciatore alla Conferenza internazionale della Pace a New York, insieme a diversi altri artisti. Fu per\u00f2 \"vittima\" della Guerra fredda: Toscanini, che lo aveva invitato anni prima in America, si rifiut\u00f2, nel clima di allora, di incontrarlo e un concerto, che aveva in programma la \"Quinta\", venne bloccato da una manifestazione di combattenti.\nIl musicista era visto, in questo periodo, come un componente della macchina propagandistica sovietica e si pu\u00f2 capire perch\u00e9 ricevette questa \"particolare\" accoglienza.\nNel 1949 compose la \"Suite da balletto n. 1\" e il \"Quarto quartetto\". Nell'anno successivo compose solamente le \"Due romanze su versi di Lermontov\", op. 84. Nel 1950 ricevette due Premi Stalin: uno per \"La caduta di Berlino\" e uno per \"Il canto delle foreste\". Si rec\u00f2 poi a Varsavia, per il \"Consiglio mondiale della pace\", e a Lipsia, per il bicentenario della morte di Bach. L'influenza del genio del contrappunto lo port\u00f2 a comporre i propri \"Ventiquattro preludi e fughe\", op. 87.\nNel 1951 fu eletto deputato del Soviet Supremo, compose i \"Dieci poemi su testi di poeti rivoluzionari\", op. 88, per il quale ottenne, l'anno successivo, il suo quinto Premio Stalin.\nNel 1951, anno prolifico, vedono la luce anche i \"Quattro canti su parole di Evgenij Dolmatovskij\", op. 86, le \"Danze di bambole\", \"Dieci canti popolari russi\", la \"Suite per balletto n. 2\", le musiche per il film \"Il memorabile anno 1919\" (ricomposti da Atovm'jan nei \"Frammenti\", op. 89a), i \"Quattro monologhi su versi di Pu\u0161kin\", op. 91, il \"Quinto quartetto\", op. 92.\nNei due anni successivi, invece, compose \"Il sole splende sulla nostra patria\", op. 90, che fu eseguito per l'anniversario del Partito Comunista, le \"Suite da balletto n. 3 e 4\" e i \"Canti greci\". Nel 1953 si rec\u00f2 a Vienna per il \"Congresso mondiale della pace\".\nLa morte di Stalin.\nIl 5 marzo 1953 Iosif Stalin mor\u00ec. \nDopo l'esecuzione dell'opera, sotto la guida del solito Mravinskij, il successo fu clamoroso. All'estero l'opera venne eseguita a Londra, Parigi, Lipsia, New York, Tokyo, Vienna, Basilea, Zurigo, Milano e Atene. Gli verr\u00e0 conferito il titolo di \"Artista del popolo\" e, nel 1956 (in occasione del suo compleanno), l'Ordine di Lenin.\n Ebbero finalmente luogo le prime del Quarto e Quinto quartetto, nel 1953, e dell'Ouverture festiva, op. 96. \u0160ostakovi\u010d si dedic\u00f2 inoltre alla composizione del \"Concertino\" per due pianoforti, op. 94, e, nel 1954, \"Il canto dei grandi fiumi-Unit\u00e0\", \"Cinque romanze (Canti dei nostri giorni)\", op. 98, e \"Furono baci\".\nQuesto felice periodo fu per\u00f2 guastato dalla morte della moglie, Nina Vasil'evna, morta di cancro, e della madre, Sof'ja Vasil'evna. Nonostante ci\u00f2, il maestro continu\u00f2 a comporre: \"Dalla poesia popolare ebraica\" e il \"Concerto per violino n. 1\", eseguito dall'amico David Ojstrach e diretto da Mravinskij. L'opera, che ebbe inizialmente poco successo, venne eseguita in America, dove avr\u00e0 un successo eccezionale. L'unica opera composta nel 1955 fu la colonna sonora de \"Il tafano\".\nVenne nominato membro corrispondente dell'Accademia delle arti della Repubblica Democratica Tedesca e, il 15 gennaio 1956, membro onorario dell'Accademia Nazionale di Santa Cecilia: sar\u00e0 l'unica volta che il grande compositore sovietico verr\u00e0 in Italia. Nel 1956 Nikita Chru\u0161\u010d\u0451v, nuova guida russa, denunci\u00f2 i crimini del predecessore: si apr\u00ec una nuova era per l'arte russa, che si vide togliere di dosso il peso della censura del regime. \u0160ostakovi\u010d allora attacc\u00f2 duramente Stalin, con alcuni articoli, pubblicati anche sulla \"Pravda\", l'idea di \"Formalismo\" e la povert\u00e0 di ideali della musica prodotta allora.\nNel 1956 \u0160ostakovi\u010d si spos\u00f2 con Margarita Andreevna Kainova. Il matrimonio, improvviso, sarebbe durato poco tempo: infatti nel 1959 divorziarono. Nel 1956, per i suoi cinquanta anni, diversi concerti gli vennero dedicati in tutta la Russia, specialmente nella sua Leningrado, e Chru\u0161\u010d\u0451v lo decor\u00f2 con l'Ordine di Lenin.\nLe composizioni di quest'anno furono il \"Sesto quartetto\", op. 101, le musiche del film \"Il primo contingente\", (la suite ha numero d'opera 99a), \"Due canti\" e i cinque \"Canti spagnoli\", op. 100\nIl Partito e i riconoscimenti internazionali.\nMentre Chruscev iniziava il processo di destalinizzazione e di distruzione del \"culto della personalit\u00e0\", \u0160ostakovi\u010d venne eletto Segretario della Lega dei Compositori: manterr\u00e0 la carica fino al 1968. Nello stesso anno, il 1957, compose l\"'Undicesima sinfonia - L'anno 1905\", dedicata alla prima Rivoluzione russa. Questo lavoro \u00e8 il primo in cui \u0160ostakovi\u010d diede titolo ai diversi movimenti (era accaduto in passato, con la Settima: i diversi titoli erano \"La guerra\", \"Il ricordo\", \"Gli spazi sconfinati della patria\", \"La vittoria\". Il compositore decise per\u00f2 di eliminarli prima dell'esecuzione), identificandoli con avvenimenti precisi accaduti nella ribellione. Stranamente, quando il \"diktat\" dell'\"intitolazione dei movimenti\" era ormai svanito, Dmitrij ne fece uso per la prima volta. L'opera ricever\u00e0 il Premio Lenin.\nIn occasione del diploma del figlio Maksim, \u0160ostakovi\u010d, in una quasi inedita versione di \"padre affettuoso\", compose il \"Concerto n. 2 per pianoforte\", op. 102. Lo diriger\u00e0 e suoner\u00e0 un anno dopo anche Leonard Bernstein a New York. Altre composizioni del periodo sono le \"Undici variazioni su tema di Glinka\", in collaborazione con \u0160ebalin, Kabalevskij, Kapp, Levitin, \u0160\u010dedrin e Sviridov, e \"Due adattamenti di canti popolari russi\", op. 104. Inizi\u00f2 anche a lavorare ad un'operetta: \"Moskva, \u010cer\u00ebmu\u0161ki\".\nDiversi sono i riconoscimenti che Dmitrij ricevette in questo periodo: Cavaliere delle Arti e delle Lettere (Francia), il primo straniero a ricevere questo titolo; socio onorario dell'Accademia musicale della corona inglese; l'alto dottorato dell'Universit\u00e0 di Oxford; il premio internazionale Jan Sibelius (Finlandia); divenne Presidente onorario della societ\u00e0 Austria-URSS. Nel 1958 iniziarono anche i suoi problemi fisici: comparvero i primi sintomi di quella paralisi che finir\u00e0 per impedirgli l'uso della mano destra. Ci\u00f2 provocher\u00e0 la fine dell'attivit\u00e0 pianistica di Dmitrij; in occasione del matrimonio del figlio, si frattur\u00f2 una gamba. Continuer\u00e0 a zoppicare per il resto della vita, soprattutto dopo la seconda rottura della stessa gamba nove anni pi\u00f9 tardi.\nNel 1959 compone il \"Concerto n. 1 per violoncello\" (solista della prima esecuzione sar\u00e0 il dedicatario stesso, Mstislav Rostropovi\u010d, e direttore il solito Mravinskij) e una nuova versione dell'opera \"Chovan\u0161\u010dina\" di Musorgskij, ancora oggi preferita all'originale. L'opera otterr\u00e0 un enorme successo. L'anno successivo in Occidente ripresero le rappresentazioni della Lady Macbeth: furono molti i critici che giudicarono l'opera volgare e senza scrupoli; in Italia furono molte le polemiche in seguito ad una sua rappresentazione a Venezia: dopo la prima esecuzione il soprano si vergogn\u00f2 di comparire nuovamente in camicia da notte nella scena del rapporto e del bacio con il tenore (Sergej): la scena aveva scandalizzato tutti, dal patriarca della citt\u00e0 ad Andreotti; alla seconda rappresentazione, la scena venne eseguita con il sipario chiuso.\nNel 1960 \u0160ostakovi\u010d entr\u00f2 nel Partito Comunista, segno evidente della fiducia del musicista verso il nuovo corso post-Stalin. Compose molte opere: il \"Settimo quartetto\", op. 108, che dedic\u00f2 alla memoria della prima moglie Nina; le \"Satire\", op. 109; la colonna sonora per \"Cinque giorni, cinque notti\", op. 111, composta in Germania Est; l\"'Ottavo quartetto\", op. 110, una delle sue opere pi\u00f9 tristi, dedicato alle vittime del fascismo e della guerra. Esso contiene diverse citazioni, dalla \"Prima sinfonia\", dal \"Trio n. 2\" (la \"danza dei nazisti sui cadaveri degli ebrei\" del quarto movimento) e dalla Lady Macbeth. Comparve anche il suo \"nome - motto musicale\", ovvero le note Re - Mi bemolle - Do - Si. Del quartetto, Rudol'f Bar\u0161aj far\u00e0 una trascrizione per orchestra, chiamata Sinfonia da camera, op. 110a. Anche la composizione de \"I rintocchi di Novorossijsky - La fiamma della gloria eterna\", in memoria dei caduti della \"Grande Guerra Patriottica\", \u00e8 dello stesso anno. La melodia era udibile ogni ora dalla torre dell'orologio della citt\u00e0..\nGli anni Sessanta.\nTra il 1960 e il 1961 compose finalmente la sinfonia per Lenin: la \"Dodicesima sinfonia\" \u00e8 in realt\u00e0 dedicata alla rivoluzione del 1917, pi\u00f9 che al politico stesso. Anche in essa i movimenti hanno un titolo, richiamante ciascuno alcuni eventi o luoghi della Rivoluzione d'Ottobre. La sinfonia venne eseguita in occasione del ventiduesimo anniversario del PCUS. Se in patria ricevette una grande accoglienza, in Occidente fu duramente attaccata, ma anche per i contenuti con poca retorica.\nNel 1961 ebbe finalmente luogo l'esecuzione della storica \"Quarta sinfonia\", sotto la bacchetta di Kirill Kondra\u0161in. Fu uno straordinario e sincero successo e la critica esalt\u00f2 l'opera come uno dei pi\u00f9 grandi lavori del Novecento. Nel marzo venne eletto deputato del Soviet Supremo dell'URSS. Poco prima dell'esecuzione della \"Quarta\", Dmitrij aveva cominciato a scrivere la sua \"Tredicesima sinfonia\", su testi del poeta Evgenij Evtu\u0161enko, che parla principalmente di antisemitismo.\nL'opera venne contrastata dalla Lega dei Compositori, in particolare da Chrennikov, ma nessuno alla fine riusc\u00ec a impedire la stesura dell'opera sinfonica. Questo piccolo scontro sar\u00e0 l'ultimo della vita di \u0160ostakovi\u010d: non verr\u00e0 mai pi\u00f9 osteggiato n\u00e9 dallo stato n\u00e9 dalla Lega dei Compositori. Alla prima esecuzione, nel dicembre del 1962, ricevette un'ovazione senza fine, con gli ascoltatori commossi sino al pianto. La sinfonia fu diretta da Kirill Kondrasin, direttore che successe a Mravinskij nelle esecuzioni delle prime di \u0160ostakovi\u010d. I rapporti con Mravinskij si erano raffreddati dopo che questi aveva preferito non dirigere la \"Tredicesima\". La stampa tacque sulla nuova sinfonia, visto che essa aveva toccato dei temi-tab\u00f9 nella Russia ancora convalescente dallo stalinismo: l'antisemitismo, la persecuzione della satira, la lode della donna, il timore di fronte al terrore dello stalinismo e della vendita dello studioso al regime. Per alcuni anni la sinfonia spar\u00ec dai programmi delle orchestre, per riapparire solamente negli anni settanta, con alcuni versi cambiati.\nIn occidente, dove \u0160ostakovi\u010d era visto come un compositore ormai asservito al potere, la \"Tredicesima\" venne ritenuta come un'opera di un artista divenuto nuovamente dissidente. Questo successo nel blocco capitalista fece s\u00ec che in patria \u0160ostakovi\u010d venisse visto con diffidenza. Ma il potere cominciava ad essere cauto con il compositore, e non viceversa come in passato. \u0160ostakovi\u010d riprese la \"Lady Macbeth\", con il consenso del Ministero della Cultura: successivamente al cambio di titolo in \"Katerina Izmajlova\" e ad alcuni aggiustamenti fatti dal compositore, l'opera fu messa nel programma di molti teatri, e in breve tempo ottenne un immenso successo, che fece s\u00ec che l'opera venisse eseguita anche in molti paesi dell'Occidente. Nel 1962, a 58 anni, \u0160ostakovi\u010d si spos\u00f2 per la terza volta, con l'editrice Irina Antonovna Supinkskaja. Nonostante la grande differenza d'et\u00e0, fu un matrimonio felice.\nNel 1963 \u0160ostakovi\u010d music\u00f2 il film \"Ceremuskij\", tratto dall'opera; arrangi\u00f2 per orchestra i \"Due cori\", op. 124; orchestra i \"Canti e danze della morte\" di Musorgskij, che dedica a Galina Vi\u0161nevskaja; riorchestra il \"Concerto per violoncello\" di Robert Schumann, che dedic\u00f2 a Mstislav Rostropovi\u010d; compone l\"'Ouverture su temi circassi e russi\", per il centenario dell'annessione del Kirghizistan alla Russia; compose le musiche per il film \"Amleto\", op. 116. Ricominciarono, per il momento solo all'estero, le messe in scena de \"Il naso\".\nMentre peggioravano le sue condizioni di salute, \u0160ostakovi\u010d compose il \"Nono quartetto\" (orchestrato da Bar\u0161aj come \"Sinfonia da camera\", op. 118a) e il \"Decimo quartetto\", dedicato alla moglie Irina, che lo assisteva sempre pi\u00f9. Su poema dell'amico Evtu\u0161enko, compose la cantata \"L'esecuzione di Stepan Razin\", op. 119. Razin \u00e8 un eroe popolare russo, capo della rivoluzione contro i boiardi del 1671. Poich\u00e9 parla di una ribellione contro il potere, il testo non piacque al regime, che impose alcuni tagli all'opera.\n\u0160ostakovi\u010d diresse l'unica volta nella sua vita nel 1964: al festival di Gor'kij esegu\u00ec l'Ouverture festiva di Brahms e il proprio Concerto n. 1 per cello. Nel 1965, in seguito ad un ulteriore peggioramento delle condizioni di salute, \u0160ostakovi\u010d compose solamente le musiche per il film \"Un anno, una vita\", op. 120, e le \"Cinque romanze su testi della rivista \"Krokodil\"\", op. 121. L'anno successivo complet\u00f2 l\"'Undicesimo quartetto\", dedicato a Sirinskij, dello storico Quartetto Beethoven, e la \"Prefazione alle mie opere complete e brevi riflessioni in proposito\", op. 123, in cui, con molta autoironia, parlava di s\u00e9.\nNel 1966 fu colpito da un infarto e si ruppe la gamba (la stessa fratturatasi anni prima, in occasione del matrimonio di Maksim). Nonostante ci\u00f2, compose (in ospedale) il \"Concerto n. 2 per violoncello\", per il solito Rostropovi\u010d. L'anno dopo compose un ciclo su testi di Aleksandr Blok, per soprano, pianoforte, violino e cello, dedicandolo a Galina Visnevskaja, e il \"Concerto n. 2 per violino\", op. 129, come regalo di compleanno per David Ojstrach. Compose anche, bench\u00e9 fosse ricoverato in ospedale, un canto dall\"'Evgenij Onegin\", intitolato \"Primavera, primavera\", op. 128; le musiche per il film \"Sof'ja Perovskaja\", op. 132; il \"Preludio funebre-trionfale\", op. 130, dedicato alla memoria dei caduti nella battaglia di Stalingrado; il poema sinfonico \"Ottobre\", op. 132, per il cinquantesimo anniversario della Rivoluzione.\nNel 1968, termin\u00f2 il \"Dodicesimo quartetto\", op. 133, opera con contenuti dodecafonici, e la \"Sonata per violino\", op. 134, dedicata al solito Ojstrach. Nel 1969 \u0160ostakovi\u010d, molto malato (il braccio destro era praticamente paralizzato) cadde in depressione, a causa delle molte morti avvenute nell'anno: tre membri del Quartetto Beethoven (Borisovskij, Vasilij e Sirinskij), la sorella maggiore Marija, Lev Oborin, il regista Kozincev.\nGli anni Settanta.\nIn questo clima molto triste, Dmitrij compose la sua \"Quattordicesima sinfonia\", con temi riguardo alla morte. La dedic\u00f2 all'amico Benjamin Britten, conosciuto anni prima. L'organico era molto particolare e prevedeva un soprano, un basso, archi e percussioni \"accessorie\" (ovvero woodblock, castagnette, frusta, 3 tom-tom, tastiere, campane, celesta). I testi erano di Garc\u00eda Lorca, Apollinaire, Rilke e Kuchelbecker. Ricevette molti complimenti e ottime critiche, nonostante il mancante ottimismo tanto voluto dal regime. Orchestr\u00f2 anche il \"Primo concerto per violoncello\" di Boris Ti\u0161\u010denko.\nNel 1970 \u0160ostakovi\u010d ritir\u00f2 diversi premi in tutto il mondo, nonostante le sempre peggiori condizioni fisiche. Mentre si trovava in ospedale, compose il ciclo \"Lealt\u00e0\", op. 136. In agosto termin\u00f2 il \"Tredicesimo quartetto\", op. 138, le musiche per il film \"Re Lear\", op. 137, e la \"Marcia della milizia Sovietica\", op. 139. Nel 1971 compose l'enigmatica ultima sinfonia, la \"Quindicesima\", un contenitore di ricordi e di citazioni di proprie opere passate e di lavori di Rossini (Guglielmo Tell, i famosi squilli di tromba del finale dell'ouverture) e Wagner (il Tannh\u00e4user). Lo colp\u00ec un altro infarto, mentre scriveva il \"Quattordicesimo quartetto\".\nNel 1973, rimessosi, comp\u00ec diversi viaggi in Europa e in America, presenziando a diverse esecuzioni delle sue opere, ormai rappresentate in molti teatri del Continente. Al ritorno in Russia, gli vennero diagnosticati la progressiva paralisi degli arti e un carcinoma al polmone. Lavor\u00f2 nell'estate 1973 al ciclo sulle \"Sei poesie di Marina Cvetaeva\", op. 143. Nel 1974 tenne un discorso alla Lega dei Compositori e un mese dopo torn\u00f2 in ospedale, dove compose l'ultimo quartetto, il \"Quindicesimo\". Per l'esecuzione venne cercato un nuovo quartetto, date le morti dei membri del Quartetto Beethoven (era mancato anche l'ultimo ancora vivente, Sirinski).\nNel 1974 \u0160ostakovi\u010d, tramite degli amici che erano stati in Italia, conobbe le opere letterarie di Michelangelo. Compose quindi una \"Suite su versi di Michelangelo Buonarroti\", op. 145, con temi quali politica, amore e arte. I brani della penultima opera, le \"Quattro poesie del Capitano Lebjadkin\", op. 146, sono tratti da \"I demoni\" di Dostoevskij. Nell'autunno a Mosca si riesegu\u00ec, dopo quaranta anni di ostracismo, \"Il naso\": \u0160ostakovi\u010d partecip\u00f2 alla preparazione dell'opera e alcuni video, rintracciabili anche in rete, lo ritraggono stanco e molto malato. Stessa cosa far\u00e0 per la Katerina Izmajlova, rappresentata a dicembre.\nLa riabilitazione e la morte.\nAgli inizi del 1975 procedette all'orchestrazione del \"Lied\" di Beethoven \"Il canto della pulce\" (op. 75 n. 3). Ad aprile venne ricoverato in ospedale. Il 6 luglio 1975 termin\u00f2 di comporre la \"Sonata per viola\", op. 147. Il lavoro contiene citazioni dall'opera \"I giocatori\" e dalla \"Sonata al chiaro di luna\" di Beethoven. La nota finale della viola, che svanisce in un emblematico \"morendo\", fu l'ultima scritta dal compositore. In seguito all'ennesimo infarto cardiaco, il 9 agosto 1975, alle ore 18:30, Dmitrij Dmitrievi\u010d \u0160ostakovi\u010d mor\u00ec nell'ospedale di Kunzevo, lo stesso sobborgo moscovita dove era morto il \"nemico\" Stalin. I funerali di Stato si svolsero cinque giorni dopo, il 14 agosto. Parteciparono autorit\u00e0 politiche, familiari e moltissime persone, che diedero a uno dei pi\u00f9 grandi compositori l'ultimo saluto. Il Maestro \u00e8 sepolto nel cimitero di Novodevi\u010dij.\n\u0160ostakovi\u010d insegnante.\n\u0160ostakovi\u010d si \u00e8 sempre dimostrato un ottimo didatta: durante il periodo di insegnamento ai conservatori delle due maggiori citt\u00e0 russe, il Maestro diede lezioni a moltissimi allievi, tra i quali i gi\u00e0 citati Flej\u0161man e Ti\u0161\u010denko, ma anche Denisov (con il quale intrattenne un rapporto epistolare), Ustvol'skaja, Weinberg, Sviridov, Evlachov, Bunin, Kar\u0117n Cha\u010daturjan (nipote di Aram) e Boris \u010cajkovskij (solamente omonimo di P\u00ebtr). I suoi allievi parlano di uno \u0160ostakovi\u010d molto dedito all'insegnamento, e che, nonostante i suoi numerosi impegni, non mancava mai alle lezioni. Molto caloroso con i suoi \"pupilli\", e sempre rispettoso delle loro scelte compositive, Dmitrij usava far studiare brani di Beethoven, Brahms, \u010cajkovskij, Mahler e Verdi, ma anche di Richard Strauss (il \"Don Juan\") e Stravinskij (la sua riduzione per piano della \"Sinfonia dei Salmi\").\nLo stile.\nIl linguaggio musicale di \u0160ostakovi\u010d si rif\u00e0 alla tradizione e alla cultura russa, mischiandole in una propria e originalissima visione della forma e del contenuto.\nDopo un primo periodo di \"avanguardia\", \u0160ostakovi\u010d si riallacci\u00f2 alla musica romantica, ispirandosi a Gustav Mahler, ma anche a Musorgskij. La sua musica spesso comprende acuti contrasti ed elementi grotteschi.\n\u0160ostakovi\u010d e gli ideali della rivoluzione.\n\u0160ostakovi\u010d ader\u00ec sinceramente agli ideali rivoluzionari, al punto che la figura di Lenin costitu\u00ec per tutta la sua vita un punto di riferimento. Un aneddoto racconterebbe che l'undicenne \u0160ostakovi\u010d si trovasse tra la folla che ne attendeva il rientro in Russia alla stazione di Pietrogrado il 3 aprile 1917, insieme al padre e allo zio Maksim. L\u00ec Mitja (cos\u00ec veniva chiamato il futuro compositore da piccolo) assistette al discorso di Lenin. \u00c8 anche documentato un articolo pubblicato su \"Sovetskaja kultura\" nel 1959, nonch\u00e9 da alcune lettere, la volont\u00e0 di dedicargli una sinfonia. Nel 1917, dopo aver partecipato ad un corteo popolare, compose una marcia funebre e un inno per onorare le vittime della Rivoluzione. Ci\u00f2 non gli imped\u00ec, tuttavia, di denunciare il tradimento di questi stessi ideali compiuto dalle oligarchie di partito negli anni successivi.\n\u0160ostakovi\u010d e la societ\u00e0.\nL'opera Lady Macbeth del Distretto di Mcensk (poi chiamata Katerina Izmajlova) nel 1934, che raccontava del delitto di Macbeth come gesto di rivolta antiborghese, a due anni e pi\u00f9 di cento repliche di distanza dalla sua prima rappresentazione, fu attaccata dal partito Comunista tramite un articolo sul giornale Pravda dal titolo \"Caos anzich\u00e9 musica\" (probabilmente redatto da Stalin in persona) in cui la geniale opera di \u0160ostakovi\u010d veniva criticata in quanto non rispondente ai canoni appena definiti del cosiddetto \"Realismo socialista\" (secondo la definizione dell'allora consulente culturale di Stato Russo Maksim Gor'kij: \nUna definizione volutamente laconica e tautologica, volta a determinare un controllo sugli artisti e, quanto pi\u00f9 possibile, un loro asservimento al partito. Se infatti tale definizione avesse assunto un profilo pi\u00f9 chiaro, sarebbe stato ben facile da parte di musicisti e scrittori mettersi al riparo assecondando richieste specifiche di contenuto \u201cpopolare\u201d o quant'altro; in questo modo invece, chiunque avrebbe potuto essere sempre ed in ogni caso passibile di una accusa di \u201cformalismo\u201d (anche questo un termine generico, indicante le tendenze di quegli intellettuali che, lontani dalle esigenze del proletariato, si dedicavano ad un esclusivo culto della forma, magari perfino in odore di influenze occidentalizzanti). Basti citare il caso di Muradeli, compositore di secondo piano e convinto socialista, cui fu commissionata nel periodo postbellico un'opera da comporsi secondo i canoni, appunto, del realismo socialista, e che, presentata agli organi di partito, fu invece presa come modello di musica \u201cformalista\u201d.\n\u0160ostakovi\u010d e la Lady Macbeth furono di fatto due insigni vittime, il cui processo \"coram populo\" facesse da esempio, dando avvio all'affermazione di un meccanismo secondo cui il \u201ccrimine artistico\u201d costituiva in tutto e per tutto un crimine politico, e la parola del partito in ambito culturale diveniva legge.\nDurante il periodo 1941/1945, data la tragica situazione interna, il regime toller\u00f2 il maturare di una certa libert\u00e0 d'espressione, purch\u00e9 fosse indirizzata a celebrare la tradizione della grande Russia post-zarista e inneggiasse alla resistenza contro l'invasione nazista. L'Ottava e la Nona sinfonia furono, sotto questo profilo, estremamente deludenti: il Partito si aspettava che \u0160ostakovi\u010d scrivesse una trilogia incentrata sulla guerra (cominciata con la celeberrima Settima); ma l'Ottava sinfonia, del 1943, risult\u00f2 un cupo e pessimistico requiem per le vittime del conflitto, e fu aspramente criticata dai membri dell'Unione dei compositori; lo stesso si potrebbe dire della Nona (scritta nel 1945), che avrebbe dovuto essere il mastodontico inno trionfale per una Russia uscita vincitrice dalla guerra: alla prima del 3 novembre, gli astanti ascoltarono una musica striminzita (all'incirca 25 minuti di durata), mai seria, anzi buffa e giocosa, persino canzonatoria in certi passaggi.\nIn ogni caso, terminato il conflitto, l'inversione di tendenza fu immediata e totale. A capeggiare questa nuova crociata contro la libert\u00e0 d'espressione fu il nuovo intraprendente addetto alle faccende culturali di Stalin: Andrej Aleksandrovi\u010d \u017ddanov. La campagna che tra 1946 e 1948 port\u00f2 ad innumerevoli purghe nelle arti e nelle scienze (nota poi col dispregiativo nome di \"\u017edanov\u0161\u010dina\") diede luogo a scene di meschinit\u00e0 e perfidia senza precedenti: si generarono spaccature tra studenti e docenti nelle scuole e \u0160ostakovi\u010d, accusato di formalismo (assieme a Sergej Sergeevi\u010d Prokof'ev ed altri) in un decreto del 10 febbraio 1948, rest\u00f2 del tutto isolato, privato della sua cattedra in Conservatorio; se nel 1936 non aveva ritrattato pubblicamente le sue opinioni, ora fu costretto a tenere un discorso di autocritica, promettendo di seguire le direttive del partito e di scrivere solo pi\u00f9 musica \u201cper il popolo\u201d.\nLe opere.\nLa produzione musicale di \u0160ostakovi\u010d comprende quindici sinfonie, quindici quartetti per archi, sei concerti per strumento solista (due ciascuno per pianoforte, violino e violoncello), due trii per pianoforte, violino e violoncello, cinque sonate (violoncello, violino, viola e due per pianoforte, pi\u00f9 una distrutta), oltre trenta colonne sonore di film e suite di esse, tre balletti e diverse opere teatrali, moltissime composizioni per orchestra (tra cui si citano l'Ouverture festiva, le diverse suite da balletto, il poema sinfonico Ottobre), per coro (come i cicli su testi di Michelangelo, Dolmatovskij, Pu\u0161kin, Cvetaeva) e per entrambi (come l'Esecuzione di Stepan Razin e il Canto delle Foreste). Per pianoforte, \u0160ostakovi\u010d ha anche composto due raccolte di brani: i 24 Preludi e i 24 Preludi e Fughe.\nTra i suoi lavori si hanno anche diversi adattamenti o riorchestrazioni di opere di altri grandi compositori, tra cui Rimskij-Korsakov, Scarlatti, Musorgskij, Strauss, Flej\u0161man, Schumann, Ti\u0161\u010denko e Beethoven.\nIl pianoforte.\nFra i lavori per pianoforte l'opera forse pi\u00f9 eseguita sono i 24 preludi e fughe, scritti sulla linea del Clavicembalo ben temperato di Johann Sebastian Bach ma non molto distanti anche dal Mikrokosmos di B\u00e9la Bart\u00f3k. Sono 11 preludi a tre voci ed anche 11 a quattro voci pi\u00f9 il n\u00b09 a due voci e il n\u00b013 a cinque voci. Non vanno dimenticate per\u00f2 anche le due Sonate per pianoforte (1926-1942), in cui la prima \u00e8 un abbozzo della Quarta Sinfonia in cui i movimenti sono attaccati e lo stile \u00e8 molto vicino a Prokof'ev, gli Aforismi Op.13 (1927) pi\u00f9 altri lavori per due pianoforti (la Suite del '22 e il Concertino del '53).\n\u0160ostakovi\u010d nei media.\nSul grande compositore russo sono stati girati diversi film e documentari:\nDiversi sono i film che utilizzano le musiche del compositore russo (oltre, s'intende, quelli per i quali egli ha scritto appositamente la colonna sonora):"}
{"id": "103753", "revid": "1841338", "url": "https://it.wikipedia.org/wiki?curid=103753", "title": "Solido di Catalan", "text": "In geometria un solido di Catalan, o solido archimedeo duale \u00e8 un poliedro duale di un solido archimedeo. I solidi di Catalan prendono il loro nome dal matematico belga Eug\u00e8ne Charles Catalan che per primo li ha descritti nel 1865.\nPropriet\u00e0.\nFacce uniformi.\nTutti i solidi di Catalan sono convessi. Poich\u00e9 i solidi archimedei hanno vertici uniformi, e la dualit\u00e0 scambia i ruoli di vertici e facce, quelli di Catalan hanno facce uniformi: per ogni coppia di facce, esiste una simmetria del solido che sposta la prima nella seconda. D'altra parte, come i solidi archimedei non sono uniformi sulle facce, quelli di Catalan non lo sono sui vertici: esistono infatti vertici aventi valenze differenti.\nContrariamente alle facce dei solidi platonici e dei solidi archimedei, le facce dei solidi di Catalan non sono poligoni regolari. Tuttavia le cuspidi ai vertici sono regolari e presentano angoli diedri uguali. Inoltre due dei solidi di Catalan, il dodecaedro rombico e il triacontaedro rombico, sono uniformi sugli spigoli.\nChiralit\u00e0.\nCome per i duali solidi archimedei, vi sono due coppie chirali di solidi di Catalan: una riguarda l'icositetraedro pentagonale e l'esacontaedro pentagonale. Sono solidi che non sono equivalenti alla loro immagine riflessa.\nCome per l'ipersfera di Poincare' il solido di Catalan potrebbe avere degli impieghi nella trasformazione della curvature dello spazio-tempo su pi\u00f9 dimensioni [..].\nI solidi.\nNella tabella, il gruppo di simmetria Oh, Ih e Td \u00e8 rispettivamente il gruppo di simmetria dell'ottaedro, icosaedro e tetraedro. I gruppi O ed I sono i sottogruppi rispettivamente di Oh e Ih formati dalle simmetrie che preservano l'orientazione."}
{"id": "103754", "revid": "322321", "url": "https://it.wikipedia.org/wiki?curid=103754", "title": "Natalie Portman", "text": "Il suo primo ruolo di attrice fu nel film d'azione francese del 1994 \"L\u00e9on\". Negli anni novanta recita nei film \"Beautiful Girls\", \"Mars Attacks!\", \"La mia adorabile nemica\". Nel 1999 si iscrive alla Harvard University per studiare psicologia e nel 2003 termina gli studi e ottiene la laurea. Nel 2001 partecipa alla produzione di \"Il gabbiano\" di Anton \u010cechov, al The Public Theater di New York al fianco di Meryl Streep, Kevin Kline e Philip Seymour Hoffman.\nTra il 1999 e il 2005 interpreta la regina Padm\u00e9 Amidala nella trilogia prequel della saga di \"Guerre stellari\". Nel 2005 vince il Golden Globe per la migliore attrice non protagonista, venendo candidata al Premio Oscar nella medesima categoria per \"Closer\". Per interpretare Evey Hammond nel film \"V per Vendetta\" (2006) si rade la testa e assume un accento inglese. Ha in seguito recitato in \"L'ultimo inquisitore\" (2006) e \"L'altra donna del re\" (2008), mentre nel maggio 2008 ha fatto parte della giuria del 61\u00ba Festival di Cannes come membro pi\u00f9 giovane.\nIl film \"Eve\", suo debutto come regista, ha aperto il concorso dei cortometraggi alla 65\u00aa edizione della Mostra internazionale d'arte cinematografica di Venezia. Nel 2011, per la sua interpretazione nell'acclamato film \"Il cigno nero\", si \u00e8 aggiudicata il suo secondo Golden Globe, un Critics' Choice Awards, uno Screen Actors Guild Award, un Premio BAFTA e il Premio Oscar nella sezione miglior attrice protagonista. Nel 2016 ha interpretato Jacqueline Kennedy nel film biografico \"Jackie\", per il quale ha vinto il suo secondo Critics' Choice Awards e ha ricevuto la sua terza candidatura al Premio Oscar alla miglior attrice.\nBiografia.\nLe origini.\nFiglia unica, Natalie Portman nasce a Gerusalemme il 9 giugno 1981 da Avner Hershlag, medico specialista della fertilit\u00e0 di origine polacca e rumena, e da Shelley Stevens, casalinga americana di Cincinnati, che successivamente le far\u00e0 da agente. Il padre l'ha chiamata \"Natalie\" in onore della canzone omonima del cantante e compositore francese Gilbert B\u00e9caud. All'et\u00e0 di tre anni si trasferisce con la famiglia a Washington e successivamente a Syosset, centro di 12.000 abitanti su Long Island (New York), dove si stabilisce definitivamente.\nStudi.\nSempre in questa citt\u00e0, Portman frequenta la Syosset High School dove riscuote buoni voti soprattutto in matematica e dove si diploma nel 1999. La sua tesina finale, \"A Simple Method to Demonstrate the Enzymatic Production of Hydrogen from Sugar\", firmata \"Natalie Hershlag\" accanto a Ian Hurley e Jonathan Woodward, fu pubblicata nell\"'Intel Science Talent Search\".\nVita privata.\nHa dichiarato che sua nonna, a cui \u00e8 molto legata, \u00e8 nativa della Romania. Nell'edizione di maggio 2002 della rivista \"Vogue\", Natalie Portman defin\u00ec l'attore e musicista Lukas Haas e il musicista Moby come le persone a lei pi\u00f9 vicine. Dal 2003 al 2004 e di nuovo nel 2007 ha frequentato l'attore messicano Gael Garc\u00eda Bernal. Dopo aver partecipato al video della sua canzone \"Carmensita\", inizi\u00f2 una relazione con il cantante folk Devendra Banhart, finita nel settembre 2008.\n\u00c8 stata vegetariana per vent'anni, diventando successivamente vegana a seguito della lettura del libro \"Se niente importa\" di Jonathan Safran Foer. Parla correntemente l'ebraico e l'inglese, conosce il francese, il tedesco, il giapponese e da alcuni anni si dedica allo studio dell'arabo. Natalie Portman \u00e8 una delle donne pi\u00f9 intelligenti di Hollywood: ha un quoziente intellettivo pari a 140.\nNel tardo 2009, sul set de \"Il cigno nero\", conosce il ballerino e coreografo Benjamin Millepied. Nel dicembre 2010, Portman conferm\u00f2 il loro fidanzamento e la sua gravidanza. La coppia ha due figli nati nel 2011 e nel 2017. I due si sono sposati il 4 agosto 2012, con una cerimonia di rito ebraico, a Big Sur, in California.\nCarriera.\nGli inizi.\nInizia a studiare danza all'et\u00e0 di sette anni. Inizia la carriera come modella, ma nel 1994 le viene offerta una parte da protagonista nel film \"L\u00e9on\" di Luc Besson. Quel film le frutter\u00e0 altri lavori di recitazione (che svolger\u00e0 durante il periodo estivo, per non rinunciare a scuola e universit\u00e0). I film in cui appare in questo periodo sono \"Heat - La sfida\" (1995) di Michael Mann, con Al Pacino e Robert De Niro, \"Tutti dicono I Love You\" (1996) di Woody Allen, con Edward Norton e Drew Barrymore, e \"Mars Attacks!\" (1996) di Tim Burton, con Jack Nicholson e Glenn Close.\n\u00c8 un'attrice attenta alla scelta delle parti che interpreta, per questa ragione ha rifiutato alcuni ruoli quali Wendy in \"Tempesta di ghiaccio\" (1997) di Ang Lee (poi affidata a Christina Ricci) e Lolita in \"Lolita\" (1997) di Adrian Lyne. Rifiut\u00f2 di prendere parte anche a \"Romeo + Giulietta di William Shakespeare\" (1997) di Baz Luhrmann, poich\u00e9 riteneva che le scene di sesso del film fossero troppo forti per una ragazza della sua et\u00e0.\nGli studi e il teatro.\nPer quasi tre anni non appare pi\u00f9 in alcun film decidendo di dedicarsi pienamente allo studio ed al teatro. Nel 1998 lavora allo spettacolo teatrale \"The Diary of Anne Frank\" e perci\u00f2 rifiuta una parte in \"L'uomo che sussurrava ai cavalli\" (1998) di Robert Redford; in compenso, grazie allo spettacolo teatrale, guadagna una candidatura ai Tony Awards. Successivamente, conclusa la scuola, si iscrive all'Universit\u00e0 di Harvard per studiare psicologia e recitazione alla Stagedoor Manor Performing Arts Camp.\nIl grande successo.\nRientra nel mondo del cinema interpretando la regina Amidala in \"\" (1999) di George Lucas, per il quale ottiene un immediato successo e, nello stesso anno, riceve la parte da protagonista in \"La mia adorabile nemica\" (1999) di Wayne Wang, in cui recita al fianco di Susan Sarandon. Prima delle riprese di \"La mia adorabile nemica\", il regista le chiese di interpretare una scena di sesso ma lei si rifiut\u00f2, minacciando di andarsene. Fu l'intervento di Susan Sarandon, che minacci\u00f2 pure lei di andarsene, che fece cambiare idea al regista. Nel 2000 \u00e8 protagonista del film \"Qui dove batte il cuore\" diretto da Matt Williams con Ashley Judd, Stockard Channing e James Frain, nel quale interpreta il ruolo di Novalee; l'anno successivo partecipa con un cameo in Zoolander di Ben Stiller.\nNel 2002 continua con \"\" in cui interpreta la senatrice Amidala e nel 2003 si laurea in psicologia dopo essere comparsa in \"Ritorno a Cold Mountain\". Nello stesso anno viene eletta ambasciatrice per l'infanzia per l'ONU. Continua ad avere successo apparendo in diversi film di buon livello, come \"La mia vita a Garden State\" (2004) di Zach Braff e \"Closer\" (2004), al fianco di Jude Law, Clive Owen e Julia Roberts, per cui guadagna un Golden Globe e una candidatura all'Oscar.\nConclude la saga di George Lucas con \"\" (2005). I suoi ultimi lavori sono stati \"V per Vendetta\" di James McTeigue, tratto dal popolare fumetto di Alan Moore, e \"L'ultimo inquisitore\", con Javier Bardem, in cui interpreta la musa ispiratrice del pittore spagnolo Francisco Goya. Nello stesso anno interpreta la parte di una ragazza israeliana in fuga da Gerusalemme nel film indipendente \"Free Zone\", diretto dal regista Amos Gitai, in concorso al Festival di Cannes 2005, nella sezione \"Cinema dal Mondo\". Nel 2007 interpreta, con Jason Schwartzman, \"Hotel Chevalier\", prologo di 12 minuti del film \"Il treno per il Darjeeling\" di Wes Anderson. In \"Hotel Chevalier\" appare per la prima volta sullo schermo senza veli.\nNel 2008 partecipa alla commedia fantasy \"Mr. Magorium e la bottega delle meraviglie\", al fianco di Dustin Hoffman, in \"Un bacio romantico - My Blueberry Nights\" di Wong Kar-wai, e in \"L'altra donna del re\", film tratto dal romanzo di Philippa Gregory e presentato al Festival di Berlino, in cui interpreta il ruolo di Anna Bolena. Nel mese di maggio del 2008 viene invitata alla 61\u00aa edizione del Festival di Cannes, questa volta come secondo membro della giuria, insieme a Sean Penn. Fa inoltre parte del cast all star della serie di corti \"New York, I Love You\", uscito negli Stati Uniti nel 2009, che vede, tra gli altri anche il suo ex compagno di set in \"Guerre stellari\", Hayden Christensen. Oltre a recitare in \"New York, I Love You\", ha diretto e scritto uno dei corti; \u00e8 da notare che l'attrice israeliana ha diretto anche un altro corto, \"Eve\", che \u00e8 stato presentato alla Mostra del Cinema di Venezia del 2008. Nel dicembre 2009 \u00e8 nel cast di \"Brothers\", di Jim Sheridan, al fianco di Tobey Maguire e Jake Gyllenhaal.\nNel 2010 ha partecipato alle riprese di \"Thor\" di Kenneth Branagh, tratto dal famoso fumetto, dove interpreta Jane Foster; al suo fianco Anthony Hopkins, Chris Hemsworth, Ray Stevenson, Idris Elba e Tadanobu Asano. Sempre nel 2010 viene presentato a Venezia \"Il cigno nero\", in cui interpreta una ballerina di danza classica che deve modificare la sua tecnica ed il suo stesso carattere al fine di poter ballare in \"Il lago dei cigni\". Per prepararsi al ruolo l'attrice si sottopose ad una ferrea dieta, perdendo oltre 6 Kg, e prese per un anno e mezzo lezioni di danza classica, anche se le coreografie pi\u00f9 complesse furono realizzate da una ballerina professionista. Grazie a questa interpretazione ai Premi Oscar 2011 vinse l'Academy Award come migliore attrice protagonista.\nDal 2011 \u00e8 stata scelta come testimonial di alcuni cosmetici e del profumo Miss Dior Ch\u00e9rie della marca Dior. Appare nel videoclip del brano \"Dance Tonight\" di Paul McCartney, diretto da Michel Gondry e nel 2012 interpreta, insieme a Johnny Depp, nel linguaggio dei segni il videoclip \"My Valentine\" di Paul McCartney tratto dall'album \"Kisses on the Bottom\".\nNel 2013 riveste nuovamente i panni di Jane Foster in \"\" al fianco di Chris Hemsworth, gira due pellicole per la regia di Terrence Malick e il western \"Jane Got a Gun\". Inoltre viene annunciato che a gennaio 2014 inizieranno le riprese dell'adattamento cinematografico dell'autobiografia dello scrittore israeliano Amos Oz \"Una storia di amore e di tenebra\", di cui Portman sar\u00e0 interprete nel ruolo della tormentata madre dello scrittore, sceneggiatrice e regista. La pellicola intitolata \"Sognare \u00e8 vivere\" \u00e8 stata presentata al Festival di Cannes 2015, e oltre ad essere interpretata da Portman, \u00e8 stata da lei anche diretta e prodotta. Nel 2014 la rivista \"Forbes\" la nomina \"nona attrice pi\u00f9 pagata al mondo\" con un guadagno di 13 milioni di dollari.\nNel 2016 \u00e8 protagonista del biopic \"Jackie\", diretto da Pablo Larra\u00edn. La pellicola, in cui interpreta Jackie Kennedy, narra i giorni successivi dall'omicidio del Presidente John Fitzgerald Kennedy, ed \u00e8 stata presentata in concorso alla 73\u00aa Mostra internazionale d'arte cinematografica di Venezia. Sempre al Festival di Venezia, ma questa volta fuori concorso, viene presentata la pellicola \"Planetarium\", dove recita accanto a Lily-Rose Depp.\nNel marzo 2017 \u00e8 nelle sale cinematografiche americane con il film \"Song to Song\", diretto da Terrence Malick, dove \u00e8 nel cast insieme a Ryan Gosling, Michael Fassbender e Rooney Mara. Le riprese del film sono avvenute nel 2012, mentre in Italia \u00e8 stato distribuito nelle sale cinematografiche nel maggio 2017. L'anno successivo presenta in concorso alla 75\u00aa Mostra internazionale d'arte cinematografica di Venezia la pellicola diretta da Brady Corbet, \"Vox Lux\" dove, in sostituzione di Rooney Mara, interpreta una pop star. Nello stesso anno \u00e8 nel cast del drammatico \"La mia vita con John F. Donovan\", presentato in anteprima mondiale al Toronto International Film Festival il 10 settembre 2018. Inoltre, veste i panni della protagonista Lena nel film \"Annientamento\".\nNel 2019 \u00e8 protagonista del drammatico \"Lucy in the Sky\" nel ruolo di Lucy Cola, un'ex astronauta che una volta tornata sulla terra, dopo una missione spaziale, inizia a perdere il contatto con la realt\u00e0. Il film \u00e8 ispirato alla vera storia dell'astronauta Lisa Nowak.\nIl luglio seguente, viene annunciato il ritorno dell'attrice nel ruolo di Jane Foster, in \"Thor: Love and Thunder\", previsto per il 2021, dove diventer\u00e0 Lady Thor e per il ruolo si sta allenando e mette su bicipiti e addominali.\nCause politiche e sociali.\nNatalie Portman, accanita sostenitrice dei diritti degli animali, \u00e8 vegetariana sin dall'infanzia. Nel 2009, dopo aver letto il libro \"Se niente importa\" (\"Eating animals\") di Jonathan Safran Foer, \u00e8 diventata vegana. Non mangia n\u00e9 carne animale, n\u00e9 prodotti derivati e tantomeno veste abiti di cuoio, piume, lana o pelliccia. \"Tutte le mie scarpe sono prodotte dalla Target o da Stella McCartney\". Nel 2007 ha lanciato il suo marchio di scarpe vegane.\nSempre nel 2007 ha viaggiato in Ruanda con Jack Hanna per le riprese del documentario \"Gorillas on the Brink\". Qualche tempo dopo, ad una \"naming ceremony\" (una sorta di battesimo laico), Natalie ha battezzato un gorilla dandogli il nome di \"Gukina\", che significa \"giocare\". \u00c8 un'accanita ambientalista sin dall'infanzia, quando \u00e8 entrata nella \"World Patrol Kids\", una compagnia teatrale composta da ambientalisti. \u00c8 anche membro del movimento OneVoice.\nSupporta anche attivit\u00e0 contro la fame nel mondo e la povert\u00e0. Tra il 2004 e il 2005 ha viaggiato in Uganda, Guatemala e Ecuador come Ambasciatrice della Speranza per la FINCA International, un'organizzazione che promuove il microcredito per aiutare le aziende possedute da donne nei paesi in via di sviluppo. In un'intervista condotta nel backstage del concerto Live 8 a Filadelfia e nell'apparizione al programma \"Foreign Exchange\" della PBS ha discusso di microfinanza. Il conduttore Fareed Zakaria ha affermato di essere \"generalmente diffidente delle celebrit\u00e0 che sostengono cause alla moda\", ma ha incluso la parte con Portman perch\u00e9 l'attrice \"sa di cosa parla\".\nNella sezione \"Voices\" dell'episodio del 29 aprile 2007 del programma della ABC \"This week\", Natalie ha parlato del suo lavoro con la FINCA e di come aiuta donne e bambini nei paesi del Terzo mondo. Nell'autunno 2007 ha visitato molte universit\u00e0, tra cui Harvard, l'Universit\u00e0 della California del Sud, l'Universit\u00e0 della California a Los Angeles, Berkeley, Stanford, Princeton, la New York University e la Columbia, per ispirare gli studenti alla filosofia della microfinanza e per incoraggiarli ad unirsi alla \"Village Banking Campaign\" della FINCA per aiutare famiglie e comunit\u00e0 ad uscire dalla povert\u00e0.\nPer il suo attivismo e per la sua popolarit\u00e0 tra i giovani nel 2010 ha ottenuto una nomination ai \"Do Something\" Awards della VH1, creati per onorare persone che fanno il bene. Natalie Portman sostiene il Partito Democratico degli Stati Uniti d'America e nelle elezioni presidenziali del 2004 ha fatto una campagna in favore del candidato democratico, il senatore John Kerry. Nelle elezioni del 2008, ha sostenuto la senatrice Hillary Clinton alle primarie, per poi attivarsi a favore del candidato democratico Barack Obama.\nTuttavia, in un'intervista del 2008 ha dichiarato: \u00abMi piace anche John McCain. Non sono d'accordo con la sua presa di posizione sulla guerra \u2013 che \u00e8 un grosso affare \u2022 ma penso che sia una persona onesta.\u00bb Insieme al marito Benjamin Millepied si dichiara favorevole ai diritti gay e al matrimonio tra persone dello stesso sesso.\nIl 16 gennaio 2018 partecipa alla \"marcia delle donne\" (Women's March) di Los Angeles, dedicata al Movimento Me Too. Parlando sul palco, rivela di avere fatto l'esperienza di \"terrorismo sessuale\" all'et\u00e0 di 13 anni quando, dopo avere recitato nel film \"L\u00e9on\", ricevette una lettera di un uomo che le confidava di avere fantasie di stupro su di lei. Nel discorso, Natalie sottolinea che i continui commenti sul suo corpo in crescita e il \"conto alla rovescia\" organizzato da una radio per festeggiare i suoi 18 anni l'hanno fatta sentire in pericolo, spingendola a ridefinire profondamente la sua immagine pubblica e a crearsi una reputazione da precoce intellettuale bigotta\nIl 20 aprile 2018 Natalie Portman ha annunciato di rifiutare il Premio Genesis, quello che viene definito il \"Nobel di Israele\", proprio a causa della reazione decisa da Israele alla mobilitazione di Hamas al confine di Gaza, con varie decine di palestinesi uccisi dall'esercito mentre provavano a oltrepassare oppure soltanto ad avvicinarsi alla recinzione. La cerimonia di consegna del premio Genesis era prevista in giugno 2018 ed \u00e8 gi\u00e0 stata cancellata; il ministro della Cultura Miri Regev (una \"pasdaran\" del Likud vicina a Bibi Netanyahu) ha detto che l'attrice \"ha ceduto alle pressioni del BDS\", il movimento internazionale che chiede il boicottaggio e sanzioni contro Israele. Secondo l'organizzazione del premio Genesis, Portman ha fatto sapere che proprio per i recenti avvenimenti in Israele \"non si sente a suo agio a partecipare ad alcun evento pubblico in Israele\" e che per questo \"non pu\u00f2 in tutta coscienza andare avanti con la cerimonia\".\nNel 2019 visita i bambini malati di sclerosi laterale amiotrofica presso l'ospedale pediatrico di Los Angeles, essendo testimonial della campagna \u201cLiterally Healing\u201d che sostiene i bambini affetti da tale malattia.\nRiconoscimenti.\nNel corso della sua carriera l'attrice \u00e8 stata nominata ai premi cinematografici pi\u00f9 prestigiosi; \u00e8 stata candidata tre volte ai Premi Oscar, vincendone uno come miglior attrice protagonista per \"Il cigno nero\". Ha vinto anche un Bafta e due Golden Globe.\nDoppiatrici italiane.\nNelle versioni in italiano dei suoi film, Natalie Portman \u00e8 stata doppiata da:\nDa doppiatrice \u00e8 sostituita da:"}
{"id": "103756", "revid": "50869", "url": "https://it.wikipedia.org/wiki?curid=103756", "title": "Kurt Vonnegut", "text": "Dopo le prime opere di genere fantascientifico, la sua produzione letteraria si \u00e8 andata caratterizzando per un'originale mescolanza di elementi fantastici, satira politica, sociale e di costume, humor nero ed espressione di valori umanistici.\nBiografia.\nDi origini tedesche (il nonno emigr\u00f2 negli USA nel 1848), nacque da Kurt Vonnegut ed Edith Lieber a Indianapolis (Indiana), citt\u00e0 in cui sono ambientate molte delle sue storie. Dal 1941 al 1943 frequent\u00f2 la facolt\u00e0 di Biochimica alla Cornell University di Ithaca (New York) lasciandola nel 1943 per prendere parte volontariamente all'esercito alleato (nel ruolo di fante esploratore) durante la Seconda guerra mondiale.\nNel 1944 venne fatto prigioniero durante l'Offensiva delle Ardenne e successivamente trasferito in Germania, nella citt\u00e0 di Dresda. Qui assistette in prima persona al terribile bombardamento alleato che nel febbraio del 1945 rase al suolo la citt\u00e0 e caus\u00f2 tra le e le 35- vittime civili (Vonnegut si salv\u00f2 poich\u00e9 rinchiuso in una grotta ricavata sotto il mattatoio della citt\u00e0 normalmente utilizzata per l'immagazzinamento della carne). Questo episodio traumatizzante, anni dopo, verr\u00e0 ripercorso in chiave solo parzialmente fantascientifica nel suo romanzo pi\u00f9 famoso, \"Mattatoio n. 5 o la crociata dei bambini\".\nDopo la guerra, di ritorno negli Stati Uniti, spos\u00f2 l'ex compagna universitaria Jane Marie Cox, e successivamente si trasfer\u00ec a Chicago, nel ghetto nero. A Chicago riprese gli studi iscrivendosi alla facolt\u00e0 di Antropologia. Nel frattempo, inizi\u00f2 a lavorare come cronista presso il \"City News Bureau of Chicago\". Dopo il rifiuto da parte del collegio docente della sua tesi (questo episodio \u00e8 raccontato in un capitolo di \"Divina idiozia\"), si trasfer\u00ec a Schenectady, trovando impiego come pubblicitario presso la General Electric. Nel 1951 decise di abbandonare il lavoro per dedicarsi totalmente alla scrittura, trasferendosi nella citt\u00e0 di Barnstable a Cape Cod (Massachusetts) e guadagnandosi da vivere scrivendo racconti, sia di fantascienza che di altri generi (per esempio, racconti d'amore come \"Long Walk to Forever\").\nIl suo primo romanzo fu \"Piano meccanico\" (\"Player Piano\"), pubblicato nel 1952, un'opera fantascientifica che descrive l'anti-utopia di un'America diventata succube della tecnologia. Nel frattempo, Vonnegut trov\u00f2 impiego presso una scuola per ragazzi con disturbi emozionali. Alla morte della sorella ne adott\u00f2 i tre figli rimasti orfani.\nNel 1959 pubblic\u00f2 un nuovo romanzo di fantascienza, \"Le Sirene di Titano\", in cui appaiono per la prima volta gli abitanti del pianeta Tralfamadore, che diverranno presenze ricorrenti delle opere successive. \"Le Sirene di Titano\" e il successivo \"Ghiaccio-nove\" (1963) sono entrambi romanzi di fantascienza, ma rispetto al romanzo d'esordio i contenuti fantascientifici hanno un ruolo minore, fungendo essenzialmente da sfondo per trattare temi di altro genere. \"Le Sirene di Titano\", in particolare, \u00e8 essenzialmente un libro sulle credenze religiose; \"Ghiaccio-nove\" valse a Vonnegut nel 1971 la laurea per il contributo al campo dell'antropologia.\nFra la met\u00e0 degli Anni sessanta e gli Anni settanta Vonnegut pubblic\u00f2 una serie di romanzi che vengono generalmente considerati il suo apice e che ebbero grandissimo successo di pubblico e di critica; il pi\u00f9 celebre \u00e8 certamente \"Mattatoio n. 5\" (1969), opera largamente autobiografica in cui Vonnegut affronta lo spettro del suo ricordo del terribile Bombardamento di Dresda. Di questo libro venne anche realizzata una trasposizione cinematografica nel 1972. Fra le altre opere di quest'epoca si possono ricordare \"Dio la benedica, Mr. Rosewater\" (1965), \"La colazione dei campioni\" (1973), un altro libro in seguito trasposto sul grande schermo, \"Un pezzo da galera\" e \"Comica finale ovvero Non pi\u00f9 soli\" (da cui \u00e8 tratto il film \"Comiche dell'altro mondo\"). Con questa serie di romanzi Vonnegut abbandon\u00f2 il genere fantascientifico, cui era molto legato, salvo poi tornarvi di quando in quando, per esempio con \"Galapagos\" del 1985 e \"Cronosisma\" del 1997. Il rapporto fra Vonnegut e la fantascienza \u00e8 oggetto di una celebre citazione tratta da un suo romanzo, con cui Vonnegut si rivolge agli scrittori di questo genere:\nNel 1971, separatosi dalla prima moglie, Vonnegut si trasfer\u00ec nella citt\u00e0 di New York. Nel 1972 divenne vicepresidente del PEN (un club di scrittori e poeti) e prese a insegnare scrittura creativa all'Universit\u00e0 di Harvard. Nel 1979 si spos\u00f2 di nuovo, questa volta con la fotografa Jill Krementz, dalla quale si separ\u00f2 nel 1991. Nel 1992 venne nominato membro dell'American Academy and Institute of Arts and Letters; fu inoltre nominato \"Artista dello Stato di New York\" per l'anno 2001-2002. In quegli anni manifest\u00f2 il suo ateismo, confermando le voci che erano circolate in tal senso. Tra le altre cose, Vonnegut \u00e8 stato a lungo pompiere volontario e presidente della American Humanist Association (Associazione degli Umanisti Americani).\nMor\u00ec il 10 aprile 2007 a seguito dei traumi cerebrali conseguenti un incidente domestico avvenuto nella sua casa di New York. Nel novembre 2010 la citt\u00e0 natale di Vonnegut, Indianapolis, gli ha dedicato una biblioteca, la Kurt Vonnegut Memorial Library (KVML), che conserva anche oggetti appartenuti allo scrittore.\nLo stile.\nL'opera di Vonnegut \u00e8 caratterizzata da una prosa piuttosto semplice, diretta, che proprio nella immediatezza trova i pi\u00f9 efficaci spunti sia sentimentali che umoristici. Vonnegut \u00e8 stato spesso paragonato a Mark Twain, ed egli stesso ha pi\u00f9 volte dichiarato la propria smisurata ammirazione per lo stile e l'opera di Twain. Anche la narrazione fantascientifica di Vonnegut non ha nulla a che vedere con il \"sense of wonder\"; alieni, invenzioni e paradossi fisici servono semplicemente da pretesto per osservare l'umanit\u00e0 dei personaggi da angoli inconsueti, soprattutto allo scopo di aggirare ogni pregiudizio e tornare in questo modo all'essenza delle cose, con una semplicit\u00e0 che \u00e8 al tempo stesso la pi\u00f9 feroce delle satire. Paradigmatico in questo senso \u00e8 \"La colazione dei campioni\", in cui la voce narrante sembra rivolgersi a un alieno o a un ascoltatore del lontano futuro, a cui occorre spiegare ogni cosa, persino cosa sia un hamburger; e per l'occasione, in onore di correttezza e semplicit\u00e0, i coloni americani diventano \"pirati venuti dal mare\" e la piramide mozza rappresentata sui dollari, di cui neppure il Presidente conosce il significato, serve a dire ai cittadini: \"nel \"nonsense\" \u00e8 la nostra forza\".\nIl critico Daniele Brolli ha scritto: \"In un paese civile \"Madre notte\" di Kurt Vonnegut dovrebbe essere diffuso nelle scuole al pari di \"Se questo \u00e8 un uomo\" di Primo Levi. Le osservazioni sulla vita mascherate da filosofia spicciola concentrate nei romanzi di Vonnegut sono una forma di sapienza naturale che una volta tanto nega che tutto debba risalire ad un'ancestralit\u00e0 sorda e bestiale\" [...] \"Solo James Thurber e Salinger possono vantare la stessa leggerezza nel parlare delle cose del mondo senza emettere giudizi\" (\"Segrete identit\u00e0\", Baldini &amp; Castoldi, 1996, p.\u00a0222).\nOltre ai romanzi, Vonnegut ha lasciato anche racconti, tra i quali vanno ricordati \"Report on the Barnhouse Effect\" (1950), \"EPICAC\" (1950), \"All the King's Horses\" (1951), \"Unready to Wear\" (1953), \"Tomorrow and Tomorrow and Tomorrow\" (1954), \"Deer in the Works\" (1955), \"Miss Temptation\" (1956), \"Harrison Bergeron\" (1961, dal quale sono state tratte diverse pellicole), \"2BR02B\" (1962), \"Welcome to the Monkey House\" (1968), \"The Big Space Fuck\" (1972), \"Fortitude\" (1974), o \"While Mortals Sleep\" (postumo, 2011).\nTra i saggi, \"Science Fiction\" (1965), \"Good Missiles, Good Manners, Good Night\" (1969), \"Thinking Unthinkable, Speaking Unspeakable\" (1973), \"A Dream of the Future (Not Excluding Lobsters)\" (1985) o \"Who in America is Truly Happy?\".\n\u00c8 stato anche autore di qualche opera teatrale, come \"The Very First Christmas Morning\" (1962) e \"Buon compleanno Wanda June\" (1970) (poi diventato film con la regia di Mark Robson). Nel 1996 anche \"Madre notte\" \u00e8 diventato un film per la regia di Keith Gordon (titolo italiano: \"Confessione finale\")."}
{"id": "103757", "revid": "599013", "url": "https://it.wikipedia.org/wiki?curid=103757", "title": "Pgr", "text": ""}
{"id": "103760", "revid": "287204", "url": "https://it.wikipedia.org/wiki?curid=103760", "title": "Archi antichi di Roma", "text": "Oltre ai tre archi trionfali tuttora in piedi a Roma (arco di Tito, arco di Settimio Severo, arco di Costantino) e all'arco di Giano al Velabro (mentre il cosiddetto \"arco degli Argentarii\" \u00e8 in realt\u00e0 una porta architravata), abbiamo notizie della presenza di numerosi altri archi, scomparsi o meno conosciuti. Secondo i \"Cataloghi regionari\" erano ben 36.\nI primi archi trionfali.\nI primi archi trionfali furono edificati, come attestano le fonti antiche, in epoca repubblicana: nel 196 a.C. Lucio Stertinio, con il bottino delle proprie vittoriose campagne in Spagna Ulteriore fece costruire due archi (\"fornices\") nel Foro Boario, davanti ai templi della Fortuna e della \"Mater Matuta\" e uno al Circo Massimo, decorandoli con statue (\"signa\") dorate.\nNel 190 a.C. Publio Cornelio Scipione Africano fece costruire un altro arco (\"fornicem\") sulla via che saliva al Campidoglio, decorato con sette statue dorate e due statue equestri, ponendovi davanti bacini (\"labra\") in marmo.\nAncora nel 121 a.C. Quinto Fabio Massimo fece costruire un altro arco trionfale sulla via Sacra, chiamato \"Fornix Fabianus\"\", che esisteva ai tempi di Cicerone. Di nessuno di questi archi restano tracce.\nArco di Pompeo.\nCitato da fonti medioevali e forse eretto per celebrare il trionfo di Pompeo su Mitridate nel 61 a.C. si trovava probabilmente alle spalle della scena del teatro di Pompeo. Svetonio ci informa che la statua di Pompeo che si trovava sull'arco venne spostata successivamente nella sala del complesso utilizzata per le riunioni del Senato, la \"curia Pompei\", e che fu davanti a questa che Gaio Giulio Cesare venne ucciso. L'arco sembra riconoscibile anche sulla \"Forma Urbis Severiana\".\nArco di Ottavio.\nDa Plinio siamo informati dell'erezione da parte di Augusto di un arco in onore del proprio padre naturale, Ottavio, sul Palatino, che sorreggeva sopra l'attico un'edicola ornata di statue di Apollo e Diana. \u00c8 possibile che si trattasse di un ingresso all'area del tempio di Apollo Palatino.\nArco aziaco e arco partico di Augusto.\nDopo la battaglia di Azio (31 a.C.) e la conquista dell'Egitto (30 a.C.), un arco venne eretto nel Foro Romano in occasione del trionfo di Ottaviano nel 29 a.C. (arco aziaco).\nUn secondo arco in suo onore venne eretto in luogo imprecisato nel 19 a.C., dopo la riconsegna delle insegne dell'esercito romano sconfitto a Carre nel 53 a.C. dai Parti (arco partico).\nNel Foro Romano, presso i resti del tempio del Divo Giulio furono rinvenute le fondazioni di un arco a tre passaggi (quello centrale arcuato e quelli laterali architravati) e parte della sua decorazione architettonica. Sull'arco erano affissi i Fasti consolari e i Fasti trionfali. L'attribuzione di questi resti all'uno o all'altro dei due archi citati dalle fonti \u00e8 discussa: secondo alcuni l'arco aziaco sarebbe presto crollato e venne quindi sostituito nello stesso luogo dall'arco partico, a cui appartengono i resti visibili, mentre secondo altri questi sono attribuibili al primo arco, mentre il secondo sarebbe stato costruito dal lato opposto del tempio.\nArco di Druso.\nLe fonti ricordano un arco eretto in onore di Druso maggiore (fratello di Tiberio e padre di Claudio) sulla via Appia alla sua morte nel 9 a.C. La denominazione viene erroneamente attribuita al fornice dell\"Aqua Antoniniana\" che scavalca la via poco all'interno della porta delle mura aureliane. L'arco, in marmo e ornato di trofei, \u00e8 di incerta collocazione, ma potrebbe essere stato inglobato al momento della costruzione delle mura nella nuova Porta Appia (o \"Porta San Sebastiano\"). \u00c8 possibile che a questo arco si riferiscano le fonti medioevali con la denominazione di \"arcus recordatiionis\".\nUn altro \"arco di Druso\" fu costruito in onore di Druso minore (figlio di Tiberio) nel Foro di Augusto nel 18, insieme ad un arco in onore di Germanico. Un altro arco a Druso minore fu forse eretto dopo la sua morte nel 23 (forse nel 30), ma una sua collocazione presso la tribuna dei Rostra nel Foro Romano, insieme all'arco dedicato a Tiberio, \u00e8 puramente ipotetica.\nArco di Lentulo e Crispino.\nSi trattava probabilmente della ricostruzione monumentale della porta Trigemina delle mura serviane compiuta dai consoli suffetti del 2 Publio Cornelio Lentulo Scipione e Tito Quinzio Crispino Valeriano. L'arco che sorgeva presso la chiesa di Santa Maria in Cosmedin fu distrutto nel XV secolo.\nArco di Dolabella e Silano.\nEretto nel 10 dai consoli Publio Cornelio Dolabella il Giovane e Gaio Giunio Silano sul Celio, si tratta probabilmente di una ricostruzione della Porta Celimontana delle mura serviane, sotto la quale passava il \"clivus Scauri\", in blocchi di travertino. L'arco fu quindi inglobato nelle arcate della diramazione neroniana dell\"Aqua Claudia\".\nArco di Germanico.\nLe fonti antiche riportano che dopo la sua morte, nel 19, venne eretto in onore di Germanico un arco nel Circo Flaminio, probabilmente tra il Teatro di Marcello e il Portico di Ottavia, dove nella \"Forma Urbis Severiana\" compare la pianta di un arco. Nell'area archeologica si conservano i resti di un rilievo con un'insegna e uno dei blocchi in marmo della volta del fornice centrale. Nello stesso luogo il console del 15, Gaio Norbano Flacco, aveva dedicato statue ad Augusto e alla sua famiglia, e Livia dedic\u00f2 nel 22 una statua in bronzo di Augusto.\nArco di Tiberio.\nTacito racconta dell'erezione di un arco presso il tempio di Saturno nel Foro Romano in onore di Tiberio per ricordare il recupero delle insegne perdute dalle legioni di Varo nella battaglia della Foresta di Teutoburgo. Resti delle fondazioni sono probabilmente visibili tra il tempio citato e la basilica Giulia. Svetonio parla inoltre di un altro arco dedicato a Tiberio presso il teatro di Pompeo, di cui non esistono altre notizie.\nArco di Claudio.\nL'arcata dell'acquedotto dell\"aqua Virgo\" che scavalcava la \"via Lata\", oggi via del Corso, all'altezza di piazza Sciarra. era stata monumentalizzata nel 51 o 52 in forma di arco trionfale per celebrare la conquista della Britannia del 43 ad opera di Claudio. Si trattava di un arco a un solo fornice, decorato con statue dei membri della famiglia imperiale e con trofei. Un frammento dell'iscrizione si trova oggi nel cortile del Palazzo dei Conservatori (Musei Capitolini).\nArco di Nerone.\nL'arco in onore dell'imperatore Nerone fu decretato dal Senato nel 58, in occasione della vittoria contro i Parti, ma effettivamente costruito solo nel 62. Era collocato sulla via di accesso al Campidoglio, ma venne distrutto probabilmente poco dopo, o per la \"damnatio memoriae\" o nell'incendio del colle del 69.\nLe raffigurazioni sulle monete lo mostrano ad un solo fornice, con colonne corinzie libere al di sopra di piedistalli sporgenti dalla facciata che sorreggevano statue e una ricca decorazione scultorea.\nArco di Tito.\nOltre al pi\u00f9 noto arco di Tito tuttora in piedi, esisteva un altro arco dedicato a questo imperatore presso il Circo Massimo (vedi). I resti dell'Arco di Tito sono stati rinvenuti nel maggio 2015 al Circo Massimo.\nArchi di Domiziano.\nDomiziano costru\u00ec numerosi archi, distrutti in seguito alla \"damnatio memoriae\" dopo la sua morte.\nAd uno di essi si riferiscono probabilmente le fondazioni di un arco sul \"clivus Palatinus\" che dava accesso alla piazza antistante i palazzi imperiali sul Palatino e che probabilmente fu lasciato in piedi.\nUn altro arco di discussa collocazione fu costruito nel 92 dall'imperatore in relazione al rifacimento del tempio della Fortuna Redux, secondo alcuni in relazione alla \"porta Triumphalis\" da cui entravano i cortei dei trionfatori.\nArco di Traiano.\nUn arco nel Foro di Traiano in onore di questo imperatore \u00e8 ricordato come decretato dal Senato nel 117, ma forse non venne mai effettivamente eretto. In alternativa si era pensato ad un passaggio arcuato nel muro di recinzione meridionale della piazza, in seguito monumentalizzato, che sembra raffigurato sulle monete: i recenti scavi tuttavia non ne hanno mostrato alcuna traccia.\nUn altro arco di Traiano eretto dopo la sua morte nel 117 \u00e8 ricordato da fonti tarde sulla via Appia, ma la notizia \u00e8 incerta.\nArco di Lucio Vero.\nUn arco dedicato al collega di Marco Aurelio nell'impero, dopo la sua morte nel 169 doveva sorgere sulla via Appia. L'arco fu probabilmente eretto in ricordo delle vittoriose campagne militari contro i Parti degli anni 162-166. La ricostruzione appare su una stampa di Piranesi della serie dedicata a Campo Marzio. Lucio Vero, figlio dell'erede designato da Adriano, Lucio Elio Cesare (prematuramente scomparso nel 138), entr\u00f2 a far parte della famiglia imperiale grazie ad Antonino Pio. Alla morte di quest'ultimo (nel 161) gli subentr\u00f2 il genero, Marco Aurelio, il quale associ\u00f2 al trono Lucio, condividendo con lo stesso il potere imperiale fino alla sua morte (inizi del 169).\nArco di Marco Aurelio.\nAl termine di una lunga e dura fase di guerre lungo i confini settentrionali dell'Impero romano, nel 176 a Marco Aurelio venne tributato un trionfo e la costruzione di un arco trionfale.\nArco di Gordiano.\nA quest'arco in onore di Gordiano, citato solo da eruditi del XV e XVI secolo (Pomponio Leto e Andrea Fulvio tra gli altri), furono attribuiti grandi frammenti architettonici (cornici attualmente conservate nel Museo Nazionale Romano, databili tuttavia all'et\u00e0 di Domiziano), di rilievi e di un'iscrizione monumentale rinvenuti a via Gaeta, dove probabilmente erano stati radunati per essere reimpiegati nella costruzione del Palazzo della Cancelleria. I frammenti furono collegati da Rodolfo Lanciani con delle fondazioni rinvenute nei pressi, all'interno dei resti dei \"Castra Praetoria\".\nArco di Gallieno.\nSi tratta della monumentalizzazione della porta Esquilina delle mura serviane, di epoca augustea, in origine a tre fornici (i laterali furono distrutti verso la fine del XV secolo). Il fornice conservato \u00e8 inquadrato da lesene con capitelli corinzi a foglie lisce.\nSuccessivamente fu erasa l'iscrizione originaria sul fregio e sull'architrave si legge attualmente una dedica a Gallieno:\nLe due righe rimaste rappresentano la parte finale di un'iscrizione che doveva svilupparsi su lastre marmoree, di cui sono visibili i fori per le grappe di fissaggio, applicate in corrispondenza del fregio, precedentemente scalpellato per eliminare l'iscrizione precedente. Questa iscrizione doveva probabilmente riferirsi a Valeriano, il cui figlio Gallieno \u00e8 infatti citato come \"princeps\" ed erede, insieme alla moglie Salonina. Dopo la disastrosa conclusione della spedizione partica del 259 la dedica, non pi\u00f9 appropriata, fu eliminata e rimase solo la parte incisa sull'architrave.\nGi\u00e0 in epoca augustea la porta doveva essere inclusa nel Foro Esquilino, che ospitava tra l'altro il mercato detto \"Macellum Liviae\". In questi edifici ormai abbandonati si localizz\u00f2, attorno all'VIII secolo la diaconia di San Vito con relativo monastero, citata gi\u00e0 nell'Itinerario di Einsiedeln. A questa chiesa si appoggiano ora i resti dell'arco.\nArco di Portogallo.\nConosciuto anche come \"arcus de Trofoli\" o \"de Tripolis\" e \"arcus triumphalis\", e a volte attribuito a Marco Aurelio. Scavalcava la \"via Lata\", odierna via del Corso, presso l'incrocio con via della Vite. Prende il nome dall'allora residenza dell'ambasciatore del Portogallo, palazzo Fiano, a cui si appoggiava. Fu demolito nel 1662. Era costruito in blocchi di peperino e travertino, con l'attico in laterizio (mattoni). Le colonne, con capitelli compositi che inquadravano il fornice unico furono in parte eliminate, insieme alla trabeazione, tra il 1550 e il 1565. Alcuni pannelli con rilievi datati all'epoca di Adriano o Antonino Pio, provenienti dall'arco demolito, sono collocati nei Musei Capitolini. L'arco stesso sarebbe invece databile all'et\u00e0 tardo-antica, forse all'et\u00e0 di Aureliano, costituendo uno degli accessi monumentali al suo tempio del Sole.\n\"Arcus Novus\".\nL'arco, dedicato a Diocleziano per i \"decennalia\" (dieci anni di regno) del 293, o per il trionfo celebrato a Roma insieme a Massimiano nel 303, sorgeva sulla \"via Lata\", odierna via del Corso, presso la chiesa di Santa Maria in via Lata e venne distrutto nel 1491 per ordine di papa Innocenzo VIII. Il nome (\"Arco Nuovo\") deriva probabilmente dal voluto collegamento con il precedente arco di Claudio, che sorgeva poco distante.\nL'arco era decorato di rilievi reimpiegati da un grande altare di epoca claudia (probabilmente l\"ara Pietatis\"), mentre due piedistalli di colonne decorati con Vittorie, barbari prigionieri e i Dioscuri provenivano forse dalla facciata del vicino tempio del Sole di Aureliano. Frammenti dei rilievi furono rinvenuti nel 1523 e passarono alla collezione Della Valle e quindi alla collezione Medici: i piedistalli furono utilizzati nel giardino di Boboli a Firenze, mentre gli altri frammenti furono inseriti nelle mura di Villa Medici a Roma. Altri frammenti dei rilievi dell'altare furono rinvenuti in scavi del 1923-1933 e sono attualmente conservati nella sede della Centrale Montemartini dei Musei Capitolini.\nArco di Costantino.\nL'arco di Costantino \u00e8 un arco trionfale a tre fornici (con un passaggio centrale affiancato da due passaggi laterali pi\u00f9 piccoli), situato a Roma, a breve distanza dal Colosseo. Oltre alla notevole importanza storica come monumento, l'Arco pu\u00f2 essere considerato come un vero e proprio museo di scultura romana ufficiale, straordinario per ricchezza e importanza. Le dimensioni generali del prospetto sono di 21\u00a0m di altezza, 25,9 metri di larghezza e 7,4\u00a0m di profondit\u00e0.\nFu dedicato dal senato per commemorare la vittoria di Costantino I contro Massenzio nella battaglia di Ponte Milvio (28 ottobre del 312) e inaugurato ufficialmente il 25 luglio del 315 (nei \"decennalia\" dell'imperatore, cio\u00e8 l'anniversario dei dieci anni di potere) o nel 325 (\"vicennalia\"). La collocazione, tra il Palatino e il Celio, era sull'antico percorso dei trionfi.\nArco di Graziano, Valentiniano e Teodosio.\nRicordato nelle fonti medioevali, che ne trascrivono l'iscrizione, presso l'attuale Ponte Sant'Angelo, fu eretto tra il 379 e il 383, probabilmente a conclusione della \"Porticus Maxima\", i portici che fiancheggiavano la via Trionfale. Sorgeva dunque sulla via di pellegrinaggio verso la Basilica di San Pietro. Era stato inglobato nel campanile della vicina chiesa dei Santi Celso e Giuliano, ma croll\u00f2 all'epoca di papa Urbano V (1362-1370). I resti che erano forse rimasti dovette scomparire con la sistemazione di uno slargo antistante Ponte Sant'Angelo, voluto da papa Niccol\u00f2 V dopo la morte di 200 persone causata dalla folla all'imbocco del ponte durante il Giubileo del 1450, oppure con la ricostruzione di San Pietro in Vaticano voluta da papa Giulio II nel 1503.\nArco di Arcadio, Onorio e Teodosio.\nL'arco venne eretto dal Senato in onore dei tre imperatori Arcadio, Onorio e Teodosio II in seguito ad una vittoria del generale Stilicone contro i Goti (nel 402 contro Alarico oppure nel 405-406 su Radagaiso). Era collocato nel Campo Marzio all'inizio della via Trionfale, nei pressi dello scomparso ponte Neroniano. Nel Medioevo fu noto come \"arcus aureus Alexandri\". La struttura in laterizio, priva dell'originaria decorazione era ancora conservata agli inizi del XV secolo."}
{"id": "103764", "revid": "1543377", "url": "https://it.wikipedia.org/wiki?curid=103764", "title": "Argei", "text": "Gli Argei sono figure della storia mitica delle origini di Roma che, secondo Varrone erano i principi giunti nella penisola italiana al seguito di Ercole e si erano stabiliti in un villaggio fondato dal dio Saturno sul Campidoglio.\nCaratteristiche.\nQueste figure erano collegate a due riti. Il 14, il 16 e il 17 marzo una processione percorreva i 27 \"sacraria\" dalla \"Regio suburana\" a quella Esquilina, Collina e Palatina. La seconda festa, i Lemuria, celebrata il 14 maggio, era ugualmente una processione che si concludeva, presso il \"pons Sublicius\" con le Vestali che lanciavano nel Tevere 27 fantocci in giunco (\"scirpea\") rappresentanti gli stessi Argei.\nI 27 \"sacrari degli Argei\", elencati da Varrone in modo incompleto, corrispondono a un'antichissima divisione del territorio cittadino, precedente a quella delle 4 \"regioni serviane\" (da Servio Tullio) del VI secolo a.C. e si collegano con il \"Septimontium\" e con le curie.\nInterpretazione.\nOvidio riporta le diverse interpretazioni del rito correnti nella sua epoca. La prima \u00e8 la leggenda del responso di Giove Fatidico che avrebbe ordinato ai primi abitanti del luogo, al tempo in cui quella terra era detta Saturnia, di offrire lui tanti corpi consacrati di vecchi vecchi quante fossero le loro \"gentes\". Ovidio ammette quindi che, all'inizio e sinch\u00e9 Ercole non venne nel Lazio, il rito degli Argei fosse un sacrificio umano. Ercole appunto avrebbe fatto gettare dei sostituti di giunco, dando cos\u00ec origine al rito presente. Sicch\u00e9, pur ammettendo il senicidio come origine storica, ne rifiuta la pratica da parte dei Romani, negando che questi si fossero mai macchiati di una tale empiet\u00e0.\nOvidio pone in bocca al dio Tevere una seconda interpretazione, che probabilmente gli pareva la pi\u00f9 verosimile o accettabile, secondo la quale il rito sarebbe stato il ricordo, rappresentato simbolicamente tramite simulacri, della pratica della \"sepoltura in acqua\", spiegata qui come desiderio degli eroi argivi restati a vivere sul territorio della futura Roma di esser sepolti nel fiume, onde poter tornare in morte al paese natale di l\u00e0 del mare.\nTale interpretazione porrebbe il rito degli Argei in connessione con le pratiche di sepoltura nell'acqua diffuse tra molti popoli indoeuropei e appartenenti a un complesso religioso e rituale assai antico, legato all'idea della morte come viaggio per acqua verso la terra dagli antenati."}
{"id": "103768", "revid": "110157", "url": "https://it.wikipedia.org/wiki?curid=103768", "title": "MathWorld", "text": "MathWorld \u00e8 un'opera enciclopedica on-line sulla matematica sponsorizzata dalla Wolfram Research Inc., una societ\u00e0 nota per la creazione e sviluppo del programma informatico \"Mathematica\". MathWorld viene anche parzialmente sostenuto da un finanziamento alla Universit\u00e0 dell'Illinois (Urbana-Champaign) da parte del progetto National Science Digital Library della National Science Foundation.\nStoria.\nIl sito nasce dai riassunti che Eric W. Weisstein, il suo creatore, era solito scrivere mentre leggeva testi di matematica. Questi furono pubblicati on line per la prima volta nel 1995, in un sito chiamato \"Eric's Treasure Trove of Mathematics\". In esso trovavano posto centinaia di pagine, in grado di coprire un'ampia gamma di argomenti matematici. Queste pagine, spesso curate a livello di enciclopedia o dizionario enciclopedico, formavano di gran lunga la migliore raccolta di risorse matematiche accessibili sul Web. Weisstein continu\u00f2 a migliorare e correggere le voci tenendo conto di commenti e suggerimenti inviati dai lettori.\nNel 1998 il contenuto del sito \u00e8 stato pubblicato a stampa e su CD-ROM dalla casa editrice CRC Press, con la quale Weisstein aveva stipulato un contratto, con il titolo \"CRC Concise Encyclopedia of Mathematics\"; allo stesso tempo, l'accesso alla versione online gratuita divenne parziale. Le restrizioni di accesso furono eliminate quando Weisstein, nel 1999, fu assunto da Wolfram Research Inc. (WRI) e spost\u00f2 il sito (ora divenuto \"MathWorld\") sui server del datore di lavoro.\nNel 2000 CRC Press cit\u00f2 in giudizio la WRI, il suo presidente Stephen Wolfram e l'autore dei contenuti Eric Weisstein, accusandoli di aver violato il contratto e chiedendo che il contenuto di \"MathWorld\" rimanesse disponibile soltanto nella versione a stampa. Il sito fu oscurato dietro ingiunzione della corte giudicante finch\u00e9 il caso fu risolto per vie extragiudiziali con un accordo che prevedeva, tra l'altro, un pagamento di una cifra (non specificata) da parte della WRI, l'inserimento di una dichiarazione di copyright al fondo del sito web, e la concessione a CRC Press di ampi diritti sulle versioni a stampa di \"MathWorld\". Risolta la controversia, il sito torn\u00f2 di nuovo a essere accessibile al pubblico in modo gratuito.\nL'oscuramento di MathWorld rese evidente quanto fosse ormai diventato diffuso, in campo matematico, l'utilizzo di risorse enciclopediche online, ed emerse l'utilit\u00e0 di una enciclopedia matematica online ad accesso libero. Fu avviato, pertanto, il progetto \"PlanetMath\", che era teso a creare una nuova enciclopedia matematica libera; ancora oggi PlanetMath fornisce un'ampia raccolta di contenuti a carattere enciclopedico di argomento matematico."}
{"id": "103769", "revid": "254059", "url": "https://it.wikipedia.org/wiki?curid=103769", "title": "Christian Kuntner", "text": "Tra i pi\u00f9 forti scalatori della scuola altoatesina, ha scalato tredici dei quattordici ottomila. \u00c8 scomparso nel 2005, travolto da una valanga, mentre tentava l'Annapurna, l'ultimo ottomila che gli mancava.\nBiografia.\nIl primo ottomila scalato fu il Cho Oyu, la cui vetta raggiunse nel 1991. Nel 1995 scal\u00f2 l'Everest insieme a Marco Bianchi per il Colle Nord e la cresta nord-est, compiendo la prima ascensione italiana per questa via.\nNel 1998 attravers\u00f2 l'intera Via della Seta in mountain bike; a quest'impresa segu\u00ec nel 2001 l'attraversamento delle Americhe dall'Alaska a Terra del Fuoco.\nNel 2002, proclamato dall'ONU \"Anno Internazionale delle Montagne\", scal\u00f2 64 degli 84 quattromila delle Alpi con il valdostano Abele Blanc.\nIl 18 maggio 2005, durante il suo quarto tentativo di raggiungere la vetta dell'Annapurna (l'unico ottomila che gli mancava ancora), fu travolto da una valanga e mor\u00ec lo stesso giorno per le emorragie interne riportate.\nGli ottomila.\nNella seguente tabella sono elencate le salite degli ottomila, tutte avvenute senza ossigeno supplementare, compresi i tentativi falliti. Diverse ascensioni furono compiute con l'alpinista milanese Marco Bianchi, salitore di sette dei quattordici ottomila, divenuto in seguito fotografo, e con Abele Blanc."}
{"id": "103770", "revid": "1048", "url": "https://it.wikipedia.org/wiki?curid=103770", "title": "Serie della tavola periodica", "text": ""}
{"id": "103776", "revid": "1305772", "url": "https://it.wikipedia.org/wiki?curid=103776", "title": "Francesco Colonna", "text": "Il nome Francesco Colonna si pu\u00f2 riferire a:"}
{"id": "103777", "revid": "2132210", "url": "https://it.wikipedia.org/wiki?curid=103777", "title": "Sindrome del ristorante cinese", "text": "La sindrome del ristorante cinese \u00e8 un ipotetico insieme di sintomi che si presenterebbero dopo aver mangiato, appunto, all'interno di un ristorante cinese. Correlata inizialmente con un consumo eccessivo di glutammato, studi successivi hanno smentito possibili correlazioni tra glutammato e sindrome.\nTale sindrome, anche alla luce di recenti studi sistematici viene indicata come un vero e proprio \"mito da sfatare\".\nI sintomi sarebbero: sensazione di bruciore diffusa a tutto il corpo, senso di pressione facciale, cefalea, stato d'ansia, formicolio alla parte superiore del corpo, dolore in regione toracica, alterazioni della sensibilit\u00e0 e dolori del capo e del collo, senso di bruciore alla nuca, nausea, sudorazione e difficolt\u00e0 respiratoria (broncocostrizione negli asmatici).\nL'origine della presunta sindrome ha questo nome perch\u00e9 nel 1968 il dottor Robert Kwok scrisse una lettera descrivendo di riscontrare \"una strana sindrome ogniqualvolta mangio in un ristorante cinese, specialmente quelli che servono cibo della Cina del nord\".\nIl trattamento generalmente non si rende necessario o, al limite, si occupa dei sintomi.\nIn realt\u00e0 si \u00e8 poi osservato che c'\u00e8 differente sensibilit\u00e0, da persona a persona, al glutammato monosodico: c'\u00e8 una variabilit\u00e0 individuale a concentrazioni elevate (&gt;3%)."}
{"id": "103783", "revid": "2175", "url": "https://it.wikipedia.org/wiki?curid=103783", "title": "Ossiacido", "text": ""}
{"id": "103785", "revid": "439868", "url": "https://it.wikipedia.org/wiki?curid=103785", "title": "Sakakibara", "text": "Il nome intero con cui il ragazzo si firmava \u00e8 . La prima parte \u00e8 un normale cognome giapponese, scritto tuttavia con ideogrammi inusuali: , e ; il nome \u00e8 composto da e da con vari significati. Da notare che \"seito\" \u00e8 anche traducibile come \"studente\", se scritto con ideogrammi diversi ; ci\u00f2 \u00e8 forse da mettere in relazione coi riferimenti all'oppressivit\u00e0 del sistema scolastico nipponico citata nei proclami spediti da Sakakibara stesso alle forze dell'ordine e ai quotidiani.\nStoria.\nIl 10 febbraio 1997 Sakakibara aggredisce con un martello due scolare delle scuole elementari di K\u014dbe e una di loro rimane gravemente ferita. Il padre di una delle ragazzine crede di riconoscere il colpevole dal racconto della figlia e chiede una verifica in tal senso alla scuola frequentata dal ragazzino criminale: l'istituto, tuttavia, aggira la richiesta, che rimane insoddisfatta. Il 16 marzo dello stesso anno Sakakibara colpisce alla testa, sempre con un martello, una bambina di dieci anni, che entra in coma e muore dopo undici giorni. In fuga dal luogo del delitto, Sakakibara si imbatte in una bambina di nove anni e la ferisce al ventre.\nIl 24 maggio Sakakibara porta in un luogo isolato un ragazzino di undici anni e quindi lo strangola. Il giorno successivo gli stacca la testa, che fa ritrovare, due giorni dopo, in cima al muro d'ingresso della scuola. La testa \u00e8 sfigurata: le sono stati cavati gli occhi e la bocca \u00e8 tagliata come a formare un sorriso. Dentro la bocca Sakakibara ha inserito due fogli ripiegati, in cui lancia la sua sfida alla polizia. Le prime righe dicono: \"Forza, il gioco comincia! Miei cari stupidi poliziotti, provate a fermarmi\". Si firma come Sakakibara Seito. Il 6 aprile un quotidiano locale riceve una sua ulteriore missiva.\nIl 28 giugno Sakakibara viene arrestato. \u00c8 quindi affidato a strutture rieducative, dove rimane sino al febbraio 2004, quando raggiunge la maggiore et\u00e0. Il suo processo di reinserimento sociale riceve l'approvazione degli specialisti, tanto che all'inizio del 2005 gli \u00e8 concessa la libert\u00e0 provvisoria, provvedimento che suscita notevoli polemiche. L'identit\u00e0 e la nuova residenza di Sakakibara rimangono a tutt'oggi coperte dal pi\u00f9 stretto segreto.\nInfluenza culturale.\nDiversi gli elementi che hanno conferito alle imprese di Sakakibara un'esposizione mediatica pressoch\u00e9 assoluta: la particolare efferatezza dei delitti, la lucidit\u00e0 dei proclami, la testimonianza del diario che teneva, in cui dichiarava di offrire le vittime a un'entit\u00e0 divina di sua invenzione, la presenza costante della scuola come teatro della tragedia e bersaglio degli assassini.\nNon da ultimo, anzi, forse il fatto principale, \u00e8 stata la scoperta della giovane et\u00e0 del colpevole, quando tutti i profili preparati dagli esperti, anche in analogia con il caso, del 1989, di Miyazaki Tsutomu, immaginavano Sakakibara come un uomo di mezza et\u00e0, otaku pi\u00f9 o meno integrale, e in possesso di automobile. L'apparente normalit\u00e0 del \"Ragazzo A\", tuttavia, mostrava evidenti indizi di una situazione anomala e la domanda a questo punto \u00e8 stata se, con una giusta attenzione, non si sarebbe potuto fermarlo in tempo.\nSin dall'infanzia Sakakibara era difatti noto per trascorrere il tempo libero torturando e uccidendo cani, gatti e altri animali. Inoltre la madre, nonostante fosse stata avvertita dell'instabilit\u00e0 psicologica del figlio, non recedeva dal suo ruolo, tipico della societ\u00e0 giapponese contemporanea, di sprone inflessibile per i migliori risultati scolastici possibili. L'odio verso la societ\u00e0 in generale, ma verso la scuola in particolare, traspare da ogni riga scritta da Sakakibara e viene sottolineato da ogni suo gesto.\nNel suo primo proclama si autodefinisce, con un inglese sgrammaticato, \"School Killer\", mentre, in una lettera a un quotidiano, accusa il totalizzante sistema educativo giapponese di averlo trasformato in una . Sakakibara giustificava a se stesso e al mondo i suoi brutali omicidi come un atto d'espiazione,in cui l'unica via di liberazione dal proprio dolore era dare dolore ad altri. Significativamente ironico, in tal senso, che la mancata identificazione di Sakakibara, possibile sin dal suo primo gesto, sia stata bloccata proprio da quella forma di omert\u00e0 tipica delle scuole giapponesi.\nTra gli effetti pi\u00f9 immediati del caso di Sakakibara, ancor prima dell'arresto, si \u00e8 avuto un leggero giro di vite sulla distribuzione di film horror o con tematiche assimilabili ai delitti in corso, giro di vite che, tuttavia, non \u00e8 durato che pochi mesi. Lo stesso si pu\u00f2 dire per le polemiche sulla dannosit\u00e0 di certa cultura per ragazzi, seguite al ritrovamento, tra gli oggetti personali di Sakakibara, di una gran quantit\u00e0 di fumetti dell'orrore o pornografici. Il famoso manga \"X\" (che non tratta tematiche di omicidio o assimilabili al caso, ma \u00e8 particolarmente violento) \u00e8 stato sospeso a tempo indeterminato anche in conseguenza del caso Sakakibara.\nConseguenze molto pi\u00f9 concrete sono state le richieste di riforme, in senso restrittivo, delle leggi penali nei confronti dei minori, ci\u00f2 che \u00e8 avvenuto nel 2000, con l'abbassamento della responsabilit\u00e0 penale dai 16 ai 14 anni.\nIl ricordo del serial killer di K\u014dbe rimane vivo nell'opinione pubblica giapponese: il protagonista della \"light novel\" \"Another\" (2009), poi trasposta in manga e anime, si chiama infatti Sakakibara e a questo proposito viene fatto esplicito riferimento ai fatti di K\u014dbe."}
{"id": "103798", "revid": "54253", "url": "https://it.wikipedia.org/wiki?curid=103798", "title": "Botulino", "text": ""}
{"id": "103799", "revid": "344646", "url": "https://it.wikipedia.org/wiki?curid=103799", "title": "Uomini in nero (ufologia)", "text": "La locuzione uomini in nero (in lingua inglese men in black, in acronimo MIB, cos\u00ec definiti perch\u00e9 vestiti interamente di nero) nell'ambito della teoria del complotto sugli UFO identificherebbe supposti agenti del governo degli Stati Uniti d'America incaricati di intimidire o ridurre al silenzio i testimoni di avvistamenti di oggetti volanti non identificati. Alcuni ufologi, secondo i quali si tratterebbe invece di alieni, li chiamano anche \"oscuri\".\nSebbene alcuni ricercatori abbiano rinvenuto alcune somiglianze tra alcuni di questi racconti e quelli a sfondo demoniaco, il fenomeno risale agli anni cinquanta e sessanta ed \u00e8 contemporaneo a molte altre teorie del complotto.\nStoria.\nProbabilmente il primo breve resoconto sui MIB risale al 21 giugno 1947 in occasione del cosiddetto incidente di Maury Island. Quel giorno, il pescatore Harold Dahl disse di aver avvistato sei dischi volanti nei pressi di Maury Island (si tratta di una penisola di Vashon Island, in Puget Sound, vicino Tacoma, Washington). Sull'imbarcazione c'erano Dahl, suo figlio, altri due uomini, e un cane. Dahl scatt\u00f2 qualche fotografia di tali oggetti, aggiungendo che da uno di essi erano cadute delle scorie sulla sua imbarcazione, che avevano ucciso il suo cane e ferito suo figlio.\nDahl ha poi raccontato che il giorno seguente un uomo si present\u00f2 a casa sua, invitandolo a fare colazione insieme nelle vicinanze. Dahl accett\u00f2 l'invito. Egli descrisse l'uomo come imponente: alto e muscoloso, con indosso un completo nero. L'uomo guidava una Buick del 1947, e Dahl immagin\u00f2 che si trattasse di un agente del governo o dell'esercito.\nDopo la colazione, l'uomo gli raccont\u00f2 tutti i dettagli dell'avvistamento, nonostante Dahl non ne avesse fatto alcuna pubblicit\u00e0. Inoltre, l'uomo diede a Dahl un avvertimento generico, che Dahl interpret\u00f2 come minaccia, circa il fatto che la sua famiglia sarebbe stata messa in pericolo se Dahl avesse rivelato a qualcuno quanto aveva visto.\nLe affermazioni di Dahl sono state messe in discussione: egli stesso dichiar\u00f2 in seguito che si era trattato di uno scherzo, ma nei sostenitori delle teorie del complotto permane il dubbio che l'abbia fatto per evitare ritorsioni nei confronti dei suoi familiari.\nAlbert K. Bender ha indagato sulla storia di Dahl nella sua rivista \"Space Review\". Nel 1953, Bender dichiar\u00f2 di essere stato visitato da tre \"Men in Black\" e messo in guardia dal continuare le sue ricerche sugli UFO. Il racconto di Bender \u00e8 stato poi reso celebre dal libro di Gray Barker del 1956, \"They Knew Too Much About Flying Saucers\" (\"Sapevano troppo sui dischi volanti\").\nIl termine \"Men in Black\", abbreviato nell'acronimo MIB, \u00e8 stato successivamente reso popolare da John Keel con un articolo pubblicato nel 1967 sulla rivista di avventure \"Saga\".\nIl ruolo e la funzione.\nEsistono alcune varianti, ma generalmente in questi racconti accadeva, in seguito a presunti avvistamenti di UFO che non fossero palesemente inconsistenti, che al testimone venissero a far visita uno o pi\u00f9 uomini, spesso in completo nero con camicia bianca e occhiali scuri. Gli uomini lasciavano trasparire - ovvero era il testimone ad intenderlo - di essere agenti del governo, spesso esibendo tessere identificative e chiedendo al testimone di raccontare la sua storia, o di mostrare le prove fotografiche o di fatto dell'evento segnalato. In caso di rifiuto da parte del testimone di riportare il racconto o di prestar fede alle loro credenziali, gli agenti in maniera pi\u00f9 o meno sottile arrivavano a minacciare l'incolumit\u00e0 fisica del testimone o della sua famiglia.\nNonostante non sia stato mai accertato se queste minacce siano poi state condotte ad effetto, i testimoni resistenti hanno in seguito raccontato di aver comunque subito dei maltrattamenti da parte degli \"agenti\". Alcune abitazioni sono state saccheggiate e ad altre \u00e8 stato dato fuoco, presumibilmente nel tentativo di distruggere prove o di ridurre al silenzio il testimone.\nIn questi racconti gli agenti guidavano spesso ampie automobili nere dell'ultimo modello, generalmente delle Cadillac; raramente sono stati visti spostarsi in elicotteri neri.\nIl dibattito ufologico.\nNell'ambito dell'ufologia il fenomeno \u00e8 attualmente al centro di ampie discussioni. Lo zoccolo duro dei sostenitori della teoria del complotto degli UFO crede che il loro modo di fare ed il loro abbigliamento inusuali sia attribuibile al fatto che si tratti di alieni, il cui lavoro consiste nell'eliminare ogni prova della presenza aliena sulla Terra. Tali individui avrebbero occhi a mandorla e colorito olivastro. Secondo la classificazione dell'ufologo Brad Steiger, tale razza aliena appartiene al tipo \"Beta 2\" e sarebbe avversaria dei cosiddetti alieni nordici. Secondo altri ufologi sostenitori dell'ipotesi parafisica sugli UFO, gli uomini in nero non sarebbero extraterrestri, ma proverrebbero da una dimensione parallela; John Keel li ha messi addirittura in relazione con il mondo demoniaco. Alcuni ex collaboratori di Albert Bender hanno invece ipotizzato che questi personaggi siano terrestri, ma al servizio di un potere mondiale occulto non ufficiale o addirittura di un'antica e misteriosa civilt\u00e0 nascosta nell'Himalaia o nell'Asia centrale.\nAltri sostenitori della teoria del complotto degli UFO ipotizzano invece che si tratti di agenti governativi sotto mentite spoglie, le cui stranezze sarebbero intenzionalmente ostentate nel tentativo di aggiungere ulteriori stranezze ai gi\u00e0 strani racconti sugli UFO, gettando cos\u00ec discredito sulle testimonianze e sui testimoni. Secondo gli ufologi Michael Swords e William Moore, dietro il fenomeno ci sarebbe qualcosa di vero. Inizialmente vi sarebbero stati agenti dei servizi segreti e del FBI, che avrebbero avvicinato ufologi come Bender e Gray per cercare di scoraggiare l\u2019attivit\u00e0 delle associazioni ufologiche private come raccomandato dalla Commissione Robertson; successivamente sarebbe stata la volta di agenti di una speciale unit\u00e0 dell\u2019USAF chiamata \"Air Force Special Activities Center\" (AFSAC), incaricata anche di svolgere indagini sugli UFO. Secondo Moore, gli uomini dell\u2019AFSAC non avrebbero dato origine alla leggenda degli uomini in nero ma l\u2019avrebbero sfruttata come copertura, per raccogliere informazioni sugli UFO dai testimoni senza fare risultare il loro coinvolgimento.\nAltri ufologi fanno invece osservare che solo pochi episodi di incontri con \"MIB\" sono stati indagati in modo approfondito. In diversi casi si \u00e8 potuto accertare che i testimoni avevano enfatizzato troppo le figure di investigatori ufficiali (agenti di polizia o militari in borghese), mentre in altri casi \u00e8 stato accertato che si trattava di impostori: nel 1967 il portavoce del Pentagono per il Progetto Blue Book rese noto che alcune persone si erano presentate a testimoni di avvistamenti di UFO spacciandosi per ufficiali dell\u2019USAF o funzionari governativi.\nFolclore.\nLo studioso statunitense di folclore Peter Rojcewicz ha trovato numerose analogie tra i racconti sugli uomini in nero e le leggende medievali sul diavolo. Anche lo studioso James Lewis ha trovato simili analogie e ritiene che sia gli incontri con gli uomini in nero che quelli con il diavolo possano essere considerati come una specie di \u201cdramma psicologico\u201d."}
{"id": "103804", "revid": "3358", "url": "https://it.wikipedia.org/wiki?curid=103804", "title": "Avanguardia Operaia", "text": ""}
{"id": "103806", "revid": "44627", "url": "https://it.wikipedia.org/wiki?curid=103806", "title": "Paradosso di Einstein - Podolsky - Rosen", "text": ""}
{"id": "103807", "revid": "1974457", "url": "https://it.wikipedia.org/wiki?curid=103807", "title": "Brigantino", "text": "Il brigantino \u00e8 uno tipo veliero di dimensioni contenute, dotato di due alberi, quello prodiero armato con vele quadre, con una stazza lorda che va dalle 100 alle 300 tonnellate. \nPu\u00f2 avere un terzo albero a poppa, armato con vele auriche, nel qual caso prende il nome di \"brigantino a palo\". Se invece ne ha soltanto due, di cui quello prodiero con vele quadre e l'altro con vele auriche, prende il nome di \"brigantino goletta\", se ambedue gli alberi sono armati esclusivamente con vele quadre prende il nome di \"brigantino velacciere\". Il brigantino era impiegato principalmente come cargo o nave di scorta; ebbe grande diffusione nel Mar Mediterraneo e nell'Europa del nord.\nDescrizione.\nDal 1400 a tutto il 1700 esistevano dei bastimenti a remi, tipicamente mediterranei, dotati di due alberi a vele latine e 12-22 remi semplici, noti come brigantini o brigantine (e che nelle fonti coeve spesso possono essere indicati anche come fregate, feluche, feluconi e galeotte e mezzegalere; questo perch\u00e9 nei secoli dell'et\u00e0 moderna la terminologia di riferimento per i bastimenti non era standardizzata come ai giorni nostri).\nIl termine \u00e8 di origine italiana (derivato da brigante, nella sua espressione originaria di componente una brigata, cio\u00e8 gruppo di pi\u00f9 persone da cui il termine). Infatti nel 1400 e nel 1500 il brigantino a vele latine era utilizzato frequentemente come unit\u00e0 per la guerra di corsa e la pirateria.\nLa galea \"brigantino\".\nOriginariamente il nome \"brigantino\" era dato, da cronisti e narratori del tardo Medioevo (fratelli Villani, Sercambi, ed altri) ad una piccola e sottile nave, appartenente alla famiglia delle galee, a 12-14 banchi a singolo rematore e due alberi (trinchetto e di maestra), dotati l'uno di vela latina e l'altro di vela aurica o di vela latina. Il nome derivava dal fatto che tale imbarcazione si presentava come particolarmente adatta alla guerra di corsa."}
{"id": "103808", "revid": "599013", "url": "https://it.wikipedia.org/wiki?curid=103808", "title": "Nsa", "text": ""}
{"id": "103809", "revid": "1983214", "url": "https://it.wikipedia.org/wiki?curid=103809", "title": "Via metabolica", "text": "La via metabolica (spesso chiamata pathway metabolico o pi\u00f9 semplicemente pathway) \u00e8 l'insieme delle reazioni chimiche coinvolte in uno o pi\u00f9 processi di anabolismo o catabolismo all'interno di una cellula.\nI singoli passi della via metabolica sono reazioni chimiche catalizzate nella maggior parte dei casi da enzimi specifici che trasformano il substrato su cui agiscono, in un prodotto, utilizzato a sua volta come substrato dall'enzima del passo successivo. Se il prodotto dell'ultima reazione della serie costituisce il reagente della prima reazione, allora la via metabolica prende il nome di ciclo.\nLa cellula procede per vie metaboliche grazie a diversi enzimi che consentono la trasformazione graduale in diversi passaggi del reagente nel prodotto. Ci sono passaggi irreversibili verso una parte e passaggi reversibili verso entrambe le parti, che consentono di bloccare la via interbolica se il prodotto non serve. Gli enzimi sono particolari proteine che consentono di abbassare l'energia di attivazione di una reazione nella cellula."}
{"id": "103811", "revid": "287204", "url": "https://it.wikipedia.org/wiki?curid=103811", "title": "Kawasaki Heavy Industries", "text": "La Kawasaki Heavy Industries, Ltd. (in Giapponese: \u5ddd\u5d0e\u91cd\u5de5\u696d\u682a\u5f0f\u4f1a\u793e, \"Kawasaki J\u016bk\u014dgy\u014d Kabushiki-gaisha\") \u00e8 un vasto conglomerato industriale giapponese produttore di una vasta gamma di prodotti.\nStoria.\nIl nome \"Kawasaki Heavy Industries\" deriva da quello del fondatore Shozo Kawasaki e non ha, invece, alcun legame con quello della citt\u00e0 di Kawasaki. L'azienda \u00e8 stata fondata nel 1896 come cantiere navale, espandendosi in seguito in molti altri settori.\nI quartieri generali dell'azienda sono situati sia a K\u014dbe (Giappone) che a Tokyo.\nLe linee di prodotto maggiormente note (perch\u00e9 dirette al mercato dei consumatori privati) sono quelle delle moto e dei veicoli fuoristrada (ATV), sebbene l'azienda costruisca anche trattori, treni, robot industriali ed attrezzature aeronautiche tra le quali velivoli militari."}
{"id": "103812", "revid": "287204", "url": "https://it.wikipedia.org/wiki?curid=103812", "title": "Isola di Capraia", "text": ""}
{"id": "103815", "revid": "1345932", "url": "https://it.wikipedia.org/wiki?curid=103815", "title": "Fenomeno", "text": "Il termine fenomeno () \u00e8 riferito a tutto quello che si presenta come oggettivamente costituito all'osservatore che quindi lo pu\u00f2 cogliere attraverso l'apparato sensibile. Genericamente per\u00f2 il lemma pu\u00f2 indicare anche un'immagine a cui non corrisponde una realt\u00e0 sensibile come accade per i \u00ab\"fenomeni interiori, le emozioni, i sentimenti, gli stati d'animo che si esprimono nei gesti, nel linguaggio delle parole e delle arti.\"\u00bb . \nLa parola fenomeno viene usata anche in riferimento a una manifestazione collettiva o storica che necessita di una spiegazione: \u00ab\"per esempio l'immigrazione dai paesi poveri verso i paesi ricchi \u00e8 un fenomeno sociale; la crescita dei prezzi \u00e8 un fenomeno economico; la diffusione dell'inglese o dei computer \u00e8 infine un fenomeno culturale\".\u00bb . Nel linguaggio comune il termine viene usato anche nel senso di ci\u00f2 che si manifesta come fuori dall'ordinario, dal consueto ordine naturale.\nStoria del concetto.\nRiguardo al concetto di \"fenomeno\" i filosofi antichi insistono sulle conseguenze ontologiche e gnoseologiche determinate dall'attribuzione al termine di un significato contrapposto a quello di realt\u00e0. Il fenomeno, inteso come \"apparenza\", rappresenta per loro un'entit\u00e0 ingannevolmente conoscibile tramite la contingente percezione sensibile che varia nel tempo e nello spazio e che quindi non corrisponde all'oggettivit\u00e0 essenziale, immutabile e nascosta, da cui si origina la mutevole realt\u00e0 osservata. \nPer l'eleatismo di Parmenide, l'autore del poema filosofico \"Sulla natura o sul non essere\", tutto il mondo fenomenico sensibile \u00e8 apparenza, non-essere, e solo il filosofo \u00e8 in grado di raggiungere l'unica vera realt\u00e0 dell'essere nascosto e sconosciuto al volgo, i \u00abmortali bicefali\u00bb che seguono l'apparenza per il bisogno che essi hanno di vivere in un mondo artificiale, costruito secondo i loro desideri, non inteso, com'\u00e8 rivelato dalla ragione, qual esso \u00e8 veramente:\nMeno rigida la concezione platonica. Pur restando tutte le manifestazioni del mondo sensibile come apparenti, tuttavia alcuni fenomeni, (le icone, come le forme sensibili geometriche-matematiche) conservano la positivit\u00e0 di una somiglianza e di un'adeguata proporzione con il vero mondo, perfettamente reale, delle idee . Questo genere di fenomeni permettono l'intuizione anche solo approssimativa del mondo delle idee; al contrario altri fenomeni, sono falsi simulacri non somiglianti e totalmente inaffidabili come criteri di partenza per approssimarsi alla realt\u00e0 ideale. . \nAristotele distingue invece fenomeni con un'apparenza del tutto contraria alla realt\u00e0, come quella che ci presentano i sogni e un'apparenza da cui pu\u00f2 iniziare un processo conoscitivo che porta alla verit\u00e0. Lo studio della natura parte infatti sempre dai fenomeni, dalle cose come apparentemente appaiono per poi arrivare alle scoperta delle cause che procurano il sapere autentico.\nNella filosofia medioevale il pensiero cristiano oscilla tra una concezione platonica rivista secondo il neoplatonismo e quella aristotelica dove l'apparenza assume, come in Scoto Eriugena, un valore positivo di verit\u00e0. Il mondo apparente \u00e8 visto infatti come \"manifestazione\" del Dio creatore e quindi valutabile come sempre benefico per l'uomo. (\u00abDeus fit in omnibus omnia\u00bb, cio\u00e8 \"Dio diventa tutto in tutte le cose\") \nLa questione dell'apparenza fenomenica e della realt\u00e0 in s\u00e9 continueranno a caratterizzare il discorso filosofico nel mentre prosegue il progresso delle scienze quali quelle astronomiche che presentano come certi i movimenti apparenti dei fenomeni celesti che, pur misurabili, risultano invece in contrasto con la realt\u00e0. Per queste questioni non ancora risolte, nei secoli XVII e XVIII la riflessione filosofica si chiede se sia possibile raggiungere una verit\u00e0 indubitabile, come sostengono Cartesio, Malebranche, Spinoza, oppure se l'uomo sia destinato ad una conoscenza che si risolve nell'ambito dell'apparenza sensibile.\nIl tema dell'apparenza diviene centrale nell'empirismo che si chiede se debba credersi alle cose come appaiono all'uomo o se queste abbiano una loro realt\u00e0 in s\u00e9: alla domanda risponde il meccanicismo stabilendo la differenza tra le qualit\u00e0 delle cose, puramente soggettive e relative alla sensibilit\u00e0 individuale (come gli odori, i colori ecc.) e gli aspetti quantitativi della realt\u00e0, misurabili e oggettivi, su cui si pu\u00f2 avere invece conoscenza certa.\nHobbes \u00e8 convinto della ineliminabile soggettivit\u00e0 e apparenza delle percezioni sensibili e che la conoscenza umana sia limitata entro l'orizzonte fenomenico. Kant accentuer\u00e0 questa posizione dell'empirismo con la concezione del noumeno, la cosa in s\u00e9, pensabile ma non conoscibile, contrapposta all'aspetto fenomenico della realt\u00e0. Per questo sar\u00e0 necessario distinguere anche terminologicamente quella apparenza del tutto falsa (\"Schein\") da quella connessa allo stesso fenomeno che contraddistingue il limite ineliminabile del sapere umano (\"Erscheinung\") che \u00e8 condizionato dalla nostra stessa struttura mentale spazio-temporale che ci rende impossibile cogliere la realt\u00e0 in s\u00e9.\nNella filosofia di Schopenhauer orientata verso un pessimismo cosmico ritorna la dottrina platonica dell'apparenza del mondo reale offuscato, secondo il filosofo tedesco, dal \"velo di Maya\". \nDopo Kant la speculazione filosofica torna ad occuparsi del fenomeno con Hegel e con la fenomenologia di Husserl: viene abbandonato il pensiero kantiano della distinzione tra fenomeno e noumeno e l'oggetto percepito si identifica completamente con il suo manifestarsi come fenomeno caratterizzato ancora di pi\u00f9 in senso antisoggettivistico da Martin Heidegger.\nIl termine \"fenomeno\" in campo scientifico.\nSin dall'inizio l'osservazione del fenomeno ha implicato la necessit\u00e0 di spiegarlo prima da parte della filosofia che s'interrogava sulla sua realt\u00e0 sostanziale nascosta e poi nel XVII secolo dalla scienza che, mettendo da parte la speculazione puramente razionale e ricorrendo all'interpretazione matematica della natura e al metodo sperimentale, descriveva i fenomeni con leggi generali. \nTramite l'esperimento, la \u00ab\"sensata esperienza e necessaria dimostrazione\"\u00bb , la scienza \u00e8 potuta intervenire anche nello studio dei fenomeni \"interiori\" come quelli mentali analizzati dalla psicologia, dalla psicanalisi, dalle neuroscienze. Per la scienza dunque il \"fenomeno\" \u00e8 un qualunque evento osservabile e oggetto di studio.\n\u00c8 possibile raggruppare sotto una denominazione pi\u00f9 specifica tutti i fenomeni di un certo ambito, ed ottenere ad esempio a partire da tutti gli eventi che hanno a che fare con l'ottica e con la luce la categoria fenomeni ottici.\nAlcuni eventi sono osservabili da chiunque, altri richiedono manipolazioni complicate ed attrezzature sofisticate.\nLa scienza genericamente distingue tra\nSi parla inoltre di fenomeni di trasporto per raggruppare in un'unica trattazione i fenomeni fisici relativi principalmente a trasferimento di calore, scambio di materia e scambio di quantit\u00e0 di moto (ma anche il trasferimento di altre grandezze fisiche).\nLa fisica e la chimica studiano i fenomeni che sono compresi nelle scienze. In passato si chiamava fisica lo studio di tutti i fenomeni naturali, ora ampliandosi sempre pi\u00f9 le conoscenze si preferisce parlare di \"scienze della vita\" riferite agli esseri viventi (biologia, botanica, zoologia, fisiologia) e di \"scienze fisiche\" riferite agli esseri inanimati (astronomia, geologia, meteorologia, oceanografia)."}
{"id": "103816", "revid": "1983214", "url": "https://it.wikipedia.org/wiki?curid=103816", "title": "The Rock", "text": ""}
{"id": "103817", "revid": "118912094", "url": "https://it.wikipedia.org/wiki?curid=103817", "title": "Inklings", "text": "Gli Inklings furono un gruppo di discussione letteraria presso l'Universit\u00e0 di Oxford in Inghilterra. I suoi membri, in gran parte docenti dell'Universit\u00e0, includevano John Ronald Reuel Tolkien, Clive Staples Lewis, Owen Barfield, Charles Williams, Adam Fox, Hugo Dyson, Robert Havard, Nevill Coghill, Charles Leslie Wrenn, Roger Lancelyn Green, James Dundas-Grant, John Wain, R.B. McCallum, Gervase Mathew, C.E. Stevens, J.A.W. Bennett, Lord David Cecil, Christopher Tolkien (il figlio di J. R. R. Tolkien), e Warren \"Warnie\" Lewis (il fratello maggiore di C. S. Lewis). Si riunirono durante il periodo tra gli anni trenta e cinquanta.\nIn Italia, gli Inklings sono noti quasi esclusivamente per la presenza nel gruppo di John Ronald Reuel Tolkien e di Clive Staples Lewis, al di fuori dell'accademia celebrii come autori rispettivamente de \"Lo Hobbit\", \"Il Signore degli Anelli\" e degli altri scritti ambientati nella Terra di Mezzo, e de \"Le Cronache di Narnia\", tutte opere fondamentali della letteratura fantasy.\nLo stesso Tolkien, nel 1967, offr\u00ec una breve spiegazione del nome \"Inklings\", cos\u00ec come una breve storia degli altri sodalizi di cui faceva parte (di fatto, gli Inklings non furono l'unica esperienza associativa di Tolkien). In questa voce si riassume la storia delle principali societ\u00e0 e club che il professore oxoniense riusc\u00ec a creare, gli amici che ne presero parte e soprattutto i legami che saldamente si crearono.\nLe prime esperienze associative di Tolkien: dalla Societ\u00e0 del Dibattito al TCBS.\nLe prime esperienze associative organizzate Tolkien le ebbe a scuola. La sua prima partecipazione ad un \u201cgruppo\u201d risale al 1909, il periodo dell'incontro con la sua futura moglie Edith Bratt, della frequenza alla King Edward's School sulla New Street a Birmingham e del mancato ottenimento della sperata borsa di studio ad Oxford. In istituto era molto attiva, soprattutto tra gli studenti pi\u00f9 anziani, la Societ\u00e0 del Dibattito.\nLa seconda esperienza di Tolkien - questa molto pi\u00f9 coinvolgente, almeno emotivamente - fu sempre alla King Edward's. Edith si era trasferita da poco a Cheltenham, a casa di Mr. C. H. Jessop, a Tolkien fu vietato (da Padre Francis, suo tutore) persino di scriverle dopo che questi aveva scoperto la loro innocente relazione (in principio solo amicizia). Alla King la biblioteca scolastica era gestita dagli studenti anziani chiamati \u201cBibliotecari\u201d, tra questi c'era Tolkien che, nel 1911, diede vita assieme a Christpher Wiseman, R. Q. Gilson, figlio del preside e altri quattro amici, al Tea Club che poi cambi\u00f2 denominazione e divenne la Barrovian Society\nGli Inklings.\nCome ne parla lo stesso Tolkien.\nDopo questo breve preludio sull'attivit\u00e0 associativa di Tolkien, passiamo a descrivere il gruppo che accompagn\u00f2 John Ronald fino alla fine dei suoi giorni: gli Inklings. Per farlo ci avvarremo delle lettere dello stesso Tolkien indirizzate a figli e amici. \u00c8 lo stesso Tolkien, che spiega il perch\u00e9 della nascita e del nome in una lettera dell'11 settembre 1967. La lettera fu pubblicata (apparentemente senza permesso, con l'indirizzo di Tolkien e il suo numero di telefono in cima) sul libro di White \"The Image of Man in C.S. Lewis\" (1969).\nIl precedente dei Kolbitar.\nIl gruppo dunque prese vita agli inizi degli anni Trenta\u00a0\u2013 si sa solo che nel 1933 Tangye Lean lasci\u00f2 il College per una carriera da giornalista televisivo e quindi fu probabilmente in questa data che risale \u201cl'appropriazione\u201d di Lewis. Tolkien comunque, prima di far parte del sodalizio del Magdalen College, aveva creato un gruppo, formato da soli docenti universitari, chiamato Kolbitar (o Coalbiters). Il gruppo era formato dallo stesso Tolkien, da John Bryson, Gorge Gordon (preside del Magdalen), Nevill Coghill (dell'Exter)C. T. Onions e C. S. Lewis. Scopo degli incontri: la lettura di saghe islandesi (il nome, infatti, proveniva dalla tradizione islandese).\nDai Kolbitar agli Inklings.\nDopo aver esaurito lo scopo dei Coalbiters, \u201csi tuff\u00f2\u201d negli Inklings e nelle riunioni organizzate da Lewis nella sua camera al Magadalen.\nMa chi erano i partecipanti alle riunioni? I pi\u00f9 illustri furono senza dubbio: lo stesso Tolkien, Charles Walter Stansby Williams, Clive Staples Lewis, Adam Fox e Christopher Tolkien. \nGli incontri erano fissati per il gioved\u00ec, nella camera di Lewis e il marted\u00ec a pranzo \"all'Eagle and Child\", chiamato anche \"The Bird and Baby\" per via dell'insegna che raffigurava il piccolo Ganimede rapito dall'Aquila di Giove. Tolkien amava chiamare gli Inklings \"il nostro circolo letterario di poeti di mestiere\", ed amava scrivere i resoconti di tali incontri, nei quali venivano letti i lavori di ognuno. Ricordiamo che i primi ad ascoltare i passi de \"Lo Hobbit\" e \"Il Signore degli Anelli\", furono proprio i membri di quel sodalizio, come testimoniano le diverse lettere a noi giunte (e intendo quelle sinora conosciute e pubblicate) perch\u00e9 inviate al proprio figlio in guerra. La prima lettera, datata 31 maggio 1944, \u00e8 indirizzata al figlio Christopher; in questa Tolkien racconta dell'incontro avuto con gli altri Inklings e del tema della riunione \"la lettura di un capitolo del libro di Warnie Lewis sull'epoca di Luigi XIV (a me \u00e8 sembrato molto buono); e di alcuni stralci da Who Goes Home? di C.S.L.\" oltre allo stato di avanzamento del Signore degli Anelli.\nLetteratura e filosofia.\nIn un'altra lettera, datata 23-25 dicembre 1944 e sempre indirizzata al figlio Chris, Tolkien sviluppa temi a lui cari: Libert\u00e0 e Dio. Racconta della riunione con gli Inklings, tenuta il gioved\u00ec e di una passeggiata con Williams \u201ccome in tempo di pace\u201d. Lui scrive: \"ho fatto un pezzo di strada con C.W. ; intanto la nostra conversazione \u00e8 scivolata sulla difficolt\u00e0 di scoprire quali fattori comuni, se ce ne sono, esistono nelle nozioni associate a quella di libert\u00e0, com'\u00e8 intesa oggi\". Riferendosi alla propaganda di guerra che \"ne ha abusato (del termine libert\u00e0 n.d.c.) da farle perdere qualsiasi valore razionale e farla diventare soltanto un'emozione per scaldare gli animi\". Le riunioni agli Inklings erano anche motivo di scontro verbale sugli scritti di alcuni membri, come dimostra una lettera di Tolkien a Lewis del 1948, nella quale si addolora per delle parole poco gradite dette ad una riunione degli Inklings su uno scritto letto dall'amico Lewis.\nRiunioni conviviali.\nOltre alle riunione e alle letture vi erano anche delle cene, come scrisse Tolkien il 10 febbraio del 1952 al figlio maggiore John fattosi sacerdote cattolico.\nEgli scrive: \"abbiamo avuto una \u201cfesta al prosciutto\u201d con C.S. Lewis gioved\u00ec (un prosciutto americano del dottor Firor dell'Universit\u00e0 Johns Hopkins), ed \u00e8 stato un po' come tornare ai vecchi tempi: discussioni tranquille e razionali (dato che Hugo non era stato invitato!). C.S.L. aveva invitato Wrenn, ed \u00e8 stato bene, perch\u00e9 gli ha fatto piacere ed \u00e8 stato molto gradevole: un buon passo dal suo distoglimento dalla politica (accademica)\".\nGli Inklings erano qualcosa di pi\u00f9 di un club letterario.\nQuesti brevi passi che fanno riferimento agli Inklings mostrano come il sodalizio fosse pi\u00f9 di un semplice club di letterati. L\u00ec muovevano i primi passi dei libri, forse i pi\u00f9 famosi di quel periodo letterario, se non del '900 (come Il Signore degli Anelli). Spesso si veniva influenzati dai commenti degli altri membri, spesso ci riscontrava su temi come la fede e la libert\u00e0 (ricordiamo lo scambio di battute tra Tolkien e Lewis sulla fede in Dio).\nQualcosa rimane degli Inklings: la Mythopoeic Society.\nLe tracce degli Inklings arrivano sino ai nostri giorni. La \"Mythopoeic Society\" \u00e8 un'associazione internazionale fondata nel 1967, il primo presidente onorario fu lo stesso Tolkien. L'associazione \u00e8 finalizzata allo studio e discussione della letteratura fantastica, specialmente nelle opere di Tolkien, Lewis e Charles Williams (i tre membri pi\u00f9 famosi degli Inkilings). La partecipazione all'associazione \u00e8 aperta agli studiosi, agli scrittori e ai semplici lettori di questo genere di letteratura. L'associazione promuove tre periodici: \"Mythprint\" \u00e8 un mensile di recensioni, articoli e alte notizie di interesse per i membri dell'associazione; \"Mythlore\" \u00e8 un giornale che pubblica articoli di studio sul mitico e sul fantastico; \"Mythic Circle\" \u00e8 un periodico annuale con poesie originali e brevi saggi. Ogni estate l'associazione organizza la \"Annual Mythopoeic Conference\"."}
{"id": "103819", "revid": "93556", "url": "https://it.wikipedia.org/wiki?curid=103819", "title": "Fiorello", "text": "Biografia.\nLe origini.\nRosario Fiorello nasce a \nCatania il 16 maggio 1960, primo di quattro fratelli, gli altri sono: Anna (negoziante), Catena (scrittrice e conduttrice) e Giuseppe (attore). Il suo secondo nome, Tindaro, \u00e8 un segno di devozione verso la Madonna Nera del Tindari. Suo padre Nicola \u00e8 stato appuntato radiotelegrafista della Guardia di Finanza ed \u00e8 originario di Letojanni (ME) e sua madre Rosaria Galeano \u00e8 originaria di Giardini-Naxos.\n Gioca a calcio nella Megarese di Megara Hyblaea.\nTrascorre l'estate lavorando: vende la lattuga con l'Ape per 500 lire al giorno e fa altri lavori come il garzone da un barbiere, \nNel 1975, attraverso il centro per l'impiego ex ufficio di collocamento di Crotone, si fa assumere al villaggio turistico della Valtur a Isola Capo Rizzuto come facchino di cucina. Percorre tutta la scala gerarchica: aiuto cuoco, cameriere e barman (da 900.000 lire e nel 1978 sar\u00e0 assunto a tempo indeterminato come direttore artistico Valtur sino ad arrivare a guadagnare 2.150.000 lire mensili, una paga maggiore del padre).\nLa direzione gli propone di fare piccoli spettacoli dopo che una sera nell'anfiteatro del villaggio prende di sua iniziativa il microfono e canta in un inglese maccheronico \"Moonlight Serenade\" (canzone jazz di Glenn Miller) riscuotendo un grande successo. Tra le prime imitazioni c\u2019\u00e8 quella di Raffaella Carr\u00e0 con \"Ballo ballo\". Nel frattempo si cimenta anche come deejay sostituendo un collega malato.\nNel 1976, all'et\u00e0 di 16 anni, comincia a fare radio nella sua citt\u00e0 a \"Radio Master Sound\" con la sua prima trasmissione \"Summer sound\", passando pochi mesi dopo a \"Radio Marte\" (radio della Sicilia orientale). Prosegue la sua carriera radiofonica a \"Radiorama\" e ad \"Augusta Centrale\" con \"La febbre del sabato sera\". Tra le prime imitazioni del bar troviamo quelle di Sandro Ciotti, Enrico Ameri e Roberto Bortoluzzi, radiocronisti di \"Tutto il calcio minuto per minuto\".\nNel 1977 si esibisce per la prima volta in teatro per lo spettacolo \u201cBazar\u201d della compagnia Teatro Gruppo, messo in scena all'Apollo di Crotone.\nAnimatore nei villaggi turistici.\nIn quell'anno svolge il servizio militare prima a Bari nel CAR e poi nel 5\u00ba Battaglione trasmissioni \"Rolle\" a Sacile (PN) e cos\u00ec si esibisce in caserma: \u00e8 cameriere nella mensa dei sottufficiali, mette su una band e fa il presentatore a tutte le feste divertendo commilitoni e ufficiali.\nTornato in Sicilia, una sera sostituisce il deejay del villaggio Valtur di Brucoli improvvisando e intrattenendo il pubblico. Spinto dal collega-amico Enzo Olivieri, accetta la proposta di fare l'animatore per sole 220.000 lire al mese. Sceglie di farsi chiamare solo con il cognome perch\u00e9 \"\u00absi adatta meglio al lavoro che faccio\u00bb\". Nei suoi spettacoli si traveste da Papa benedicendo i cornetti, fa lo strip coprendosi le parti intime con due cappelli e in mancanza di acqua si lava i capelli con il latte di mandorla. Impara a \"\u00abnon trattare male la gente, a non fare facili battute sulle signore anziane o sui signori sovrappeso. Ho sempre pensato, mi piacerebbe se al posto di quella signora ci fosse mia madre? No. Le battute \u00e8 meglio farle sui potenti, su chi si pu\u00f2 difendere\u00bb\". Una volta, travestito da carabiniere, in spiaggia fa le multe ai bagnanti troppo vestiti e svestiti fino a che all'arrivo di un elicottero dei veri Carabinieri con difficolt\u00e0 i responsabili del villaggio riescono a giustificarlo davanti al Comandante della locale Caserma dell'Arma.\nNel 1983, nonostante il parere contrario della famiglia, accetta di fare il capo-animatore in Costa d'Avorio; d'inverno invece viene mandato in localit\u00e0 sciistiche come Marilleva, Pila e San Sicario. Guadagna ora 1 milione al mese, compresi vitto e alloggio. Nel 1985 viene mandato a El Kebir in Tunisia con Claudio Simonetti, e a Roma al \"Veleno\", insieme a Giancarlo Meo, ha modo di conoscere Jovanotti.\nLa bocciatura di Baudo e l'approdo a Radio Deejay.\nL'anno dopo Gino Landi lo nota nel villaggio di Ostuni e lo propone a Pippo Baudo che gli fa fare un provino al Teatro delle Vittorie di Roma per il suo programma \"Fantastico\": dopo averlo intrattenuto per quasi un'ora, viene \"bocciato\" proprio da Baudo con la motivazione \"\u00abSei bravo, ma sei lungo. Potresti presentare Fantastico, ma qui di presentatore ci sono gi\u00e0 io\u00bb\". Baudo in seguito racconter\u00e0: \"\u00abQuando si fa un provino lo si fa di 5 minuti. Fiorello lo fece di 50. E io gli dissi: \u201cSei bravo ma Fantastico lo devo fare io no tu\u201d. E lo scartai. Proprio io che mi vanto di averne scoperti tanti ho preso una toppata gigantesca\u00bb\".\nNel 1987 sia il TG1 sia il giornale \"l'Espresso\" gli dedicano un lungo servizio definendolo \u00absuperstar dei tredici villaggi Valtur\u00bb.\nQuindi partecipa, senza successo, alla 29\u00aa edizione del Festival di Castrocaro.\nNel frattempo in un villaggio della Calabria conosce Bernardo Cherubini, fratello di Jovanotti e istruttore di tiro con l'arco, che gli propone di andare con lui a Milano dove gli presenta Claudio Cecchetto, che si ricorda di averlo gi\u00e0 visto anni prima nel Villaggio Valtur di Brucoli, e questa volta decide di metterlo alla prova, affidandogli, nel maggio dello stesso anno, un programma su Radio Deejay. Fiorello accetta nonostante i dubbi, la voglia di continuare a fare l'animatore (si prende un'aspettativa di 6 mesi) e il difficile ambientamento nella grande citt\u00e0. Cecchetto decide di affidarlo al manager Franchino Tuzio e le sue imitazioni piacciono cos\u00ec tanto da intasare le linee telefoniche. In radio trova Gerry Scotti, Amadeus e la sua futura spalla Marco Baldini, con il quale inizia a condurre la trasmissione \"Viva Radio Deejay\" trasmessa da Milano in inverno e da Riccione in estate (e con il quale former\u00e0 il duo \"Fiorello &amp; Baldini\"). Compare nel ruolo di disturbatore del conduttore Baldini insieme a Albertino (fratello del dj Linus) e a Fargetta.\nTra il 1989 e il 1990 \u00e8 tra i conduttori di due edizioni del \"Deejay Beach\" (anche da Ibiza, insieme ad Amadeus) e di \"Deejay Television\" su Italia 1.\nNel febbraio del 1990, mentre \u00e8 al Festival di Sanremo come inviato della radio, il padre muore improvvisamente a causa di un infarto. Il fatto lo sconvolse, tanto che in futuro andr\u00e0 malvolentieri al Festival anche solo come ospite.\nNel 1991 conduce \"Viva Radio Deejay 1 e 2\" e l'anno seguente \"Viva Radio Deejay '92\" insieme a Marco Baldini per la regia di Nicola Savino.\nFiorello ha la passione di cantare canzoni italiane nelle scale della sede di Radio Deejay, Cecchetto nota le sue doti canore e gli fa incidere i primi dischi, nei quali, per lo pi\u00f9, reinterpreta grandi successi della musica italiana e internazionale: una serie iniziata con i dischi \"Veramente falso\" (1991) e \"Nuovamente falso\" (1992).\nGli inizi a Mediaset e la partecipazione a Sanremo.\nPartecipa poi a trasmissioni come \"Una rotonda sul mare\" e \"Sapore di mare\" ma le sue scene vengono spesso tagliate. Dopo una piccola parentesi in Rai con \"Il nuovo cantagiro\" insieme a Mara Venier, cede il posto in radio a Luca Laurenti e passa a condurre \"Karaoke\" su Italia 1, che inizia con la prima tappa ad Alba davanti a una trentina di persone. La trasmissione inizialmente non va oltre il 6% di share e Fiorello fa ritorno in radio; ma poi inaspettatamente gli ascolti del programma crescono fino a toccare il 25% di share, cos\u00ec il programma riprende ottenendo un grande successo. Il suo lungo codino diviene cos\u00ec un simbolo. Nell'estate del 1993 conduce anche \"Festivalbar\" con Claudio Cecchetto, Amadeus e Federica Panicucci. In quell'anno riceve un Telegatto come \"Personaggio rivelazione dell'anno\" e uno per la \"Trasmissione rivelazione dell'anno\" con \"Karaoke\", mentre l'anno seguente ne vince uno come \"Personaggio maschile dell'anno\"; rilascia inoltre un nuovo album, \"Spiagge e lune\", dove interpreta a modo suo la poesia San Martino di Carducci e la canzone \"Please don't go\", che diventa \"S\u00ec o no\".\nNel 1995 partecipa al Festival di Sanremo con il brano \"Finalmente tu\" (contenuto nell'album omonimo), composto da Max Pezzali e Mauro Repetto, piazzandosi al 5\u00ba posto con soli 2.000 voti di distacco dalla vincitrice Giorgia. In quel periodo il fumettista Carlo Peroni gli dedica la collana \"I fumetti di Fiorello\".\nDopo un periodo difficile in cui per problemi di droga \u00e8 lontano dal mondo dello spettacolo, torna in tv con variet\u00e0, tra i quali il poco fortunato \"Non dimenticate lo spazzolino da denti\" e \"Fiorello Show\", seguiti da \"La febbre del venerd\u00ec sera\" con Maurizio Costanzo (1996), ma soprattutto la nona edizione di \"Buona Domenica\" sempre con Costanzo, Paola Barale e Claudio Lippi dal 6 ottobre 1996 al 25 maggio 1997.\nFiorello inizia la carriera da doppiatore prestando la voce, anche cantando, a Dimitri, protagonista maschile del film d'animazione \"Anastasia\", uscito nel 1997.\nDal 21 settembre 1998 al 9 gennaio 1999, insieme a Filippa Lagerb\u00e4ck presenta il pre-serale \"Superboll\", game show di poco successo, mentre nella primavera del 1999 conduce la seconda edizione \"Matricole\" con Simona Ventura; e tra il 1998 e il 2000 tre edizioni consecutive del \"Festivalbar\" con Alessia Marcuzzi.\nCompare anche nei film \"Cartoni animati\" e \"Il talento di Mr. Ripley\", nel quale interpreta \"Tu vu\u00f2 fa' l'americano\" di Renato Carosone, in compagnia di Matt Damon, Jude Law e del fratello Beppe.\nIl successo con \"Stasera pago io\" e \"Viva Radio 2\".\nSpinto da Bibi Ballandi, torna in Rai nel 2001 con lo show \"Stasera pago io\": il successo \u00e8 grandissimo e Fiorello si impone come mattatore televisivo. Nella sfida del sabato sera lo show riesce talvolta a vincere lo scontro con \"C'\u00e8 posta per te\" di Maria De Filippi.\nIn quell'anno viene premiato con il Premio regia televisiva come \"Miglior personaggio maschile\", nelle categorie \"Top 10\", \"Miglior programma\" e \"In assoluto\" con \"Stasera pago io\" e con tre Telegatti come \"Personaggio maschile dell'anno\", \"Migliore programma musicale\" per il \"Festivalbar\" e come \"Migliore programma\" per \"Stasera pago io\". L'anno seguente riceve anche il Premio Gal\u00e0 della pubblicit\u00e0 come \"Miglior Showman\" (televisione, teatro e radio), il Premio Regia Televisiva come \"Personaggio in cui gli Italiani hanno pi\u00f9 fiducia\" e il Telegatto come \"Personaggio maschile dell'anno\".\nNel 2001 e nel 2002 \u00e8 ospite in due edizioni del \"Festival di Sanremo\" condotti rispettivamente da Raffaella Carr\u00e0 e Pippo Baudo.\nVisto il successo della prima edizione, torna nel 2002 con ', vincendo un Telegatto e venendo eletto \"Personaggio maschile tv dell'anno\" nel 2003. Successivamente si riafferma per tutto il 2004 con '.\nTra 2001 e il 2008 conduce, insieme a Marco Baldini, la trasmissione radiofonica \"Viva Radio 2\", artefice del rilancio radiofonico dell'azienda di stato, e durante la quale il conduttore sfoggia le sue doti di cantante, imitatore e intrattenitore. Dal 2003 vengono pubblicati anche 4 CD che raccolgono il meglio del programma radiofonico. Viene inoltre pubblicato un DVD dal nome \"Fiorello e Baldini visti da dietro\", che raccoglie video inediti sul programma radiofonico. Va in onda anche nella versione estiva, con il titolo \"Viva Sdraio 2\".\nNel 2002 viene chiamato a doppiare Johan Padan nel film d'animazione italiano \"Johan Padan a la descoverta de le Americhe\", per la regia di Guido Cingoli in collaborazione con Dario Fo.\nSempre in quell'anno compare in \"Natale a casa Deejay\", film di Radio Deejay, viene citato nel singolo degli Articolo 31 \"L'italiano medio\" e presta la voce al simpatico gattone Garfield nel film . L'anno successivo diventa il narratore italiano del film documentario \"La marcia dei pinguini\", diretto dal francese Luc Jacquet, e nel 2006 presta nuovamente la sua voce al gatto Garfield e al suo alter ego, Principe XII, in \"Garfield 2\".\nNel 2005 vince il Nastro d'Argento al miglior doppiaggio maschile per \"Garfield - Il film\" e l'anno seguente il Telegatto di platino come \"Miglior Showman\".\nNel frattempo presta la voce per l'audiolibro del romanzo \"Un filo di fumo\" di Andrea Camilleri.\nNel dicembre 2006, per 6 serate, partecipa a uno show organizzato dal gruppo Fiat per i propri dipendenti a Torino presso il Palaisozaki, riproponendo alcune delle sue gag pi\u00f9 famose e anche alcuni sfott\u00f2 satirici all'azienda e al suo Presidente Sergio Marchionne.\nFino al 2007 compie poi una tourn\u00e9e teatrale in giro per l'Italia dal nome \"Volevo fare il ballerino\", seguita poi da \"Volevo fare il ballerino... e non solo\", registrando il tutto esaurito.\nNell'aprile 2007 registra con Giorgia la canzone \"Pi\u00f9\" (cover del brano cantato da Ornella Vanoni e Gepy &amp; Gepy) come colonna sonora del film \"Voce del verbo amore\".\nSempre nel 2007 insieme al dj Corrado Rizza ed ai musicisti Domenico Scuteri e Luca Leonori firma il singolo Chi Siamo Noi, con le voci di molti personaggi da lui imitati nel programma radiofonico Viva Radio2 condotto insieme a Marco Baldini.\nSempre in quell'anno vince il Telegatto come \"Personaggio dell'anno\" e fa una comparsa in \"Manuale d'amore 2 - Capitoli successivi\", dove interpreta il ruolo di un infermiere nell'episodio che vede come protagonisti Monica Bellucci e Riccardo Scamarcio.\nSempre su Rai Uno, dal 21 gennaio 2008 per tutte le sere dopo il telegiornale della sera, conduce un variet\u00e0 con Marco Baldini della durata \"teorica\" di soli due minuti (in realt\u00e0 i minuti sono venti): \"Viva Radio2... minuti\", che ottiene ottimi ascolti gi\u00e0 dalla prima puntata del variet\u00e0.\nNel libro \"Fenomenologia di Fiorello\" del 2008 con le pi\u00f9 belle telefonate tra Fiorello e Mike Bongiorno realizzato dal dj Corrado Rizza), il critico televisivo Aldo Grasso racconta e spiega il \"Fenomeno Fiorello\", un fenomeno che in televisione viene raccontato per la prima volta da Caterina Stagno in una puntata de \"La storia siamo noi\" (Rai Edu 1), andata in onda l'11 febbraio di quell'anno e, in prima serata su Rai 2, il 23 marzo seguente. La sigla della puntata \u00e8 il brano di Fiorello e Baldini \"Chi siamo noi\" del 2007.\nIl passaggio a Sky e il tour nei teatri.\nA met\u00e0 gennaio 2009 iniziano a circolare voci su un ipotetico ingaggio dello showman da parte di Sky, confermate il 22 gennaio successivo dallo stesso Fiorello. Viene annunciato cos\u00ec il suo passaggio alla pay-tv in esclusiva per un anno e la prima data del suo spettacolo, il 2 aprile 2009.\nVengono proposti tre eventi della durata di mezz'ora su Sky Uno con cadenza settimanale. Lo show inizialmente avrebbe dovuto chiamarsi \"Fiorello in the Sky\" ma successivamente si decide per \"Fiorello Show\"; lo spettacolo in totale ha incassato pi\u00f9 di un milione di euro.\nIl 9 marzo, per pubblicizzare la sua nuova trasmissione, appare su Rai 2 a \"X Factor\", dove irrompe Valerio Staffelli per consegnargli il \"tapiro d'oro\"; si forma cos\u00ec un vero e proprio miscuglio di televisioni definito da Fiorello \"Skraiset\" (ovvero l'unione di Sky, Rai e Mediaset). Ricompare il 10 marzo a \"Striscia la notizia\" dove, con Staffelli e Antonello Piroso, direttore del tg di LA7, si reca in viale Mazzini (sede della Rai) per dare vita a un ennesimo miscuglio di televisioni stavolta definito \"Skrai7set\".\nNel 2010 torna sugli schermi con \"Passione\", film di John Turturro, ed \u00e8 impegnato nei teatri con \"Show Tour 2010\" e a dicembre 2010, intervistato dall'amico Vincenzo Mollica, preannuncia il suo ritorno in Rai.\nNel febbraio 2011 Gianni Morandi lo invita personalmente durante una vacanza a Cortina d'Ampezzo al \"Festival di Sanremo 2011\". Tuttavia, non avendo partecipato, il 16 febbraio, appena dopo la prima serata del Festival, Fiorello invia un sms a Morandi con scritto: \"Vedi che sei andato bene anche senza di me?\".\nPer i 150 anni dell'Unita d'Italia insieme al fratello produce il cortometraggio \"Domani\" per la regia di Giovanni Bufalini. \u00c8 il primo prodotto della R.O.S.A., casa di produzione di Rosario Fiorello, e della Ibla Film di Beppe i cui figli Anita e Nicola recitano nel corto.\nDal 9 maggio seguente per sei luned\u00ec si esibisce al Teatro Sistina con lo spettacolo \"Buon Variet\u00e0\", in onda anche sulle frequenze di Radio Uno.\nIl ritorno in Rai con \"Il pi\u00f9 grande spettacolo dopo il weekend\".\nDal 4 settembre 2011 Fiorello tramite il suo profilo Twitter comincia a diffondere una rassegna stampa quotidiana che vede come protagonisti gli amici dell'edicola vicino e del Bar Tom Caff\u00e8 Circi, vicini alla sua precedente abitazione in via Flaminia Nuova (zona Roma Nord); ogni mattina tra le 7.00 e le 8.00 Fiorello si siede al tavolino del bar, all'aperto sul marciapiedi, e monta il suo spettacolo con gli amici, sotto gli occhi dei passanti. Questa rassegna, chiamata poi \"Edicola Fiore\" (\"@edicolafiore\"), verr\u00e0 poi in parte anche trasmessa da Rai1 a novembre durante la sua trasmissione \"Il pi\u00f9 grande spettacolo dopo il weekend\". La rassegna viene ripresa come filmato amatoriale tramite il cellulare di Fiorello. Il conduttore quindi \u00e8 presente solo come una voce fuori campo e non appare mai in video, se non in qualche rara occasione.\nIl 4 novembre Massimo Giletti intervista Fiorello per \"Domenica In\", impegnato per le prove del suo nuovo show.\nDue giorni dopo Fiorello interviene a sorpresa con una telefonata in diretta a \"Domenica In\" imitando Adriano Celentano alla presenza di Rosita Celentano in studio, parlando della satira politica e del suo nuovo show \"Il pi\u00f9 grande spettacolo dopo il weekend\" (ispirato alla canzone \"Il pi\u00f9 grande spettacolo dopo il Big Bang\" dell'amico Lorenzo Jovanotti) che va in onda per 4 puntate su Rai 1 a partire dal 14 novembre. La prima puntata registra ottimi risultati con 10 milioni di telespettatori e quasi il 40% di share. I dati, gi\u00e0 straordinari, migliorano ulteriormente nella seconda puntata (con oltre 12 milioni di telespettatori e quasi il 43% di share), nella terza (quasi 12 milioni di telespettatori e oltre il 43% di share) e, infine, nella quarta e ultima puntata il picco di ascolti per numero di spettatori \u00e8 di 16.060.000 (quasi 17 milioni di telespettatori e oltre il 50,23%).\nIl successo sul web con \"Edicola Fiore\" e le nuove collaborazioni.\nDopo il successo in Rai, Fiorello torna al programma \"Edicola Fiore\" che viene trasmessa integralmente da RTL 102.5 radio e TV alla mattina.\nNel frattempo vince tre premi al Premio Regia Televisiva come \"Personaggio maschile\", \"Top 10\" e \"Trasmissione dell'anno\".\nPer un servizio di Vincenzo Mollica, il 14 maggio 2012 a sorpresa irrompe al TG1 intervistando Umberto Tozzi dallo studio.\nDal 10 dicembre 2012 l'Edicola va in onda anche su Sky Uno alle 10.00 e replicato alle 21.00; anche Radio Kiss Kiss amplifica il programma.\nIn seguito \u00e8 uno degli ospiti del disco di Max Pezzali \"Max 20\", in cui duetta con il cantante nel brano \"Sei un mito\".\nAd agosto Fiorello lancia \"Dammi solo un minuto\", una di ricerca di talenti capaci di proporre qualcosa di nuovo in una clip di 60 secondi. In riguardo Fiorello ha dichiarato: \"\u00c8 un esperimento. I tempi del web sono diversi da quelli della tv. I contenuti devono essere veloci, mordi e fuggi. Mi stanno arrivando cose straordinarie. Insomma trovo questi talenti, magari li porto all'Edicola, possono venire fuori personaggi, produzioni musicali. Intanto raccolgo materiale, studio, trovo novit\u00e0. E magari tra uno o due anni faccio uno spettacolo per la tv generalista\".\nL'Edicola si trasforma nel tempo in un programma web con commenti sulle notizie dei quotidiani, vignette divertenti, appelli per iniziative di carattere sociale, esibizioni di personaggi famosi ed emergenti e promozioni di cd/libri/film/programmi. Si arriva poi alla creazione di nuovi spazi come l'Anteprima, l'Edicola Show (esibizioni dal vivo degli ospiti) e l'Edicola Backstage.\nIl 29 settembre i Jutty Ranx presentano all'Edicola il loro nuovo singolo \"Lover and a Fool\" in uscita il 13 ottobre.\nIn un'intervista al settimanale Oggi del settembre 2013 Fiorello dichiara: \"Ci\u00f2 che mi manca veramente \u00e8 la radio. Ed \u00e8 un problema. Sto cercando l'emittente giusta. Radio2 ormai \u00e8 piena di intrattenimento. Radio Deejay pure. Sto cercando...\" e anche \"La prossima stagione non escludo di andare a trovare qualche amico in un programma tv, \u00e8 possibile che faccia delle incursioni.\"\nIl 20 ottobre Fiorello si esibisce al Teatro Massimo di Palermo con \"Stasera Fiorello\" in occasione di una convention aziendale privata. Insieme a lui ci sono alcuni componenti della sua edicola come i \"gemelli di Guidonia\" e \"OthelloMan\".\nIl 18 novembre seguente si esibisce al Teatro Regio di Torino per una serata benefica dell'ADISCO a favore dei bambini malati di leucemia e il giorno seguente esce \"Christmas Song Book\", il nuovo disco di Mina con la quale Fiorello duetta in \"Baby, it's cold outside\". Fiorello racconta questa esperienza il 4 dicembre nella videochat del TG1 condotta dall'amico Vincenzo Mollica e con ospite anche Massimiliano Pani, figlio di Mina.\nLa canzone diventa poi la sigla di Mediaset per le feste di Natale.\nIn questo periodo il programma raggiunge l'apice del successo: dal 21 novembre l'Edicola va in onda per 5 minuti anche su Radio 2 alle 7.58 con anteprima alle 7.20 e replica alle 10.20.\nIl 1\u00ba dicembre Fiorello \u00e8 ospite al concerto dei Negramaro al PalaLottomatica di Roma cantando una cover della sigla di Heidi; il cantante Giuliano Sangiorgi realizza poi insieme al pubblico una sigla speciale per l'Edicola che Fiorello manda in onda il giorno seguente insieme a un altro video in cui compare proprio insieme a Sangiorgi che ripropone la sigla con un pupazzo che gli assomiglia;\nIl 3 dicembre viene reso pubblico un video in cui Fiorello e Sangiorgi, alle prove al PalaLottomatica, si esibiscono con \"Il mondo\" di Jimmy Fontana, proposta dai due gi\u00e0 al \"Il pi\u00f9 grande spettacolo dopo il weekend\" del 2011.Il 13 dicembre, sempre al PalaLottomatica, Fiorello irrompe sul palco del concerto di Laura Pausini, con la quale improvvisa \"Strani amori\".\nA febbraio l'Edicola riceve il Premio Regia Televisiva come \"Miglior programma web\".\nA partire dal 16 marzo 2014 Fiorello dovrebbe riprendere il tour nei teatri accompagnato da Marco Baldini, Enrico Cremonesi e i \"gemelli di Guidonia\" con un'interruzione dell'Edicola gi\u00e0 a partire dal 21 febbraio ma a causa di un incidente in moto avvenuto a inizio marzo tutte le tappe vengono annullate. Fiorello torna in video il 16 aprile e l'Edicola riprende il 28 aprile. Nel marzo 2016 su Sky Uno e TV8 va in onda una nuova edizione di Edicola Fiore, al fianco di Fiorello c'\u00e8 Stefano Meloccaro.\n\"Fuori Programma\".\nDal 5 maggio al 27 giugno \u00e8 su Radio 1 insieme a Baldini e agli altri amici dell'Edicola con \"Fuori Programma\" (\"#FuoriProgrammaLiveForWeb\"), al posto della pi\u00f9 lunga Edicola, tutti i giorni alle 8.30 con repliche e il \"the best\" nel weekend; nel promo c'\u00e8 la voce della figlia Angelica e le sigle sono di Jovanotti e dei \"gemelli di Guidonia\". Dal 4 agosto va in onda \"Fuori Programma Estate\" sempre su Radio 1 dal luned\u00ec al venerd\u00ec alle 8.30 e alle 13.30. Sempre nello stesso periodo come l'estate precedente vanno in onda i video vacanzieri del \"Laos\" con Stefano Meloccaro.\nDal 24 settembre al 19 dicembre 2014 va di nuovo in onda \"Fuori Programma\" sempre su Radio 1.\nIntanto a novembre Marco Baldini abbandona il programma perch\u00e9, a sua detta, non \u00e8 pi\u00f9 in grado di garantire un buon livello di professionalit\u00e0, preferendo non danneggiare la trasmissione, abbandonandola\nL'11 novembre insieme ad Amadeus partecipa alla presentazione del libro di Claudio Cecchetto \"In diretta. Il gioca jouer della mia vita\" alla libreria della stazione Termini e il tutto viene filmato dall'amico Red Ronnie per il suo \"Roxy Bar TV\": i tre ripercorrono gli inizi e gli anni passati insieme a Radio Deejay.\nNello stesso periodo Fiorello partecipa al videoclip di \"#FamoseNSerfi\" di Simone Avincola dopo aver partecipato gi\u00e0 a quello precedente di \"Canzone stupida\".\nIl nuovo tour nei teatri.\nA partire dal 18 febbraio 2015 riprende il tour nei teatri dal titolo \"L'ora del Rosario\" venendo accompagnato da Enrico Cremonesi e dal gruppo \"gemelli di Guidonia\". Durante il tour sono ospiti sul palco i Negramaro, Roby Facchinetti, Max Pezzali e la voce fuori campo di Tony Renis.\nDa Ferrara il 19 aprile si collega prima con \"Quelli che il calcio\" per fare gli auguri di compleanno a Claudio Cecchetto e poi con il \"Maurizio Costanzo Show\" con i \"gemelli di Guidonia\" che dedicano una canzone allo show di Costanzo mentre Fiorello si esibisce con \"Se telefonando\" di Mina mixata a \"With or Without You\" degli U2.\nIl tour riscuote un grande successo e termina a luglio con la tappa finale di Taormina, dove debutta anche la figlia Angelica di 9 anni.\nNel frattempo l'8 settembre riprende l'Edicola commemorando Mike Bongiorno, morto esattamente sei anni prima. Per tutto il mese di settembre Fiorello pubblica i video con Agonia e quelli di \"#EdicolaFioreLiveforWeb\" (in diretta su Periscope) dove come ospiti troviamo Gabriele Muccino, Beppe Fiorello, Mario Bartolozzi, il pedone investito da Fiorello, Lidia Schillaci e Giovanni Veronesi e tra le nuove imitazioni troviamo quelle di Skin e di Fedez da parte di Fiorello e quelle di Giorgia Meloni, Daniela Santanch\u00e8 e Maria De Filippi da parte di Gabriella Germani; spalla fissa di Fiorello \u00e8 Stefano Meloccaro.\nIl tour riprende con altre tappe dal 7 ottobre al 21 dicembre 2015. L'Edicola torna a dall'11 al 29 gennaio 2016 e viene poi ripresa sporadicamente (a causa della seconda parte della tourn\u00e9e teatrale tra febbraio e giugno). Dal 31 maggio al 10 giugno l'Edicola va in onda su Sky Uno.\nIl 1\u00ba aprile \u00e8 ospite a sorpresa del nuovo show di Rai 1 \"Laura &amp; Paola\" condotto da Laura Pausini e Paola Cortellesi. Il 22 aprile torna in TV come ospite dopo 5 anni nella seconda puntata di \"Rischiatutto\" condotto da Fabio Fazio su Rai 1, nella quale ha preso parte in qualit\u00e0 di materia vivente e ha raccontato numerosi aneddoti riguardanti la sua storica amicizia con Mike Bongiorno, storico conduttore del quiz. La puntata ottiene 7.204.000 spettatori con il 28,82% di share.\n\"L'Edicola\" su Sky e \"Il Socialista\".\nDal 10 ottobre al 16 dicembre e dal 20 marzo al 19 maggio 2017 la sua Edicola torna in tv, su Sky Uno e poi in replica tagliata su TV8, dal Bar Delfo in Piazza dei Giuochi Delfici con Stefano Meloccaro, Gabriella Germani, Riccardo Rossi e Pippo Crotti.\nIl 4 giugno 2017 \u00e8 ospite in studio dell'ultima puntata stagionale di \"Che tempo che fa\", coincidente con l'ultima puntata assoluta del talk show di Fabio Fazio su Rai 3, prima del passaggio su Rai 1. A settembre chiude l'Edicola, Fiorello vince il 45\u00ba Premio della Satira e annuncia il ritorno in tv con un variet\u00e0 in seconda serata. Il 23 ottobre insieme all'amico Enrico Cremonesi a Milano lancia \"Il Socialista\", il primo programma social-fonico in onda tutti i giorni alle 13 sulla sua pagina Facebook e disponibile sull'apposita app; ogni giorno l'introduzione \u00e8 di Guido Meda e la sigla \u00e8 di Danti. Dalla settimana seguente il programma va in onda anche su Radio Deejay dal luned\u00ec al venerd\u00ec alle 7 con il meglio della puntata del giorno precedente. In occasione delle festivit\u00e0 natalizie incide \"Happy Christmas John\" insieme a Tommaso Paradiso dei Thegiornalisti e ai Deejay all stars (tra cui Albertino, Nicola Savino, Linus, Alessandro Cattelan, Luciana Littizzetto, Trio Medusa, Fabio Volo, Fabio Caressa, Ivan Zazzaroni e Rudy Zerbi) trasmettendola anche nel suo programma; nel videoclip della canzone uscito il 4 dicembre compare all'inizio e alla fine. Il programma termina il 15 dicembre.\nRipreso da Claudio Cecchetto mentre inscena una versione rap di \"Fatti mandare dalla mamma a prendere il latte\" di Gianni Morandi, come imitazione di Ghali, il 29 settembre al Teatro degli Arcimboldi di Milano in occasione della \"Giornata mondiale del Cuore\", il 6 novembre il remake fatto con il rapper Danti viene lanciato durante \"Il Socialista\" e da Albertino e Fargetta su Radio Deejay dove riceve anche i complimenti da parte di Eros Ramazzotti. La canzone, che \u00e8 anche un omaggio al compositore Luis Bacalov scomparso in quei giorni, ha un enorme successo e il 17 novembre Fiorello interviene su Rtl 102.5 nel corso di un'intervista proprio a Morandi mentre di l\u00ec a poco viene pubblicato anche il videoclip.\nNello stesso mese in un'intervista a \"Vanity Fair\" alla domanda se preferisce la radio alla tv risponde: \"Io non ho pi\u00f9 voglia di stupire, mi sono stufato dell'ansia da prestazione, delle riunioni, della liturgia. Ora faccio la radio, ma la radio, per carburare, richiede tempo. In tv \u00e8 tutto e subito. \u00c8 possibile che non faccia mai pi\u00f9 la tv. Per me l'importante \u00e8 fare spettacolo. Con una o tremila persone, \u00e8 uguale\".\nIl ritorno a Radio Deejay, in Rai, a Sanremo e a teatro.\nIl 29 gennaio 2018, dopo 26 anni, torna su Radio Deejay con \"Il Rosario della sera\", programma in onda tutti i giorni dalle 19 alle 20; insieme a lui c'\u00e8 la sua storica squadra, a partire da Enrico Cremonesi e Gabriella Germani. Nel medesimo giorno del debutto radiofonico annuncia il suo ritorno come ospite a Sanremo, accettando la proposta del direttore artistico e conduttore Claudio Baglioni. Il 6 febbraio apre la LXVIII edizione del Festival con uno dei suoi monologhi per poi esibirsi con un medley di canzoni di Baglioni e Gianni Morandi.\nIl 6 maggio dello stesso anno, durante il Festival di Dogliani, annuncia un nuovo show su Rai 1 dopo 7 anni, successivamente saltato a causa di irregolarit\u00e0 rilevate nell'area pensata per creare un'apposita tensostruttura come location del programma, nella zona Tor di Quinto a Roma, sotto-inchiesta per abusi edilizi.\nNel frattempo, tutte le domeniche di agosto e una di settembre, alle 10 su Radio Deejay viene trasmesso il meglio de \"Il Rosario della sera\". La seconda e ultima stagione del programma parte il 15 ottobre e termina il 31 maggio 2019.\nIl 4 aprile \u00e8 il primo grande personaggio intervistato da Raffaella Carr\u00e0 a \"A raccontare comincia tu\", nuovo programma di Rai 3.\nNel mese di maggio viene annunciato il suo ritorno in Rai a partire dall'autunno, in una produzione creata ad hoc per il portale RaiPlay. Il progetto, intitolato \"Viva RaiPlay!\", prevede 18 spettacoli sulla piattaforma, preceduti da 5 puntate speciali in prima serata su Rai 1, oltre a 6 appuntamenti radiofonici su Rai Radio 2. Il programma riscuote un grande successo con oltre 6,5 milioni di telespettatori e il 25% di share al debutto su Rai 1 e circa 15 milioni di visualizzazioni complessive su RaiPlay. Ciascuna puntata di \"Viva RaiPlay!\" \u00e8 preceduta dalla messa in onda, in mattinata, di una puntata di \"Viva Asiago10!\", programma modellato su \"EdicolaFiore\", all'interno del quale Fiorello e i suoi ospiti commentano le notizie del giorno.\nIl 2 agosto intanto annuncia la sua partecipazione come ospite fisso al Festival di Sanremo 2020, condotto da Amadeus. Nel corso della manifestazione, oltre a improvvisate e imitazioni, si esibisce con il suo inedito \"La classica canzone di Sanremo\", \"Che sar\u00e0\" con i Ricchi e poveri, \"Finalmente tu\" con Tiziano Ferro, \"Quando quando quando\" diretto da Tony Renis, \"Un mondo d'amore\" con Amadeus e \"Amore fermati\" come omaggio a Fred Bongusto. Grazie al successo ottenuto (con il 54,78% di media \u00e8 stato il Festival pi\u00f9 visto dal 1999 e il picco di ascolto della puntata finale \u00e8 stato di 15.367.000 telespettatori, registrato al termine dell'esibizione su \"Un mondo d'amore\"), la coppia Fiorello-Amadeus ricever\u00e0 il \"Premio Biagio Agnes 2020\" per la categoria \"Premio costume e societ\u00e0\".\n\"Viva RaiPlay!\" viene riproposto in replica dal 21 marzo al 4 aprile in prima serata su Rai 1, per tre puntate al sabato sera, con un rimontaggio intitolato \"Il meglio di Viva RaiPlay! - #iorestoacasasuraiuno\", nell'ottica di colmare l'assenza di produzioni inedite, dato lo stravolgimento dei palinsesti televisivi a causa dell'emergenza COVID-19, con una media di 4,5 milioni di telespettatori (circa il 15% di share).\nIl 5 dicembre, alla cerimonia del \"Premio Biagio Agnes\", vince insieme ad Amadeus il \"Premio Evento Tv dell'anno\" per la migliore edizione del Festival di Sanremo.\nViene poi confermata la sua presenza al fianco di Amadeus al Festival di Sanremo 2021, durante il quale riceve nella serata finale il \"Premio\" \"Citt\u00e0 di Sanremo\" alla carriera\".\".\nNel corso di questa edizione, caratterizzata dall\u2019assenza del pubblico al Teatro Ariston per via del COVID-19, si esibisce con \"Grazie dei fiori\" in versione Achille Lauro, un duetto blues con Amadeus dedicato a Sanremo, \"Ti lascer\u00f2\" con Matilda De Angelis, un mix di \"Bohemian Rhapsody / La solitudine\", il beat di \"The Rhythm of the Night\" con Laura Pausini, \"Vattene amore\" con Elodie, un mix di canzoni di Gianni Morandi / Massimo Ranieri, \"Io vagabondo\" con Amadeus, Zlatan Ibrahimovi\u0107 e Sini\u0161a Mihajlovi\u0107, \"Un'ora sola ti vorrei\", \"Me ne frego\" con Achille Lauro, \"Siamo donne\" con Amadeus travestiti da Sabrina Salerno e Jo Squillo, \"Caravan petrol\" con Amadeus e Enzo Avitabile con i Bottari di Portico e un medley di \"Quando vedrai la mia ragazza/Profumo di mare/Cuore matto/Rider\u00e0\" dedicato a Little Tony.\nIn autunno, dopo cinque anni di assenza, Fiorello riparte con un tour teatrale dal titolo \"Fiorello presenta: ...!\" , mentre a dicembre \u00e8 la voce fuori campo di \"U\u00e0 - Uomo di varie et\u00e0\", lo show in tre serate di Claudio Baglioni andato in onda su Canale 5.\nConfermata in extremis la sua presenza al fianco di Amadeus al Festival di Sanremo per il terzo anno di fila, questa volta solo come ospite della prima serata del 1\u00b0 febbraio, irrompe all'Ariston sulle note della sua \"San Martino\" e oltre ai suoi siparietti, ha modo di consegnare all\u2019amico il \"Premio Citt\u00e0 di Sanremo\" e di esibirsi insieme a lui con un mix in versione allegra di una serie di canzoni tristi come \"Disperato\", \"Vedrai, vedrai\", \"Come \u00e8 triste Venezia\", \"Firenze\", \"Perdere l'amore\", \"Silvia lo sai\" e \"Vecchio frack\".\nVita privata.\nNel 1994, poco dopo aver concluso la relazione con la conduttrice Luana Colussi, si fidanza con la conduttrice Anna Falchi, con la quale rimane fino al 1996. Nello stesso anno conosce Susanna Biondo, sorella di Marjorie. La coppia si \u00e8 sposata nel 2003, dopo sette anni di convivenza, e dalla loro unione nel 2006 nasce Angelica. La moglie ha anche una figlia nata da un precedente matrimonio, Olivia, considerata da Fiorello la sua \"prima figlia\".\nIn un'intervista su \"Vanity Fair\" del maggio 2004 ammette di aver fatto uso di cocaina in un periodo a met\u00e0 degli anni novanta, descrivendolo cos\u00ec: \"\u00abEra la met\u00e0 degli anni novanta, giravo con guardie del corpo, addetto stampa, segretarie. Avevo fidanzate da rotocalco e storie da una botta e via. Non parlavo pi\u00f9 con nessuno, tiravo cocaina. Mi sentivo un duro e invece ero un pupazzo\u00bb\". Al Corriere della Sera racconta: \"Per me \u00e8 stata una malattia. La cocaina \u00e8 il diavolo, ti illude di non essere solo, ti convince di essere il pi\u00f9 forte. Tanti la prendono, tantissimi. Nessuno lo sa, nessuno li scopre. [\u2026] Ne sono uscito grazie a lui (e indica una foto in bianco e nero), non potevo tradire mio padre, uno che si batteva contro il traffico di droga\u00bb\".\n\u00c8 tifoso dell'Inter e del Catania. \u00c8 amico di Michael Bubl\u00e9, dei conduttori Marco Baldini e Amadeus (dei quali \u00e8 stato testimone di nozze), di Valerio Staffelli inviato del programma televisivo \"Striscia la notizia\", del tennista serbo Novak \u0110okovi\u0107 e del cantante Jovanotti.\nNel novembre 2013 Fiorello \u00e8 colpito da un'ernia che lo costringe a rimanere lontano dalla sua Edicola per circa una settimana.\nIl 3 marzo 2014 investe con il suo scooter un uomo di 73 anni sulle strisce pedonali in via della Camilluccia a Roma e viene trasportato al Policlinico Gemelli in codice rosso: lui riporta un trauma cranico con due ferite lacero-contuse alla testa curate in sala operatoria con 20 punti di sutura e viene ricoverato in terapia intensiva, mentre la vittima dell'investimento subisce la frattura del bacino, della tibia e del perone. Una settimana dopo Fiorello viene dimesso.\nNel settembre 2015 viene operato d'urgenza per rimuovere diversi melanomi.\nPosizioni politiche e sociali.\nIn passato dichiara di essere apolitico: \"Dopo il Karaoke non c'era politico di destra o di sinistra che non mi volesse arruolare. Capii che se volevo restare un artista non dovevo schierarmi\".\nAttraverso \"@edicolafiore\" sostiene una campagna a favore dei detenuti Chico Forti, imprenditore italiano in carcere da 12 anni in USA, e Fabrizio Corona.\nDurante le puntate dell'Edicola del 2013-2014 lancia vari appelli come quello indirizzato al sindaco della capitale Ignazio Marino per prevenire la caduta degli alberi in citt\u00e0 che causano morti, e quello alla Regione Lazio contro la chiusura dello storico ospedale Fatebenefratelli che lascerebbe cos\u00ec senza lavoro circa 170 persone e al quale il presidente del Lazio Nicola Zingaretti risponde subito affermando che il giorno seguente si sarebbe tenuto un incontro con la propriet\u00e0 e il sindacato per uscire dalla crisi e salvaguardare i lavoratori dell'ospedale. Fiorello si esprime pi\u00f9 volte a favore dell'uso delle cellule staminali e della legalizzazione della cannabis andando contro l'onorevole Carlo Giovanardi e prende posizione contro la restituzione dei 150 euro allo Stato da parte degli insegnanti.\nBeneficenza.\nCon la Nazionale italiana cantanti ha all'attivo 3 presenze.\nNel 2003 collabora con la band toscana 360 Gradi facendo uscire il singolo \"E poi non ti ho vista pi\u00f9\". Il ricavato di questo singolo viene devoluto interamente in beneficenza all'Istituto Besta di Milano, nei reparti di Neuropsichiatria Infantile, e Neurologia dello Sviluppo.\nNell'ottobre 2013 partecipa come testimonial alla manifestazione benefica \"Corri la vita\" indossandone la maglietta.\nIl 12 e 13 ottobre di quell'anno partecipa al torneo \"Tennis &amp; Friends\", per prevenire i tumori alla tiroide, insieme a Paolo Bonolis, Anna Paola Concia e al fratello Beppe tra gli altri partecipanti.\nA novembre si fa portavoce per promuovere la partita di calcio benefica, organizzata dal padre di Marco Simoncelli, che si gioca il 17 novembre a Parma con lo scopo di raccogliere fondi per costruire un centro per bambini disabili.\nIl 18 novembre si esibisce al Teatro Regio di Torino per una serata benefica dell'ADISCO a favore dei bambini malati di leucemia.\nNei giorni successivi all'Edicola promuove e sostiene le varie iniziative a sostegno degli alluvionati della Sardegna, della Calabria e della Basilicata mentre a dicembre quella di Telethon.\nNell'estate 2014, come molti altri VIP, partecipa all'Ice Bucket Challenge contro la SLA.\nIl 15 giugno 2015 all'Auditorium Parco della Musica di Roma Fabrizio Frizzi gli conferisce il \"Premio Alberto Sordi 2015\" per aver sostenuto le campagne di raccolta fondi per la ricerca scientifica sulla talassemia.\nIl 29 settembre 2017 partecipa alla \"Giornata mondiale del Cuore\" al Teatro degli Arcimboldi di Milano.\nCritiche.\nNel novembre 2006 per l'imitazione di Padre Georg G\u00e4nswein, Fiorello viene criticato tra gli altri dal diretto interessato (che pi\u00f9 in generale stigmatizz\u00f2 la satira contro le alte gerarchie ecclesiastiche), nonch\u00e9 dal quotidiano Avvenire, vicino alla CEI. In seguito Fiorello non replicher\u00e0 pi\u00f9 tale imitazione, dicendo di essere stato redarguito al riguardo da sua madre.\nNel dicembre 2011 viene anche criticato da Famiglia Cristiana per la propaganda del profilattico, definita \"di cattivo gusto\", fatta nel corso del variet\u00e0 \"Il pi\u00f9 grande spettacolo dopo il weekend\".\nNel settembre 2013 viene criticato da Vittorio Feltri per un'imitazione di Silvio Berlusconi.\nNel novembre 2013 all\"'Edicola\" compaiono Davide Vannoni, inventore del Metodo Stamina, insieme a Daiana, madre del malato Federico, per parlare della questione delle staminali per la cura delle cellule neodegenerative, metodo bocciato dal Ministero della Salute perch\u00e9 ritenuto pericoloso per i pazienti. Fiorello viene successivamente criticato per aver promosso e sposato la terapia e toglie il video solo dal suo sito ma non da YouTube.\nPersonaggi imitati.\nLe interpretazioni pi\u00f9 note di Fiorello sono l'imitazione di Mike Bongiorno e quella dello \"Smemorato di Cologno\", una parodia di Silvio Berlusconi.\nTra i numerosi altri personaggi imitati dall'artista siciliano ci sono Adriano Celentano, Andrea Camilleri, Bruno Vespa, Eros Ramazzotti, Franco Califano, Ignazio La Russa, Jovanotti, Maurizio Costanzo, Maria De Filippi, Gianni Morandi, Umberto Tozzi e Riccardo Cocciante.\nTelevisione.\nApparizioni televisive.\n\"In aggiornamento\"\nPubblicit\u00e0.\nA Fiorello sono state affidate anche un certo numero di pubblicit\u00e0, tra le quali:"}
{"id": "103825", "revid": "554814", "url": "https://it.wikipedia.org/wiki?curid=103825", "title": "Omicidio (ordinamento italiano)", "text": "Nel diritto penale italiano, per omicidio s'intende la morte di una persona causata da un'altra persona con dolo, colpa o preterintenzione.\nInteresse tutelato.\nL'interesse tutelato \u00e8 la vita umana: pertanto non si avr\u00e0 omicidio se l'oggetto della azione lesiva non era vivo al momento del fatto. Tale fattispecie ricorrer\u00e0 invece nel caso di uccisione di persona viva ancorch\u00e9 non vitale (ex arg. art. 2 Costituzione italiana).\nElemento oggettivo.\nPer integrare l'omicidio \u00e8 sufficiente che un soggetto provochi in qualsiasi modo la morte di un essere umano. Il nesso di causalit\u00e0, in altre parole, ha una funzione tipizzante e non ascrittiva. Presenta alcune difficolt\u00e0 la definizione del termine \"morte\": per sostanziare questo concetto ci si riferisce alla scienza della medicina forense, depositaria del compito di descrivere quando un essere umano non possa pi\u00f9 descriversi come vivo. Generalmente ci si riferisce all'analisi delle funzionalit\u00e0 cerebrali, ma non mancano riferimenti al monitoraggio dell'attivit\u00e0 cardiocircolatoria. Altro problema \u00e8 stabilire quando un essere umano sia nato: nell'ordinamento italiano, l'arresto dello sviluppo dell'embrione, secondo buona parte della dottrina, non costituisce omicidio, bens\u00ec semmai \u00e8 incriminata dalle . Anche qui soccorre la scienza medico-legale, che per lo pi\u00f9 richiama l'avvenimento delle doglie come momento iniziale di vita autonoma rispetto a quella della madre.\nImportante, inoltre, \u00e8 ricordare che molto spesso l'evento-morte costituisce un'aggravante di molti reati diversi dall'omicidio, pur se la morte di un uomo ne costituisce elemento costitutivo.\nElemento soggettivo.\nIl Codice penale italiano prevede diverse specie di omicidio, catalogate in base all'elemento soggettivo:\nLe diverse tipologie di omicidio, sezionate in base all'elemento soggettivo, hanno discipline diverse in materia di attenuanti, concorso e aggravanti. Si vedano, per l'omicidio doloso gli art. e ; per l'omicidio colposo i capoversi dell'articolo di sede e, infine, per l'omicidio preterintenzionale l'articolo .\nNote sistematiche.\nNell'ordinamento italiano, come gi\u00e0 detto, la morte di un essere umano costituisce elemento costitutivo o integratore di numerose norme penali. Oltre a quanto ricordato sopra, \u00e8 bene sottolineare che, concorrendo alla semplice causazione della morte altre situazioni contingenti, il titolo di reato pu\u00f2 mutare, passando dall'omicidio ad altri comportamenti criminosi, puniti in modo pi\u00f9 lieve:\nOmicidio del consenziente.\nLa prima ipotesi di omicidio, che - anche per il suo essere, sul piano oggettivo, il punto di riferimento di ogni altra figura di omicidio - \u00e8 stata tradizionalmente oggetto di analisi particolareggiata in dottrina ed in giurisprudenza, \u00e8 delineata dall'art. 575 c.p., il quale punisce (con la reclusione non inferiore ad anni ventuno) \"chiunque cagiona la morte di un uomo\".\nNon sorgono specifiche questioni per ci\u00f2 che riguarda l'individuazione dei possibili destinatari del precetto discendente dalla disposizione: \u00e8 sufficiente, ai fini della destinatariet\u00e0 del dovere di non uccidere, la presenza nell'ente considerato dei requisiti generali di capacit\u00e0, dal lato delle situazioni attive sfavorevoli di diritto penale, richiesti dall'ordinamento: la qualit\u00e0 di persona umana individuato e l'assenza delle situazioni di immunit\u00e0 previste dal diritto interno e/o, nei limiti da questo fissati, dal diritto internazionale. Eventuali ulteriori qualit\u00e0 o condizioni personali possono avere, invece, rilievo ai fini della venuta in essere di talune circostanze aggravanti speciali, previste in particolar modo nei successivi artt. 576 s. c.p. Soggetto passivo dell'omicidio-titolare dell'interesse tutelato dalla disposizione \u00e8 l'\"uomo\", e cio\u00e8, si insegna pacificamente, qualsiasi entit\u00e0 appartenente al genere umano, indipendentemente dal sesso e dall'et\u00e0, purch\u00e9 \"viva\" e, si aggiunge da taluno, sia pure in vario significato, con specifico riferimento al momento della nascita dell'\"uomo\", \"capace di vita autonoma\" (8).\nCi\u00f2 detto per\u00f2, occorre indicare, in termini per quanto possibile precisi, che cosa si intenda per soggetto (in senso naturalistico) \"appartenente al genere umano\".\nUn primo punto riguarda il concetto stesso di \"soggetto capace di vita autonoma\". Il problema sorgeva, prima del 1978, tra l'altro per distinguere le ipotesi di aborto da quelle di feticidio e/o infanticidio, comuni o dovute a \"causa d'onore\", ma continua a permanere anche dopo la novella abortista, in relazione al diverso atteggiamento assunto dal legislatore del 1978 nei confronti della spes vitae costituita dall'ovulo fecondato rispetto all'entit\u00e0 caratterizzata dai requisiti necessari a farlo considerare \"uomo\" ai fini delle disposizioni sull'omicidio. Si risponde di solito in dottrina, da una parte facendo riferimento alla distinzione medico-legale tra il periodo antecedente al momento della cosiddetta \"perdita delle acque\" (e cio\u00e8 antecedente al momento in cui si ha l'amnioressi e l'inizio del travaglio di parto) e quello successivo, che vede il prodotto del concepimento affacciarsi alla vita esterna ed iniziare la \"vita autonoma\" e, dall'altra, appunto, richiamando il concetto di \"vita autonoma\", dove \"vita autonoma\" indica - sia chiaro - la capacit\u00e0 del nuovo essere umano di vivere indipendentemente dai meccanismi di \"respirazione\", nutrizione ecc. interni al seno materno o da equipollenti meccanismi predisposti dall'arte medica (9).\nCi\u00f2 detto, per\u00f2, va anche ricordato che la distinzione tra \"infante\" (\"neonato\" nella terminologia del legislatore vecchio e nuovo) e \"feto\", fatto oggetto di particolare considerazione sia da parte dell'art. 578 c.p. sia da parte degli artt. 17 s. della legge 22-5-1978, n. 194, ha specifico rilievo poich\u00e9 solo il primo \u00e8 da considerarsi, alla stregua dell'attuale disciplina penale, \"uomo\" ai fini della tutela generale assicurata dalle disposizioni dettate con gli artt. 575 ss. c.p., mentre il secondo fruisce indirettamente di una forma di tutela che ha come oggetto preminente volta a volta interessi facenti capo alla Pubblica Amministrazione o alla donna in istato di gravidanza.\nSuperato questo primo punto, occorre porre taluna ulteriore nota di specificazione. Crederemmo cio\u00e8 che sia necessario comunque prendere posizione sul concetto stesso di \"uomo\" quale entit\u00e0 rilevante nell'ambito della disciplina dettata con gli artt. 575 s. c.p., come concetto forse pi\u00f9 esteso di quanto possa apparire a prima vista nel linguaggio comune.\nChiariamo l'assunto. Al riguardo, pur tenendo il doveroso conto delle notizie che ogni tanto appaiono sui vari organi di stampa (e che hanno dato luogo anche ad interventi e puntualizzazioni autorevoli), crederemmo che l'\"uomo\" cui si riferiscono le disposizioni in esame sia l'entit\u00e0 frutto dell'avvenuta fecondazione dell'ovulo femminile umano ad opera del seme maschile umano, (di norma) portato a maturazione nel seno della donna indipendentemente dal fatto che esso in parte almeno sia stato tenuto in vita - sino a raggiungere la condizione di \"vita autonoma\" nel senso prima specificato - mediante il ricorso alle tecniche messe a punto dalla scienza medica di settore. Lo stesso concetto di \"vita autonoma\", quindi, alla luce del rilievo che precede tende a coincidere in realt\u00e0 con la nozione di \"vita fuori dal seno materno\" o da equivalente struttura esterna approntata in funzione delle moderne tecniche, assumendo in conseguenza pi\u00f9 ampia capacit\u00e0 di qualificazione rispetto a quanto potrebbe sembrare a prima vista.\nAltra questione riguarda la necessit\u00e0 o no, ai fini dell'assunzione della qualit\u00e0 di \"uomo\", di specifici requisiti di normalit\u00e0 fisiopsichica o solo fisica o solo psichica (10). Crederemmo al riguardo - ferme le specifiche disposizioni dettate con gli artt. 4 s. della legge 22-5-1978, n. 194, comunque riferentisi al \"feto\" e non all'\"infante\" o al \"neonato\" - che tali requisiti non abbiano alcuna incidenza ai fini dell'individuazione dell'\"uomo\": unico dato fondante tale qualit\u00e0, ripetiamo, allo stato \u00e8 ancora e solo l'essere stato l'ente della cui qualit\u00e0 si discute prodotto dall'avvenuta fecondazione dell'ovulo femminile umano da parte del seme umano maschile, ferma, nonostante i dubbi suscitati dalle recenti sperimentazioni, la necessit\u00e0 di un suo sviluppo, almeno in partenza, nell'utero femminile. Vero infine quanto emerge in taluna decisione giurisprudenziale straniera, almeno stando alle notizie di stampa, la provenienza dalla persona umana dell'ovulo femminile e del seme maschile fecondante sono gli unici elementi fondanti la qualit\u00e0 di persona umana indipendentemente dal materiale portatore del feto una volta avvenuta la fecondazione (11); quale che sia l'accettabilit\u00e0 - alla luce del diritto positivo italiano - di un tale assunto, resta comunque il dato dell'avvenuto sviluppo, almeno iniziale, nell'utero di una donna, sia o no questa la materiale \"produttrice\" dell'ovulo inseminato.\nInfine requisito essenziale perch\u00e9 si abbia l'\"uomo\" nel senso voluto degli artt. 575 s. c.p. \u00e8 la vita, tanto al momento della cessazione della permanenza all'interno del grembo materno, quanto successivamente. Per quanto riguarda i \"feti\" ed i \"neonati\" \u00e8 sufficiente ricordare con la comune dottrina l'avvenuto abbandono - per quello che poteva servire - dell'accenno alla \"vitalit\u00e0\", contenuto nell'abrogato codice civile. Per ci\u00f2 che riguarda i soggetti diversi dal \"feto\" o dal \"neonato\", limitiamoci in questa sede a ricordare che solo l'avvenuto verificarsi della \"morte\" - nei termini fissati con le note \"specifiche\" contenute nella legislazione sui trapianti e con le altre disposizioni dettate all'uopo dal legislatore sanitario ed ospedaliero - fa cessare nel soggetto la qualit\u00e0 di \"uomo\". Uccidere il moribondo, il cosiddetto \"malato terminale\", il condannato a morte qualche attimo prima dell'esecuzione (secondo un esempio di scuola) equivale pur sempre a \"causare la morte di un uomo\" nel senso fatto proprio negli artt. 575 s. c.p. E sul punto si rinvia alla voce eutanasia (12)."}
{"id": "103827", "revid": "880848", "url": "https://it.wikipedia.org/wiki?curid=103827", "title": "Pelagianesimo", "text": "Il pelagianesimo \u00e8 la dottrina cristiana secondo la quale il peccato originale fu dei soli progenitori, non dei discendenti, e non macchi\u00f2 la natura umana, che ne sub\u00ec certamente solo le conseguenze. La conseguenza \u00e8 che secondo questa dottrina la volont\u00e0 dell'essere umano \u00e8 da sola in grado di scegliere ed attuare il bene, senza necessit\u00e0 della grazia divina. Il peccato di Adamo fu quello di portare un \u00abcattivo esempio\u00bb alla sua progenie, ma le sue azioni non hanno altra conseguenza sulla discendenza umana oltre ai castighi elencati nella Genesi; ossia non esiste nessun \u00abpeccato originale\u00bb trasmesso ai singoli uomini, per il quale occorra una \"redenzione\". Praticamente come sostenuto dalla Religione giudaica.\nNel pelagianesimo, il ruolo di Ges\u00f9, quale Messia, \u00e8 quello di presentare un \u00abbuon esempio\u00bb in grado di bilanciare quello di Adamo e di fornire l'espiazione per i peccati degli esseri umani. L'umanit\u00e0 ha dunque la possibilit\u00e0, per mezzo della sola propria volont\u00e0, di obbedire al Vangelo e dunque la responsabilit\u00e0 piena per i peccati; i peccatori sono criminali che hanno bisogno dell'espiazione di Ges\u00f9 e di perdono.\nLa dottrina trae il suo nome dal monaco britannico Pelagio.\nLe teorie pelagiane furono subito combattute in Africa dal vescovo Agostino d'Ippona. Furono poi definitivamente condannate come eretiche nel Concilio di Efeso del 431.\nDiffusione e declino.\nIl pelagianesimo si diffuse rapidamente in Italia grazie alla predicazione di Pelagio, a partire dall'inizio del secolo V. In quegli anni, i Visigoti, guidati da Alarico in conflitto con l'imperatore Onorio, entrarono in Italia e nel 410 raggiunsero Roma, che fu occupata e saccheggiata. Pelagio e l'avvocato Celestio, il suo pi\u00f9 eminente discepolo, si rifugiarono in Africa.\nSecondo gli \u00abortodossi\u00bb che lo avversavano (sia cattolici sia ortodossi propriamente detti) il pelagianesimo riduceva la salvezza eterna a qualcosa di \u00abcontrollabile\u00bb dalla volont\u00e0 umana. La dottrina teologica ortodossa, invece, considerava l'uomo incapace, dopo il peccato originale, di vivere appieno i doni di Dio senza l'ausilio decisivo della sua grazia. Pelagio negava la trasmissibilit\u00e0 a tutta l'umanit\u00e0 del peccato di Adamo (che secondo lui era mortale anche prima di commettere il peccato), motivandola col fatto che ciascuno \u00e8 responsabile delle proprie azioni, non di quelle di un altro: venivano cos\u00ec negati anche gli effetti del peccato originale sulla natura umana, in quanto era impossibile che l'anima, creata da Dio, fosse caricata di un peccato non commesso personalmente.\nDi conseguenza, i pelagiani rifiutavano la prassi del battesimo dei bambini. Negli adulti esso avrebbe cancellato i peccati commessi in precedenza, mentre non si pu\u00f2 dire che questo possa avvenire anche per i bambini; il battesimo degli infanti non avrebbe avuto quindi altro scopo, secondo Pelagio, che quello di aprire loro il Regno dei cieli: i bambini morti senza battesimo avrebbero avuto comunque la vita eterna. All'obiezione che l'usanza di battezzare i bambini fosse una pratica consolidata, Pelagio rispondeva essere solo l'espressione dell'accoglienza nella comunit\u00e0 cristiana, in luogo della circoncisione: con il battesimo la persona \u00e8 incorporata in Cristo, nella sua Chiesa, nel Regno dei cieli. Del resto il Credo niceno costantinopolitano afferma genericamente \u00abil battesimo per il perdono dei peccati\u00bb e non di un peccato originale.\nIl pelagianesimo, comunque, prediligeva l'attitudine della libert\u00e0 umana a scegliere a proprio arbitrio fra il bene e il male e ad adempiere, con le proprie forze, la legge divina.\nNella sua predicazione in Africa, Agostino d'Ippona continu\u00f2 la lotta contro tali dottrine. Scrisse molti trattati teologici ed espresse la dottrina fatta propria dalla Chiesa.\nNel 411 il Concilio di Cartagine condann\u00f2 le dottrine di Pelagio e Celestio, che furono scomunicati. Egli fece appello a Roma, ma invece di recarsi dal Papa, fugg\u00ec ad Efeso dove fu ordinato prete.\nLa dottrina pelagiana, in Oriente, dove Pelagio si rec\u00f2 ben accolto dal vescovo Giovanni, in un primo momento fu dichiarata ortodossa nel locale sinodo di Gerusalemme e in un altro a Diospolis nel 415.\nPapa Zosimo, in un primo momento favorevole ai pelagiani, nel 418, con una lettera nota come \"Epistula tractoria\" condann\u00f2 nuovamente il pelagianesimo. Vi furono tuttavia diciotto vescovi italiani, il pi\u00f9 noto dei quali fu Giuliano di Eclano, che, pur vigorosamente contrastati, si rifiutarono di sottoscrivere la dottrina definita dal Papa. Il nuovo Concilio di Cartagine dello stesso anno reiter\u00f2 la condanna.\nLe dottrine pelagiane vennero poi definitivamente condannate come eretiche dal Concilio di Efeso del 431.\nIl libero arbitrio.\nSecondo Pelagio, gli uomini possono attraverso la propria volont\u00e0 (libero arbitrio) evitare il peccato e giungere alla salvezza eterna, anche senza la necessit\u00e0 dell'intervento della grazia divina.\nPer Pelagio esiste la grazia della creazione, \"gratia qua creati sumus\", della rivelazione, della Legge, dei miracoli di Cristo e del suo esempio, della sua dottrina salvifica, non quella \"preveniente\" (definita da Agostino d'Ippona \"ispirazione d'amore\"); Dio la concederebbe ad alcuni secondo una sua volont\u00e0 imperscrutabile. Per Pelagio, l'uomo, essere libero, pu\u00f2 decidere di peccare o meno; Pelagio non ammette una dipendenza necessaria da Dio per ottenere la salvezza. Egli \u00e8 stato creato libero da Dio stesso ed \u00e8 Dio che, alla fine della vita, premia o punisce il buono o cattivo uso fatto dall'uomo della propria libert\u00e0.\nLa predestinazione.\nPer Pelagio non esiste la predestinazione alla salvezza, secondo la quale l'umanit\u00e0 \u00e8 incapace di salvarsi senza l'aiuto di Dio, perch\u00e9 la predestinazione annullerebbe la libert\u00e0 della volont\u00e0 umana e dunque la volont\u00e0 tutta intera, dovendo questa essere libera per definizione. Secondo Pelagio in Dio esiste prescienza ma non predestinazione; ossia, in altri termini, conoscenza, ma non decisione. \nIl pelagianesimo, o meglio il semi-pelagianesimo, della Chiesa umanista del Rinascimento sar\u00e0 poi il vero obiettivo della reazione di Lutero. Il Concilio di Trento ha emesso un decreto sul peccato originale nella quinta sessione del 17 giugno 1546.\nIl pelagianesimo attuale.\nIl pelagianesimo \u00e8 ancora oggi considerato un'eresia dalla Chiesa Cattolica. Papa Francesco ha descritto ad esempio il pelagianesimo attuale nel secondo capitolo dell'esortazione apostolica \"Gaudete et exsultate\"."}
{"id": "103829", "revid": "125269912", "url": "https://it.wikipedia.org/wiki?curid=103829", "title": "Rosario (disambigua)", "text": "Con il termine rosario si indica una preghiera tradizionale cattolica."}
{"id": "103834", "revid": "1551966", "url": "https://it.wikipedia.org/wiki?curid=103834", "title": "Use Case Diagram", "text": "In UML, gli Use Case Diagram /ju:z keis dai\u0259graem/ (UCD o diagrammi dei casi d'uso) sono diagrammi dedicati alla descrizione delle \"funzioni\" o \"servizi\" offerti da un sistema, cos\u00ec come sono percepiti e utilizzati dagli attori che interagiscono col sistema stesso. Sono impiegati soprattutto nel contesto della Use Case View (vista dei casi d'uso) di un modello, e in tal caso si possono considerare come uno strumento di rappresentazione dei requisiti funzionali di un sistema. Tuttavia, \u00e8 possibile ipotizzare l'uso degli UCD in altri contesti; durante la progettazione, per esempio, potrebbero essere usati per modellare i servizi offerti da un determinato modulo o sottosistema ad altri moduli o sottosistemi. In molti modelli di sviluppo software basati su UML, la \"Use Case View\" e gli \"Use Case Diagram\" che essa contiene rappresentano la vista pi\u00f9 importante, attorno a cui si sviluppano tutte le altre attivit\u00e0 del ciclo di vita del software (processi del genere prendono l'appellativo di processi \"Use Case Driven\").\nElementi di modello.\nI \"model element\" principali utilizzati negli Use Case Diagram UML sono tre: \"system\", \"actor\" e \"use case\".\nSystem.\nIl sistema nel suo complesso \u00e8 rappresentato come un rettangolo vuoto. Questo simbolo viene messo in relazione con gli altri nel senso che i \"model element\" che rappresentano caratteristiche del sistema verranno posizionati \"all'interno\" del rettangolo, mentre quelli che rappresentano entit\u00e0 esterne (appartenenti al dominio o al contesto del sistema) sono posizionati \"all'esterno\". In molti diagrammi UML il simbolo per il sistema viene omesso in quanto la distinzione fra concetti relativi al sistema e concetti relativi al suo contesto si pu\u00f2 in genere considerare implicita.\nActor.\nGli \"attori\" sono rappresentati graficamente nel diagramma da un'icona che rappresenta un uomo stilizzato (\"stickman\"). Formalmente, un attore \u00e8 una classe con stereotipo \u00abactor\u00bb. Praticamente, un attore rappresenta un \"ruolo\" coperto da un certo insieme di entit\u00e0 interagenti col sistema (inclusi utenti umani, altri sistemi software, dispositivi hardware e cos\u00ec via). Un ruolo corrisponde a una certa famiglia di interazioni correlate che l'attore intraprende col sistema.\nUse Case.\nUn \"caso d'uso\" \u00e8 rappresentato graficamente come un'ellisse contenente il nome del caso d'uso. Formalmente, lo Use Case \u00e8 un classifier dotato di comportamento; lo si potrebbe intendere come una classe di comportamenti correlati. Praticamente, uno \"use case\" rappresenta una funzione o servizio offerto dal sistema a uno o pi\u00f9 attori. La funzione deve essere \"completa\" e \"significativa\" dal punto di vista degli attori che vi partecipano.\nRelazioni.\nAssociazione tra actor e use case.\nLa relazione fondamentale negli \"Use Case Diagram\" \u00e8 quella che congiunge gli attori con i casi d'uso a cui essi \"partecipano, \"ovvero \"l'associazione\". Un attore pu\u00f2 essere associato a un qualsiasi numero di casi d'uso, e viceversa. Pur non richiedendo ulteriori informazioni, l'associazione fra gli use case e gli actor si considera implicitamente dotata di una semantica pi\u00f9 specifica rispetto all'associazione generica UML; essa infatti implica uno scambio messaggi fra attori e use case associati.\nGeneralizzazione.\nPoich\u00e9 \"actor\" \u00e8 un concetto derivato da quello di classe, e \"use case\" deriva da quello correlato di \"classifier\", non deve stupire che possano essere espresse relazioni di generalizzazione sia fra attori che fra casi d'uso. In entrambi i casi, la semantica della generalizzazione pu\u00f2 essere dedotta, almeno nelle linee generali, dal principio di sostituzione di Liskov. Un \"sottoattore\", quindi, deve essere in grado di partecipare a tutti i casi d'uso a cui partecipa il \"superattore\"; eventualmente pu\u00f2 partecipare a use case aggiuntivi, oppure partecipare in modo diverso a qualche use case \"ereditato\". Un \"sotto-caso d'uso\" deve fornire lo stesso servizio generale del \"super-caso d'uso\", eventualmente producendo valore aggiuntivo, o fornendolo a qualche tipologia di attore aggiuntiva; o seguendo un procedimento parzialmente diverso per ottenere il risultato, e cos\u00ec via.\nInclusione.\nLa relazione di inclusione fra use case, rappresentata da una linea tratteggiata con indicazione dello stereotipo \u00abinclude\u00bb, indica che la funzione rappresentata da uno dei due use case (quello alla base della freccia) include completamente la funzione rappresentata dall'altro (quello alla punta). Si pu\u00f2 esprimere questa relazione anche con il verbo \"usa\" (\u00abuses\u00bb era uno stereotipo utilizzato in UML prima di \u00abinclude\u00bb), a patto di ricordare che, almeno nel contesto della Use Case View, questo \"usa\" dev'essere esente da considerazioni implementative (come riferimenti impliciti al concetto di sottoprogramma).\nEstensione.\nLa relazione di estensione fra use case, rappresentata da una linea tratteggiata con indicazione dello stereotipo \u00abextend\u00bb, indica che la funzione rappresentata dallo use case \"estendente\" (alla base della freccia) pu\u00f2 essere impiegata nel contesto della funzione \"estesa\" (lo use case alla punta), ovvero ne rappresenta una sorta di arricchimento. Questa relazione viene spesso utilizzata per isolare in uno use case a parte la specifica di attivit\u00e0 opzionali o eccezionali che potrebbero aver luogo durante l'espletamento della funzione principale.\nSi noti che le relazioni di estensione e inclusione rappresentano concetti piuttosto vicini, ma che l'orientamento delle frecce nei due casi si pu\u00f2 descrivere come \"opposto\".\nLa sottile differenza fra i due stereotipi \u00e8 la seguente: \nDescrizione dinamica.\nUno Use Case Diagram viene generalmente corredato di una modellizzazione complementare che descrive le \"dinamiche\" con cui si sviluppano i diversi use case. Tali dinamiche possono essere espresse in testo libero (usando il \"tagged value\" standard \"Documentation Property\") oppure pi\u00f9 formalmente attraverso Activity Diagram o altri diagrammi UML dinamici.\nStrumenti per la redazione di Use Case Diagram.\nSi riportano qui alcuni strumenti open source per la redazione di Use Case Diagram."}
{"id": "103835", "revid": "1702319", "url": "https://it.wikipedia.org/wiki?curid=103835", "title": "Pelagio", "text": "Biografia.\nGrande e corpulento, con ampie spalle, fronte prominente, collo taurino e andatura da tartaruga, almeno secondo le descrizioni di Girolamo e di Marius Mercator, visse a Roma verso il 384, dove strinse amicizia con l'avvocato Celestio, con il quale si rifugi\u00f2, in seguito al sacco di Roma del 410, dapprima a Ippona, nel Nordafrica, conoscendo forse Agostino, e poi a Cartagine. Qui con Celestio elabor\u00f2 la dottrina detta appunto Pelagianesimo.\nEra un uomo di grande talento, oratore, scrittore ed esegeta molto apprezzato, rimase \"dottore laico e indipendente\". Suo scopo era quello di reagire contro una religione superficiale, quella dei pagani convertiti in massa al Cristianesimo. Pelagio era soprattutto un moralista severo e intransigente: predicava, infatti, il distacco dalle ricchezze, la povert\u00e0 e la castit\u00e0. Combatt\u00e9 con forza qualunque rilassamento, insistendo sull'esistenza dell'inferno e del paradiso.\nSuccessivamente, Pelagio si trasfer\u00ec in Palestina, dove scrisse vari testi e lettere, in gran parte pervenuti in frammenti, attraverso citazioni di Agostino.\nNel 415, Girolamo e Paolo Orosio, discepolo di Agostino, chiesero la sua condanna nel sinodo di Gerusalemme, ma il vescovo Giovanni, favorevole al Pelagianesimo, e la stessa difesa di Pelagio, fecero s\u00ec che il sinodo non prendesse alcuna decisione.\nLo stesso risultato si ebbe nel sinodo di Diospolis, convocato in seguito alla denuncia dei vescovi franchi Ero di Arles e Lazzaro di Aix. L'anno seguente tuttavia furono convocati due sinodi, a Cartagine e a Milevi, in Numidia, che condannarono il Pelagianesimo. Gli atti dei concili, insieme con una lettera di Agostino, furono inviati a papa Innocenzo I (401-417) che in un sinodo a Roma nel 417 condann\u00f2 di nuovo il Pelagianesimo.\nDopo la morte di Innocenzo I, il successore Zosimo (417-418) venne in un primo tempo convinto da Celestio dell'ortodossia del Pelagianesimo, ma successivamente, nel 418, convoc\u00f2 un sinodo a Cartagine, nel quale i 200 vescovi presenti condannarono nuovamente il Pelagianesimo stabilendo nove dogmi:\nIl nono canone fu poi escluso dal novero degli articoli di fede della Chiesa cattolica. Tuttavia l'idea del limbo non \u00e8 mai stata considerata a livello di verit\u00e0 di fede dogmatica quanto piuttosto un'ipotesi teologica creduta plausibile, come risulta da nel 2007, firmata da papa Benedetto XVI.\nAnche l'imperatore Onorio (395-423) eman\u00f2 nel 418 un ordine di espulsione dal territorio italiano per i pelagiani e per coloro che non approvassero l\u2019\"Epistola tractoria\" di condanna inviata da papa Zosimo a tutti i vescovi: tra gli altri, furono esiliati Celestio e Giuliano di Eclano.\nL'ordine non riguard\u00f2 Pelagio che da tempo non interveniva pi\u00f9 nelle polemiche e, forse sempre residente in Palestina o forse in Egitto, mor\u00ec pochi anni dopo.\nLa \"Lettera a Demetriade\".\nUomo rigoroso fino all'ascetismo, secondo la testimonianza dei suoi stessi avversari, la sua concezione, di impronta classica, pu\u00f2 essere compendiata dal seguente passo, da una lettera indirizzata alla nobildonna romana Demetriade: "}
{"id": "103837", "revid": "15200", "url": "https://it.wikipedia.org/wiki?curid=103837", "title": "Esarcato d'Italia", "text": "LEsarcato dItalia (), anche noto come Esarcato di Ravenna (\"Exarchatus Ravennatis\"), fu una circoscrizione amministrativa dell'Impero bizantino comprendente, tra il VI e l'VIII secolo, i territori sotto la giurisdizione dell'esarca d'Italia (\"exarchus Italiae\") residente a Ravenna. Il termine viene impiegato in storiografia in un duplice senso: per esarcato in senso stretto si intende il territorio sotto la giurisdizione diretta dell'esarca, ovvero l'area della capitale Ravenna, ma il termine viene usato principalmente per designare l'insieme dei territori bizantini nell'Italia continentale e peninsulare, che per le fonti legali dell'epoca costituivano la cosiddetta \"Provincia Italiae\", sulla base del fatto che anch'essi, fino almeno alla fine del VII secolo, ricadevano sotto la giurisdizione dell'esarca e venivano retti da \"duces\" o \"magistri militum\" alle sue dipendenze.\nL'esarcato fu istituito intorno al 584, anno in cui \u00e8 attestata per la prima volta la presenza di un esarca a Ravenna, in conseguenza dello stato permanente di guerra con i Longobardi (che nel frattempo avevano sottratto ai Bizantini all'incirca i due terzi dell'Italia continentale e peninsulare), che comport\u00f2 necessariamente la militarizzazione dell'Italia bizantina. Le necessit\u00e0 belliche spinsero i comandanti militari ad accentrare i poteri esautorando cos\u00ec le autorit\u00e0 civili che non vengono pi\u00f9 attestate dalle fonti a partire dalla seconda met\u00e0 del VII secolo. Venne cos\u00ec meno la separazione dei poteri civili e militari introdotta da Diocleziano e Costantino. L'Italia bizantina fu suddivisa in diverse circoscrizioni militari rette da \"duces\" o \"magistri militum\" alle dipendenze dell'esarca d'Italia, il governatore militare con pieni poteri scelto dall'imperatore tra i suoi generali o funzionari di fiducia per reggere e difendere i residui territori italici. Queste circoscrizioni si evolsero gradualmente in veri e propri ducati sempre pi\u00f9 autonomi.\nA partire dalla seconda met\u00e0 del VII secolo, le tendenze autonomistiche delle aristocrazie locali e il sempre maggior ruolo politico temporale della Chiesa di Roma portarono a un progressivo indebolimento dell'autorit\u00e0 imperiale in Italia. L'Italia bizantina si era ormai frammentata in una serie di ducati autonomi al di fuori del controllo effettivo dell'esarca, la cui autorit\u00e0 ormai non si estendeva al di l\u00e0 del Ravennate. Contrasti di natura fiscale e religiosa tra Papato e Bisanzio accelerarono il disfacimento dell'esarcato. Le armate, reclutate tra la popolazione locale, tendevano a prendere le difese del pontefice, e non esitarono a rivoltarsi all'esarca qualora questi tramasse ai danni del Papato. I Longobardi ne approfittarono per estendere le loro conquiste nel tentativo di unificare l'Italia sotto la loro dominazione. L'esarcato cadde nel 751 con la conquista longobarda di Ravenna per mano del re longobardo Astolfo.\nStoria.\nLa prefettura d'Italia da Onorio alla riconquista giustinianea.\nNel 395 Teodosio I lasci\u00f2 in eredit\u00e0 il trono dell'Impero romano ai due figli: Arcadio fu imperatore d'Oriente; Onorio divenne imperatore romano d'Occidente. In seguito l'impero romano non sarebbe mai pi\u00f9 ritornato sotto un unico sovrano.\nLa Prefettura d'Italia sub\u00ec nel V secolo l'invasione dei popoli barbari: il primo ad attraversare le Alpi fu Alarico, re dei Visigoti. Giunse ad Aquileia nel 401 e da qui si diresse su Milano, che cinse d'assedio (402). Onorio, non sentendosi pi\u00f9 al sicuro, si trasfer\u00ec a Ravenna e vi stabil\u00ec la nuova capitale dell'Impero d'Occidente.\nNel 476 Ravenna cadde per un colpo di Stato militare del generale Odoacre che, a capo di una milizia di mercenari Eruli, Sciri, Rugi e Turcilingi (cio\u00e8 della componente germanica delle truppe imperiali), spodest\u00f2 Romolo Augusto e si impadron\u00ec della citt\u00e0. Il regno di Odoacre, il primo regno romano-barbarico esistente in Italia, ebbe vita breve: nel 493 Odoacre fu sconfitto dal re degli Ostrogoti, Teodorico, che divenne il nuovo signore d'Italia. Il nuovo regno ostrogoto instaurato da Teodorico continu\u00f2 a mantenere, come gi\u00e0 in precedenza, l'organizzazione provinciale e statale romana.\nAttorno alla met\u00e0 del VI secolo l'imperatore Giustiniano I avvi\u00f2 un'imponente serie di campagne per la riconquista dell'Occidente e in particolare dell'Italia. Nella penisola l'imperatore diede inizio alla lunga e sanguinosa guerra contro gli Ostrogoti. Nel 540 venne riconquistata Ravenna, capitale dei Goti e sede prefettizia, e i Bizantini presero a nominarvi propri prefetti. La lunga campagna ebbe termine solamente nel 552-554 con la spedizione risolutiva del generale Narsete.\nIl 13 agosto 554, con la promulgazione a Costantinopoli da parte di Giustiniano di una \"pragmatica sanctio pro petitione Vigilii\" (\"Prammatica sanzione sulle richieste di papa Vigilio\"), la Prefettura d'Italia rientrava, sebbene non ancora del tutto pacificata, nel dominio \"romano\". La Sicilia e la Dalmazia vennero per\u00f2 separate dalla prefettura d'Italia: la prima non entr\u00f2 a far parte di nessuna prefettura, venendo governata da un pretore dipendente da Costantinopoli, mentre la seconda venne aggregata alla Prefettura dell'Illirico. Di conseguenza, al termine del conflitto, la prefettura d'Italia, chiamata peraltro \"Provincia Italiae\" dalla Prammatica Sanzione come a testimoniare una perdita di importanza, si era ridotta alla sola Italia continentale e peninsulare (la Sardegna e la Corsica, conquistate dai Vandali nel V secolo, dopo la riconquista giustinianea erano entrate a far parte della Prefettura del pretorio d'Africa).\nNarsete rimase ancora in Italia con poteri straordinari e riorganizz\u00f2 anche l'apparato difensivo, amministrativo e fiscale. A difesa della prefettura furono stanziati quattro comandi militari, uno a \"Forum Iulii\", uno a Trento, uno sulla regione dei Laghi maggiore e di Como e infine uno presso le Alpi Cozie e Graie.\nInvasione longobarda.\nNel 568 l'imperatore Giustino II destitu\u00ec Narsete in seguito alle proteste dei Romani per l'oppressione fiscale sotto il suo governo, anche se potrebbero aver contribuito alla decisione intrighi di corte o la volont\u00e0 di porre fine a un governo straordinario durato circa un quindicennio, ormai non pi\u00f9 necessario con la fine dei combattimenti e la ricostruzione a buon punto. Il fatto che il successore di Narsete, Longino, sia indicato nelle fonti primarie come prefetto indica che governasse l'Italia in qualit\u00e0 di \"prefetto del pretorio\", anche se non si pu\u00f2 escludere che fosse anche il generale supremo delle forze italo-bizantine.\nProprio nel 568, per\u00f2, l'Italia venne invasa dai Longobardi di re Alboino, in circostanze alquanto oscure a causa della laconicit\u00e0 e frammentariet\u00e0 delle fonti superstiti, che tendono a riassumere gli avvenimenti in modo molto sommario e insoddisfacente nonch\u00e9 a mescolare realt\u00e0 e leggenda. Diverse fonti primarie del VII e VIII secolo riportano la leggenda, originatasi verosimilmente dalla coincidenza temporale tra la destituzione di Narsete e la discesa dei Longobardi che si prestava agevolmente a una connessione causa-effetto, secondo cui il generale destituito, per ripicca, avrebbe invitato i Longobardi a scendere in Italia. Tendenzialmente gli storici moderni ritengono infondato questo racconto, sostenendo piuttosto che i Longobardi avessero invaso l'Italia in quanto incalzati dall'espansionismo degli Avari. Alcuni studiosi, comunque, non respingono del tutto la leggenda dell'invito di Narsete propendendo per la congettura, non verificabile e non condivisa universalmente ma nemmeno da escludere, secondo cui i Longobardi sarebbero scesi in Italia con l'autorizzazione del governo bizantino che, almeno inizialmente, avrebbe avuto l'intenzione di impiegarli come \"foederati\" per contenere eventuali attacchi franchi. In ogni caso, secondo la versione riportata da Paolo Diacono, il giorno di Pasqua del 568 Alboino entr\u00f2 in Italia. La popolazione barbarica, entrata attraverso le Alpi Giulie, conquist\u00f2 dapprima \"Forum Iulii\", costringendo il presidio militare bizantino, in numero esiguo rispetto agli invasori, a ripiegare prima su Grado, poi in successione, passando per la \"Via Postumia\", su Treviso, Vicenza e Verona. Nel settembre 569 i Longobardi arrivano a Milano. Sono state avanzate varie ipotesi sui motivi per cui Bisanzio non ebbe la forza di reagire all'invasione:\nCos\u00ec negli anni settanta del secolo i Longobardi posero la loro capitale a Pavia conquistando tutto il Nord della Penisola tranne le coste della Liguria e del Veneto. Al Centro e al Sud si formarono invece i ducati longobardi di Spoleto e Benevento, i cui duchi fondatori (Zottone a Benevento e Faroaldo a Spoleto) non sembrerebbero essere venuti in Italia con Alboino, ma secondo alcune congetture - ora divenute maggioritarie - sarebbero arrivati in Italia gi\u00e0 prima del 568, come \"foederati\" al servizio dell'Impero rimasti in Italia dopo la guerra gotica; solo nel 576, dopo il fallimento della spedizione contro i Longobardi del generale bizantino Baduario, i \"foederati\" Longobardi di Spoleto e Benevento si sarebbero rivoltati a Bisanzio, formando questi due ducati autonomi. Dopo la nascita dei due ducati longobardi meridionali, ora Roma era apertamente minacciata e nel 579 fu essa stessa assediata; il senato romano invi\u00f2 richieste di aiuto all'Imperatore Tiberio II, ma questi - essendo impegnato sul fronte orientale - non pot\u00e9 far altro che consigliare al senato di corrompere col denaro i duchi longobardi per spingerli a passare dalla parte dell'Impero e combattere in Oriente al servizio di Bisanzio contro la Persia, oppure di comprare un'alleanza con i Franchi contro i Longobardi.\nIn seguito alle conquiste dei Longobardi i territori italici rimasti in mano bizantina subirono una riorganizzazione amministrativa. La \"Descriptio orbis romani\" di Giorgio Ciprio, opera geografica redatta all'inizio del VII secolo, suddivideva in cinque province o \"eparchie\" l'Italia bizantina:\nAlcuni studiosi, ritenendo attendibile la \"Descriptio orbis romani\" di Giorgio Ciprio, hanno supposto che la suddivisione dell'Italia in cinque eparchie sarebbe stata il frutto di una presunta riforma amministrativa dell'Italia attuata intorno al 580 dall'Imperatore Tiberio II al fine di riorganizzare le difese dei residui territori bizantini nella speranza di renderli in grado di resistere agli assalti dei Longobardi, avendo ormai rinunciato a ogni velleit\u00e0 di scacciarli dalla penisola dopo il fallimento dei precedenti tentativi; tale riorganizzazione, a loro parere, avrebbe prefigurato l'istituzione dell'esarcato avvenuta alcuni anni dopo. Altri studiosi (come il Cosentino), invece, hanno messo in dubbio l'esistenza di questa presunta riforma amministrativa, considerando inattendibile la sezione relativa all'Italia dell'opera di Giorgio Ciprio sulla base del fatto che quest'ultimo, essendo molto probabilmente armeno, era verosimilmente poco informato sull'Italia e potrebbe aver tratto o dedotto la suddivisione dell'Italia in cinque eparchie da fonti disorganiche non direttamente riconducibili alla cancelleria imperiale; d'altronde, a dire del Cosentino, la presunta suddivisione dell'Italia in cinque eparchie risulterebbe in contraddizione con testimonianze coeve italiche, come l'epistolario di papa Gregorio I e le epigrafi.\nLa riforma mauriziana: la nascita dell'Esarcato.\nL'invasione longobarda acceler\u00f2 la tendenza, gi\u00e0 in atto sotto il regno di Giustiniano I, di accentrare autorit\u00e0 civile e militare nelle mani di un'unica persona, superando la divisione dei poteri tra prefetto del pretorio e \"magister militum\" introdotta da Diocleziano e Costantino. Gi\u00e0 sotto il regno di Giustiniano le cariche di prefetto del pretorio d'Africa e di \"magister militum Africae\" in pi\u00f9 occasioni furono ricoperte contemporaneamente dalla stessa persona, che diventava di fatto la massima autorit\u00e0 sia civile che militare della prefettura del pretorio d'Africa. In Italia, invece, Giustiniano mantenne la divisione dei poteri civili e militari in due persone distinte, ma in ogni caso il generalissimo (\"strategos autokrator\"), che l'imperatore aveva inviato in Italia per condurre le operazioni belliche contro gli Ostrogoti, aveva una preminenza sul prefetto del pretorio. Anche sotto i successori di Giustiniano questa tendenza prosegu\u00ec. Probabilmente il prefetto del pretorio d'Italia Longino era stato nominato anche generalissimo delle forze armate di stanza nella penisola; si pu\u00f2 supporre, inoltre, che Baduario, al suo arrivo in Italia nel 576 per combattere i Longobardi, avesse ricevuto la carica di \"strategos autokrator\".\nA partire dal 584, come attestano le fonti concordemente, la massima autorit\u00e0 militare nell'Italia bizantina reca il titolo di esarca. La prima menzione dell'Esarca d'Italia si trova in una lettera di papa Pelagio del 4 ottobre 584. La lettera nomina, in un punto, il patrizio Decio; in un'altra parte parla dell'esarca, senza chiarire se si stesse effettivamente parlando della stessa persona. Diversi studiosi indicano Decio come primo esarca conosciuto. Altri sono invece pi\u00f9 prudenti sostenendo che Decio fosse un senatore romano inviato in ambasceria presso l'esarca. Nella medesima lettera si comprende come Ravenna fosse in pericolo poich\u00e9 viene affermato che l\"Exarchus\" non pot\u00e9 offrire aiuto a Roma contro i Longobardi in quanto gi\u00e0 a stento riusciva a difendere la propria citt\u00e0.\nIn passato, studiosi come l'Ostrogorsky avevano supposto che la creazione dell'esarcato fosse dovuta a una precisa riforma attribuibile all'imperatore Maurizio (582-602) volta ad arginare l'invasione longobarda rendendo i residui territori in Occidente in grado di autodifendersi. Per volere dell'Imperatore \u00abl'amministrazione sia militare che politica fu affidata agli esarchi\u00bb, inaugurando \u00abil periodo della militarizzazione dell'amministrazione bizantina\u00bb e precorrendo \u00abil sistema dei temi\u00bb. Pi\u00f9 recentemente questa tesi storiografica \u00e8 stata contestata da altri autori, come ad esempio Ravegnani e Borri, secondo i quali la presunta \"riforma\" sarebbe consistita semplicemente nel cambiamento di denominazione della massima autorit\u00e0 militare dell'Italia bizantina in esarca, i cui poteri non differivano da quelli del generalissimo (\"strategos autokrator\") di et\u00e0 giustinianea. Le autorit\u00e0 civili in effetti non scomparvero immediatamente, come attesta l'epistolario di papa Gregorio I. Esse di fatto erano subordinate all'autorit\u00e0 militare, \u00abun fenomeno d'altronde gi\u00e0 in atto durante l'epoca giustinianea e inevitabile conseguenza della preminenza delle necessit\u00e0 militari in una regione come l'Italia, soggetta a uno stato di guerra pressoch\u00e9 permanente\u00bb. Si pu\u00f2 concludere dunque che non vi fu alcuna riforma di Maurizio atta ad abolire la separazione dei poteri civili e militari, e che la preminenza delle autorit\u00e0 militari su quelle civili non ebbe niente di nuovo, essendo in vigore nella penisola fin dai tempi di Giustiniano a causa dei continui conflitti prima con gli Ostrogoti e poi con i Longobardi.\nLo scompaginamento dovuto alle conquiste longobarde comport\u00f2 necessariamente una riorganizzazione dell'Italia bizantina in ducati, un processo che cominci\u00f2 alla fine del VI secolo ma che pot\u00e9 dirsi concluso solo nella seconda met\u00e0 del VII secolo; si tratt\u00f2 tuttavia non di una riforma coordinata dal governo centrale, bens\u00ec dell'esito di una prassi amministrativa empirica attuata dai comandi locali. Sotto il regno di Maurizio l'Italia bizantina (chiamata convenzionalmente \"esarcato\" dalla storiografia moderna, anche se i documenti ufficiali continuarono a far uso della denominazione \"Provincia Italiae\"), ridotta approssimativamente a un terzo della sua estensione originale, comprendeva i seguenti territori, per lo pi\u00f9 costieri: \nEssendo impegnato in altri fronti contro nemici temibili come Avari e Sasanidi, Maurizio non poteva inviare consistenti rinforzi in Italia e decise di arginare l'espansione longobarda o corrompendo alcuni duchi al fine di portarli dalla propria parte o stipulando un'alleanza con i Franchi, i quali avrebbero dovuto invadere il regno longobardo in cooperazione con le esigue truppe bizantine. Il re dei Franchi Childeberto II invase una prima volta il territorio longobardo nel 584, ma i Longobardi riuscirono a ottenere il suo ritiro pagando un tributo. Fu proprio a causa di questa incursione che i Longobardi si risolsero a eleggere un nuovo re in Autari dopo dieci anni di interregno e di anarchia (\u00abperiodo dei Duchi\u00bb). Una seconda invasione franca, avvenuta l'anno successivo, non diede frutti a causa della disunione dell'esercito invasore. Nel frattempo Autari espugn\u00f2 Brescello; il \"castrum\" era difeso da Droctulfo, un duca longobardo passato al servizio dell'Impero, che intorno al 585 riusc\u00ec a recuperare per Bisanzio Civitas Classis, il porto di Ravenna. Nello stesso anno l'esarca Smaragdo, messo in difficolt\u00e0 dalla sconfitta dei Franchi e dall'offensiva longobarda, firm\u00f2 una prima tregua, di durata triennale, con i Longobardi. Nel 588 i Franchi invasero una terza volta il regno longobardo venendo per\u00f2 sonoramente sconfitti dall'esercito di Autari, che nello stesso anno attacc\u00f2 anche i possedimenti imperiali espugnando l'enclave bizantina dell'Isola Comacina.\nIntanto, in materia religiosa, si consumava proprio in quegli anni una profonda crisi nota come Scisma dei tre capitoli. Il contrasto era causato dalla condanna, in occasione del Quinto concilio ecumenico, nel 551 da parte dell'Imperatore Giustiniano I, degli scritti di tre teologi orientali, accusati di essere vicini al nestorianesimo. Roma si era adeguata al volere imperiale, ma in Italia gli arcivescovi di Milano e di Aquileia si rifiutarono di obbedire e non si considerarono pi\u00f9 in comunione con i vescovi che avevano accettato la decisione imperiale. Milano ritorn\u00f2, poco dopo, sui suoi passi, ma Aquileia rest\u00f2 ferma nei suoi propositi, proclamandosi Patriarcato e i Longobardi ne approfittarono appoggiando il patriarca aquileiense. Nel 587 la questione esplose quando il Patriarca di Aquileia venne fatto arrestare a Grado, dove aveva la propria sede, insieme ad alcuni vescovi istriani, per ordine dell'esarca Smaragdo, e poi imprigionato a Ravenna per circa un anno, dove fu costretto a ritornare all'ubbidienza. Una volta liberato e rientrato a Grado, egli torn\u00f2 per\u00f2 a ribellarsi, fomentando le contestazioni dei vescovi dipendenti del Patriarcato di Aquileia per l'atteggiamento di Smaragdo e l'esarca venne richiamato a Costantinopoli.\nAl suo posto si insedi\u00f2 Giuliano che, molto probabilmente, rest\u00f2 in carica per pochi mesi.\nIl pontificato di Gregorio I.\nDopo Giuliano, la carica di esarca venne assunta da Romano, il quale riprese le operazioni belliche contro i Longobardi. Nel 590 fu stretta un'alleanza con i Franchi di Childeberto II, allo scopo di annientare i Longobardi. Il re franco invi\u00f2 in Italia un esercito, di cui una parte si diresse verso Verona, mentre i Bizantini, guidati dall'esarca, attaccavano i Longobardi conquistando Altino, Modena e Mantova e ottenendo la sottomissione dei duchi longobardi di Parma, Reggio e Piacenza. Dopo gli iniziali successi, per\u00f2, proprio quando i Longobardi erano sul punto di cedere, all'improvviso i Franchi rientrarono in patria, per poi non tornare pi\u00f9 sul campo di guerra; secondo la \"Historia Francorum\" di Gregorio di Tours furono costretti al ritiro da una epidemia di dissenteria. L'esarca continu\u00f2 comunque l'offensiva ottenendo la sottomissione del duca del Friuli Gisulfo, mentre le truppe bizantine, coadiuvate da mercenari longobardi sotto il comando del loro connazionale Nordulfo, riconquistarono diverse citt\u00e0. Con la ritirata dei Franchi, tuttavia, non era possibile assediare Pavia e per tale motivo Romano scrisse una lettera piena di sdegno a re Childeberto II con la quale lo pregava di rispedire in Italia l'esercito franco per riprendere la campagna da dove era stata interrotta, alla condizione che i suoi guerrieri si astenessero questa volta dal compiere saccheggi e deportazioni ai danni delle popolazioni italiche e dall'incendiare gli edifici e che anzi fossero restituiti i prigionieri della precedente campagna. La lettera si rivel\u00f2 per\u00f2 inutile: infatti i Franchi non ritornarono pi\u00f9 sul campo di battaglia e cos\u00ec sfum\u00f2 per Bisanzio l'ultima occasione per scacciare i Longobardi e ricostituire l'unit\u00e0 della penisola. L'esarcato recuper\u00f2 un po' di terreno, ma i limitati successi conseguiti furono effimeri: infatti i duchi sottomessisi tornarono in breve tempo fedeli al nuovo re longobardo Agilulfo, eletto nel 591 in seguito alla morte del suo predecessore Autari nell'anno precedente, e le citt\u00e0 recuperate andarono di nuovo perdute all'inizio del VII secolo.\nNel frattempo nel 590 era asceso al soglio pontificio papa Gregorio I, il quale, vista la latitanza del potere imperiale (che gli negava ogni aiuto concreto nella difesa di Roma), fin dal principio prese delle iniziative che andavano al di l\u00e0 delle proprie competenze giurisdizionali, ad esempio avviando, contro il consenso dell'esarca, delle trattative di pace con i Longobardi, in modo da alleviare le sofferenze alla popolazione romana: iniziava cos\u00ec l'attivit\u00e0 politica e temporale della chiesa di Roma. Nel 591, inoltre, il duca di Spoleto, Ariulfo, appena asceso al ducato, inizi\u00f2 a condurre una politica espansionistica a danni dei Bizantini, conquistando le citt\u00e0 del corridoio umbro che collegava Roma con Ravenna per poi assediare nel 592 la \"Citt\u00e0 Eterna\" stessa, da cui si ritir\u00f2 solo dopo aver estorto alla citt\u00e0 attaccata un tributo (pagato dal pontefice a proprie spese); nel frattempo anche Napoli era minacciata dai Longobardi di Benevento. Romano non intervenne in soccorso di Roma, nonostante le richieste di aiuto di papa Gregorio I, il quale, dopo l'assedio, scrisse all'arcivescovo di Ravenna, Giovanni, lamentandosi per il comportamento dell'esarca, che \u00abrifiuta di combattere i nostri nemici e vieta a noi di concludere la pace\u00bb. I contrasti tra Gregorio e Romano furono per\u00f2 anche di natura religiosa, dato che l'esarca fin dal 591 attu\u00f2 una politica conciliante nei confronti degli scismatici di Aquileia, contrariamente alle volont\u00e0 del pontefice.\nNel 592 Romano, venuto a conoscenza che papa Gregorio era in trattative con il Ducato di Spoleto per una pace separata, si mosse per rompere le trattative, un po' perch\u00e9 non tollerava l'insubordinazione del Pontefice, che stava trattando con il nemico senza alcuna autorizzazione imperiale, un po' perch\u00e9 concludere la pace in quel momento avrebbe riconosciuto il corridoio umbro in mani longobarde, cosa che l'esarca non intendeva che accadesse. Verso la fine del 592, quindi, l'esarca, partendo da Ravenna, raggiunse via mare Roma e dalla Citt\u00e0 Eterna part\u00ec alla riconquista delle citt\u00e0 del Corridoio umbro: dopo una breve campagna, riusc\u00ec a liberarle. Questa iniziativa, come previsto, ruppe le trattative di pace che papa Gregorio aveva avviato con i Longobardi, provocando un ulteriore peggioramento dei rapporti con il pontefice, che si lament\u00f2 in seguito del comportamento dell'esarca, che aveva impedito che si giungesse a una tregua \u00absenza alcun dispendio per l'Impero\u00bb con i Longobardi. La campagna di Romano non gener\u00f2 per\u00f2 solo lo sdegno del pontefice, ma anche la reazione di re Agilulfo, che nel 593 da Pavia marci\u00f2 in direzione di Perugia, dove giustizi\u00f2 il duca longobardo traditore Maurisione, reo di aver consegnato la citt\u00e0 all'Impero, e poi assedi\u00f2 Roma, da cui si ritir\u00f2 solo dopo aver estorto un tributo di libbre d'oro. In ogni caso Perugia fu riconquistata dalle truppe imperiali subito dopo, forse nel 594.\nPapa Gregorio continu\u00f2 ad insistere per una pace, cercando di convincere Severo, uno dei funzionari (con la carica di scolastico) di Romano, a persuadere l'esarca a firmare una tregua con i Longobardi, ma senza alcun risultato apprezzabile; anzi, i suoi tentativi subirono la disapprovazione dell'Imperatore Maurizio che in una lettera offese il pontefice definendolo un ingenuo nel ritenere che il duca di Spoleto Ariulfo avesse davvero intenzione di passare al servizio dell'Impero; nella risposta piccata, Gregorio consigli\u00f2 a Maurizio di guardarsi dai cattivi consiglieri, che stavano trascinando l'Italia verso la rovina, e di cercare piuttosto un accordo con gli invasori. Frustrato per il fallimento dei suoi sforzi, papa Gregorio, in una lettera scritta al vescovo di Sirmio nella prima met\u00e0 del 596, si lament\u00f2 dell'esarca Romano, \u00abla cui malizia \u00e8 persino peggiore delle spade dei Longobardi, tanto che i nemici che ci massacrano sembrano miti in comparazione con i giudici della Repubblica che ci consumano con la rapina\u00bb. Nel frattempo, nello stesso anno, i Longobardi di Benevento devastarono la Campania e il Bruzio, facendo molti prigionieri che dovettero essere riscattati a proprie spese dal pontefice.\nDopo la morte di Romano (596), divenne esarca Callinico, il quale si mostr\u00f2 molto pi\u00f9 malleabile del predecessore. Con lui, grazie alla mediazione di papa Gregorio, si arriv\u00f2 nel 598 a una tregua, seppur \"armata\", di durata biennale, con il re longobardo Agilulfo. Nel 601, tuttavia, l'esarca approfitt\u00f2 della ribellione dei duchi longobardi del Friuli e di Trento, catturando la figlia del re insieme ad altri familiari. I Longobardi reagirono prontamente e conquistarono Mantova, Cremona, Padova e Monselice.\nNel 603 Smaragdo ritorn\u00f2 al governo di Ravenna e appoggi\u00f2 nuovamente il Papa nella lotta contro gli scismatici tricapitolini. Il nuovo esarca, non potendosi attendere aiuti da Oriente, non pot\u00e9 far altro che stringere una tregua contro i Longobardi che venne rinnovata di anno in anno fino alla fine del regno di Agilulfo. Nel frattempo, nel 604, mor\u00ec papa Gregorio.\nRegni di Foca e di Eraclio.\nNel 605, scaduta la tregua biennale, i Longobardi occuparono Bagnoregio e Orvieto, dopodich\u00e9 la tregua fu rinnovata per un anno e, scaduta questa, per altri tre anni.\nNel 606, attraverso l'intervento di Smaragdo, fu eletto a Grado un nuovo Patriarca, favorevole a Roma: questo evento provoc\u00f2 un ulteriore frattura nella Chiesa, con l'elezione ad Aquileia di un altro patriarca che sposava ancora le tesi scismatiche, spalleggiato dai Longobardi. Bench\u00e9 lo scisma fosse ricomposto verso la fine del VII secolo, infatti, la separazione tra i due patriarcati delle Venezie sarebbe stata destinata a durare per molti secoli.\nSmaragdo rimase in carica fino ad almeno al 608, quando \u00e8 attestato per l'ultima volta nelle fonti (epigrafe , riguardante la dedica di una statua in onore di Foca a Roma); si ritiene che fu sostituito, sotto Foca o sotto Eraclio, da un certo Fozio, di cui non si sa altro. Nel frattempo a Bisanzio Eraclio I, deposto Foca, divenne \"Imperatore romano\". Questi avvi\u00f2 una serie di riforme che cambiarono in modo notevole la fisionomia dello Stato romano-orientale, tanto che nel 629 la stessa titolatura imperiale mut\u00f2 da \"Imperator Caesar Augustus - A\u03c5\u03c4\u03bf\u03ba\u03c1\u03ac\u03c4\u03c9\u03c1 K\u03b1\u00ee\u03c3\u03b1\u03c1 A\u03b0\u03b3\u03bf\u03c5\u03c3\u03c4\u03bf\u03c2\" (Imperatore Cesare Augusto) a \"B\u03b1\u03c3\u03b9\u03bb\u03b5\u03cd\u03c2\" (Re). A Ravenna, sotto il regno di Eraclio, divennero esarchi, in successione, Giovanni, Eleuterio e Isacio.\nL'esarca Giovanni continu\u00f2 a rinnovare la pace con i Longobardi. Il mancato pagamento del soldo provoc\u00f2 tuttavia una grave sommossa dell'esercito a Ravenna nel 616, a cui dovette forse prendere parte anche la popolazione, inasprita dall'eccessivo fiscalismo, che cagion\u00f2 l'assassinio dell'esarca Giovanni. Quasi contemporaneamente anche Napoli si rivoltava, eleggendo un sovrano autonomo da Bisanzio, Giovanni Consino. L'Imperatore Eraclio reag\u00ec immediatamente: invi\u00f2 il suo cubiculario Eleuterio, nominato esarca, con un esiguo esercito per soffocare le sedizioni in Italia. Repressa con estrema durezza la rivolta di Ravenna, giustiziando i facinorosi, l'esarca si mosse con l'esercito in direzione di Napoli e, dopo aver effettuato una sosta a Roma, dove fu ricevuto calorosamente da papa Adeodato I, stronc\u00f2 anche la rivolta napoletana di Giovanni Consino, giustiziato, insieme ai suoi seguaci, per ordine di Eleuterio.\nRitornato a Ravenna, pag\u00f2 ai soldati la \"roga\", ovvero il soldo arretrato, e, secondo il biografo di papa Adeodato, ci\u00f2 determin\u00f2 il ritorno della pace in Italia, segno che le sommosse erano dovute a un ritardo nelle paghe. Dopo aver represso le rivolte interne, tra il 617 e il 619 Eleuterio pass\u00f2 all'offensiva contro i Longobardi, ritenendo presumibilmente che stessero attraversando un periodo di particolare vulnerabilit\u00e0 a causa della morte di re Agilulfo a cui era succeduto nel 616 il figlio minorenne Adaloaldo sotto la reggenza della madre Teodolinda; tuttavia l'esarca venne sconfitto ripetutamente dal duca Sundrarit e si vide costretto a pagare un tributo di 500 libbre d'oro in cambio della pace. Nel 619, poco prima dell'ordinazione del nuovo pontefice Bonifacio V, Eleuterio decise di usurpare la porpora, proclamandosi Imperatore romano d'Occidente: secondo lo studioso Bertolini, l'intento dell'esarca ribelle era quello di \u00abridare all'Italia un impero indipendente, pari di rango all'impero in Oriente\u00bb, anche se non si pu\u00f2 escludere, come sostiene T.S. Brown, che \u00able sue ambizioni contemplassero soltanto l'instaurazione, nell'Italia bizantina, di un governo autonomo\u00bb. All'epoca era prassi che il nuovo imperatore fosse incoronato da un esponente del clero, ma l'arcivescovo di Ravenna Giovanni IV, da cui Eleuterio intendeva farsi incoronare, evit\u00f2 di assumersi questa responsabilit\u00e0, forse nel timore di incorrere nell'ira di Eraclio nel caso l'usurpazione fosse stata repressa, consigliando piuttosto all'esarca ribelle di farsi incoronare dal papa nell'antica \"Caput Mundi\". Questa ricostruzione dei fatti \u00e8 stata per\u00f2 contestata dal Bertolini, per il quale \u00abl'incoronazione da parte di un vescovo - fosse anche quello di Ravenna o quello di Roma - non avrebbe avuto, perch\u00e9 del tutto estranea alle tradizioni costituzionali dell'Impero, la capacit\u00e0 giuridica di legittimare un'usurpazione\u00bb. Secondo il Bertolini l'arcivescovo ravennate avrebbe consigliato a Eleuterio di recarsi a Roma per ottenere il riconoscimento dal senato romano che aveva la \u00abcapacit\u00e0 giuridica di convalidare la proclamazione di un nuovo imperatore\u00bb. Tuttavia non \u00e8 certo che nel 619 a Roma esistesse ancora il senato, istituzione ormai in piena dissoluzione gi\u00e0 verso la fine del VI secolo e attestata per l'ultima volta nel 603. In ogni caso Eleuterio, accogliendo il consiglio, inizi\u00f2 i preparativi per il viaggio. Secondo lo studioso Classen, si trattava della \u00abprima marcia di incoronazione a Roma della storia del mondo\u00bb. Durante la marcia verso l'Urbe, tuttavia, l'esarca ribelle fu ucciso nei pressi di \"Castrum Luceolis\" (fortezza posta tra Gubbio e Cagli) da soldati rimasti fedeli a Eraclio.\nDopo un breve periodo dal 619 al 625 in cui fu forse esarca il \"patrizio Gregorio\" che secondo Paolo Diacono si rese reo dell'uccisione proditoria dei duchi del Friuli Tasone e Caco, nel 625 giunse a Ravenna un nuovo esarca, Isacio, di stirpe armena, probabilmente appartenente alla casata dei Kamsarakan. Appena arrivato, l'esarca ricevette un'epistola da papa Onorio I, che gli chiedeva di aiutare il re longobardo Adaloaldo a recuperare il trono usurpatogli da Arioaldo, ma l'esarca decise di rimanere neutrale, favorendo Arioaldo, che cos\u00ec pot\u00e9 mantenere il trono. Secondo una notizia di dubbia attendibilit\u00e0 del cronista dei Franchi Fredegario, intorno al 630 Arioaldo contatt\u00f2 Isacio, chiedendogli di uccidere proditoriamente il duca ribelle di Tuscia Tasone in cambio della riduzione del tributo che l'esarcato doveva versare ai Longobardi da tre a due centenaria. Isacio, allora, contatt\u00f2 Tasone offrendogli un'alleanza e con tale pretesto riusc\u00ec ad attirarlo a Ravenna dove il duca ribelle, venuto disarmato, fu proditoriamente assalito e ucciso dai soldati dell'esarca; Arioaldo, soddisfatto del risultato, mantenne la promessa della riduzione del tributo. Il racconto di Fredegario, tuttavia, \u00e8 ritenuto sospetto in quanto molto simile, seppur con delle differenze, all'episodio dell'uccisione dei duchi del Friuli Tasone e Caco ordita a Oderzo (nel Veneto) dal patrizio Gregorio tra il 619 e il 625 narrato da Paolo Diacono.\nSotto Isacio si ebbe un nuovo inasprimento delle tensioni con la Chiesa romana: Eraclio, in quegli anni, aveva infatti promulgato l\"Ekthesis\", cio\u00e8 un editto con cui l'imperatore interveniva nelle dispute cristologiche sancendo la duplice natura umana e divina del Cristo, ma l'unicit\u00e0 della sua volont\u00e0, il Monotelismo. Il provvedimento aveva incontrato gravi resistenze in Occidente e Isacio reag\u00ec in materia brutale. Nel 640, sfruttando il malcontento dei soldati per i forti ritardi della paga, il \"chartularius\" Maurizio istig\u00f2 i militari a fare rappresaglia contro il Pontefice, accusato di aver sottratto il compenso dovuto, e quindi, dopo tre giorni di assedio, fu sequestrato il tesoro della Chiesa romana custodito nel Laterano. Poco dopo arriv\u00f2 a Roma anche Isacio, che band\u00ec alcuni ecclesiastici, fece l'inventario del tesoro sequestrato e lo invi\u00f2 in parte a Costantinopoli ad Eraclio e parte lo tenne per s\u00e9. In seguito (intorno al 642), Isacio dovette fronteggiare la rivolta a Roma dello stesso Maurizio, che ottenne l'appoggio dei soldati nelle fortezze circostanti accusando l'esarca di avere l'intenzione di usurpare la porpora. Isacio invi\u00f2 il sacellario e \"magister militum\" Dono nella Citt\u00e0 Eterna per sedare la rivolta, missione coronata dal successo: Maurizio, abbandonato dai suoi stessi uomini, fu catturato in una chiesa di Roma detta \"Ab Praesepe\" e, per ordine dell'esarca, decapitato a Cervia e la sua testa esposta al circo di Ravenna. Gli altri prigionieri, messi in carcere in attesa di conoscere la loro pena, si salvarono grazie all'improvvisa morte dell'esarca (avvenuta, secondo la testimonianza ostile del \"Liber Pontificalis\", per intervento divino), che determin\u00f2 la loro liberazione. \u00c8 possibile che Isacio sia stato ucciso dai Longobardi durante la battaglia dello Scultenna nel 643 (si veda pi\u00f9 sotto).\nNel frattempo, con l'ascesa al trono di re Rotari, avvenuta nel 636, a settentrione cresceva la pressione longobarda. Rotari attacc\u00f2 ed espugn\u00f2 nel 639 Oderzo e Altino, le ultime citt\u00e0 nell'entroterra veneto ancora in mano bizantina, costringendo gli abitanti di Oderzo a trasferirsi a Eraclea, mentre quelli di Altino a Torcello. Nel 643 Rotari attacc\u00f2 l'esarcato e, secondo Paolo Diacono, inflisse nella battaglia dello Scultenna una grave sconfitta all'esercito bizantino, anche se la critica storiografica moderna tende a ridimensionare l'impatto della vittoria longobarda sulla base del fatto che i Bizantini, nonostante la disfatta, riuscirono a fermare l'avanzata del re longobardo verso Ravenna impedendogli di conquistare l'Esarcato. Il vuoto di potere creatosi nell'Italia bizantina in seguito alla battaglia (e alla probabile morte dell'esarca) permise comunque a Rotari di occupare la Liguria bizantina negli ultimi mesi del 643.\nIl regno di Costante II.\nMorti Eraclio e i suoi immediati successori e diventato imperatore Costante II, questi nel 648 eman\u00f2 in materia religiosa il \"Typos\", con il quale aboliva l'editto eracliano, ma allo stesso tempo vietava le discussioni cristologiche. La Chiesa romana si oppose e, in occasione del Concilio svoltosi dal 5 al 31 ottobre 649 nella Basilica lateranense, papa Martino I condann\u00f2 il Monotelismo e i due editti imperiali. Costante reag\u00ec inviando l'esarca Olimpio in Italia con l'incarico di arrestare il papa e di imporre con la forza il \"Typos\": tuttavia l'esarca non riusc\u00ec nel suo intento, anche a causa del mancato appoggio dell'esercito di stanza in Italia. Dopo essersi riappacificato con il pontefice, Olimpio si rivolt\u00f2 staccando l'Italia dal resto dell'Impero, approfittando del clima di dissenso diffusosi nella penisola nei confronti della politica religiosa imperiale favorevole al monotelismo. Tuttavia nel 652, secondo quanto narra il \"Liber Pontificalis\", Olimpio mor\u00ec a causa di una pestilenza mentre si apprestava ad affrontare gli Arabi in Sicilia, anche se l'attendibilit\u00e0 di tale notizia \u00e8 stata messa in dubbio da alcuni studiosi (segnatamente Stratos) che la ritengono una interpolazione, sulla base del fatto che la Sicilia era al di fuori della giurisdizione dell'esarca e che la presunta incursione araba nell'isola del 652, oltre ad apparire troppo prematura, non \u00e8 attestata da altre fonti. In ogni caso, dopo la morte di Olimpio, l'imperatore Costante invi\u00f2 l'esarca Teodoro Calliope con la missione di procedere alla deposizione e all'arresto di papa Martino e all'elezione di un nuovo pontefice gradito alla corte imperiale; il nuovo esarca, forte del supporto dell'esercito ravennate, nel giugno 653 arriv\u00f2 a Roma e nel giro di due giorni riusc\u00ec nell'intento di deporre e di arrestare il pontefice nella Basilica del Laterano che fu occupata e devastata dalle sue truppe. Martino, dopo essere stato incarcerato e aver subito pesanti umiliazioni, fu imbarcato per Costantinopoli dove giunse nel settembre 653; processato dal Senato bizantino con l'accusa di alto tradimento per non aver preso le debite distanze dall'usurpatore Olimpio, fu inizialmente condannato a morte, ma la pena fu sospesa e commutata in esilio perpetuo a Cherson.\nNel 663 lo stesso Costante sbarc\u00f2 con un esercito a Taranto per muovere guerra contro i Longobardi invadendo il ducato di Benevento: dopo aver preso e raso al suolo Lucera e un tentativo fallito di espugnare Acerenzia, assedi\u00f2 la citt\u00e0 di Benevento. Tuttavia in soccorso della citt\u00e0 intervenne il re longobardo Grimoaldo, che costrinse Costante a levare l'assedio e a ripiegare verso Napoli; da qui il Basileus lanci\u00f2 un'ultima offensiva contro i Longobardi inviando il generale Saburro contro il duca di Benevento Romualdo, che riusc\u00ec per\u00f2 a infliggere una decisiva sconfitta ai Bizantini a Forino, in seguito alla quale le velleitarie aspirazioni di riconquista di Costante tramontarono. Da Napoli, l'imperatore si diresse quindi verso Roma, dove fu accolto dal nuovo Papa e dai romani - era la prima volta dalla caduta dell'Impero d'Occidente che un \"Imperatore romano\" rimetteva piede nell'antica capitale -, fermandovisi una dozzina di giorni prima di tornare a Napoli e infine muovere verso Siracusa, dove pose la sua residenza, con lo scopo di controllare meglio i movimenti degli arabi.\nA Siracusa Costante II continu\u00f2 a perseguire una politica ostile alla Chiesa Romana: l'incrementata pressione fiscale colp\u00ec molto duramente le estese propriet\u00e0 terriere del Papato, e inoltre nel 666 l'Imperatore eman\u00f2 un diploma a favore dell'arcivescovo di Ravenna Mauro in cui veniva concessa alla Chiesa Ravennate l'autocefalia (cio\u00e8 la separazione dalla giurisdizione della Sede apostolica). Per il suo governo autoritario e per l'aumento eccessivo delle tasse, oltre ovviamente per la sua politica religiosa e fiscale ostile alla Chiesa Romana, Costante si rese impopolare e nel 668 venne organizzata una congiura che lo assassin\u00f2. I cospiratori proclamarono imperatore Mecezio, il quale tuttavia fu rapidamente rovesciato e giustiziato dalle truppe rimaste fedeli al figlio e legittimo successore di Costante, Costantino IV, che secondo le fonti greche avrebbe condotto di persona la spedizione in Sicilia per deporre l'usurpatore. Tuttavia fonti latine quasi contemporanee come il \"Liber Pontificalis\" non fanno la minima menzione alla partecipazione diretta dell'Imperatore alla spedizione siciliana e sostengono che Mecezio venne detronizzato da truppe provenienti dall'Italia, dalla Sardegna e dall'Africa. Sulla base delle fonti latine, gli storici moderni ritengono che la rivolta di Mecezio sia stata sedata dall'esarca e non da Costantino IV.\nL'inizio della crisi.\nSotto il successore Costantino IV l'Impero bizantino si trov\u00f2 in una lotta mortale contro gli Arabi e i Bulgari. Nel frattempo i rapporti tra la Chiesa Romana e Costantinopoli, deterioratisi durante il regno di Costante, migliorarono: l'Imperatore infatti revoc\u00f2 tra il 676 e il 678 l'autocefalia, concessa alla Chiesa Ravennate da Costante nel 666 nel tentativo di togliere poteri al Papato, e nel 680 con il Sesto Concilio Ecumenico convocato dall'Imperatore venne condannato il monotelismo. Sempre nel 680 venne sottoscritto un trattato di pace con il regno longobardo con il quale per la prima volta i Bizantini riconoscevano ai Longobardi il possesso dei territori da essi occupati in Italia.\nLa pace del 680 tuttavia non imped\u00ec ai Longobardi di Benevento di espandersi a danno dei Bizantini: nel 687 un esercito longobardo condotto dal duca di Benevento Romualdo I valic\u00f2 il fiume Bradano, zona di confine tra i due stati, invadendo il ducato di Calabria; nel corso dell'offensiva fu sottomessa gran parte della Puglia bizantina, comprese le citt\u00e0 di Brindisi e Taranto, lasciando in mano bizantina le sole citt\u00e0 di Otranto e Gallipoli nonch\u00e9 il Bruzio meridionale.\nPoco \u00e8 noto degli esarchi in carica sotto Costantino IV e anche le date dei loro mandati sono ipotetiche. Si pu\u00f2 presumere che Gregorio, l'esarca menzionato nel diploma del 666 con cui Costante II aveva concesso l'autocefalia alla Chiesa Ravennate, fosse rimasto in carica nei primi anni di regno di Costantino IV, succeduto forse intorno al 678 da Teodoro; quest'ultimo rimase in carica fino al 687.\nCon Giustiniano II, salito al potere nel 685, i rapporti con il Pontefice romano tornarono a deteriorarsi. Nel 687 il nuovo esarca Giovanni Platyn rimase coinvolto nelle lotte per l'elezione del Papa, tentando di manipolare il conclave in modo che la scelta del nuovo pontefice ricadesse su Pasquale, che gli aveva promesso in cambio 100 libbre d\u2019oro. I suoi tentativi di influire sull'elezione non funzionarono: essendosi divisi gli elettori tra due candidati (Pasquale e Teodoro), fu eletto Papa un altro candidato, Sergio. Su richiesta di Pasquale, l'esarca giunse a Roma ma non pot\u00e9 cambiare la decisione: non volendo per\u00f2 rinunciare alle 100 libbre d'oro promesse, costrinse Sergio a pagare la somma promessa da Pasquale in cambio del riconoscimento.\nIl contrasto tra Giustiniano II e il Papato divenne evidente a seguito delle decisioni adottate dal Concilio Trullano in antitesi con il culto occidentale, riguardanti il matrimonio del clero e il digiuno del sabato. Dopo l'opposizione di papa Sergio I, nel 692 l'imperatore invi\u00f2 il protospatario Zaccaria per catturarlo e portarlo a Costantinopoli, similmente a quanto successo a Martino I alcuni decenni prima. Alla notizia, gli eserciti esarcali si opposero marciando su Roma e prendendo d'assalto la residenza papale; Zaccaria, temendo di essere ucciso dalle truppe insorte, fin\u00ec per chiedere protezione al Pontefice, arrivando addirittura a nascondersi sotto il suo letto secondo la testimonianza di parte del \"Liber Pontificalis\"; il papa calm\u00f2 i soldati sventando cos\u00ec l'uccisione del protospatario che fu costretto per\u00f2 a lasciare l'Urbe senza essere riuscito a portare a termine la missione.\nNel 701 divenne esarca Teofilatto, contro cui si rivoltarono gli eserciti italiani, forse per motivazioni di natura economica. In difesa dell'esarca, in quel momento a Roma, si schier\u00f2 papa Giovanni VI, che riusc\u00ec a calmare i ribelli, permettendo a Teofilatto di raggiungere Ravenna. Nel frattempo, nel 702, ebbe luogo un'offensiva da parte dei Longobardi del duca beneventano Gisulfo che conquist\u00f2 tre citt\u00e0 del Lazio (Sora, Arpino e Arce), minacciando la stessa Roma; il Papa riusc\u00ec a spingerlo al ritiro, ma le tre citt\u00e0 conquistate rimasero in mano longobarda.\nNel frattempo, il nuovo arcivescovo di Ravenna, Felice, si rec\u00f2 a Roma (aprile 709) per ricevervi la consacrazione del pontefice, rifiutandosi tuttavia di sottoscrivere la \"cautio\" e la \"indiculum iuramenti\". Questo episodio \u00e8 da ricollegare alla disputa tra le chiese romana e ravennate dovuta alla volont\u00e0 della seconda di sottrarsi alla giurisdizione della prima. Secondo il \"Liber Pontificalis\", l'arcivescovo ravennate sub\u00ec \u00abper giudizio divino e per sentenza del principe degli Apostoli Pietro\u00bb la giusta punizione per la superbia e l'insubordinazione mostrate in quell'occasione nei confronti del Pontefice, venendo deportato a Costantinopoli e poi accecato, nel corso della repressione spietata contro i Ravennati ordinata dall'Imperatore Giustiniano II.\nNon c'\u00e8 un consenso unanime sulle motivazioni che spinsero Giustiniano II a ordinare la repressione contro Ravenna. Il \"Liber Pontificalis\", nel seguito della narrazione, riporta che l'esarca Giovanni Rizocopo, dopo aver incontrato papa Costantino (708-715) a Napoli nell'ottobre 710 e aver ucciso a Roma quattro dignitari ecclesiastici per punire la Chiesa Romana per l'insubordinazione alla politica religiosa imperiale in seguito al Concilio Quinisesto, una volta ritornato a Ravenna, pag\u00f2 per \u00abgiudizio divino\u00bb le iniquit\u00e0 da poco commesse andando incontro a una \u00abturpissima morte\u00bb; probabilmente fu linciato nel corso di una rivolta popolare a Ravenna. Alcuni studiosi collocano la spedizione punitiva dopo l'assassinio di Rizocopo, e ritengono che la motivazione fosse quella di punire la popolazione per aver linciato l'esarca. Altri studiosi invece collocano l'assassinio di Giovanni Rizocopo dopo la spedizione punitiva, connettendola alla rivolta di Giorgio, e motivano la repressione spietata con la volont\u00e0 di punire la Chiesa di Ravenna per l'insubordinazione alla politica religiosa imperiale: Giustiniano II, intendendo mantenere l'appoggio papale, avrebbe voluto punire i Ravennati sia per la pretesa all'autocefalia, sia per l'insubordinazione mostrata all'epoca di Zaccaria, allorquando si schierarono dalla parte del Pontefice, impedendo l'arresto e la deportazione in Oriente di papa Sergio I.\nQualunque fossero state le motivazioni, l'Imperatore ordin\u00f2 a Teodoro, \"stratego\" della Sicilia, di raggiungere Ravenna con la flotta, appoggiata anche da navi venetiche e illiriche, per compiere la spedizione punitiva. Costui, una volta approdato, invit\u00f2 numerosi aristocratici locali in un banchetto in senso di amicizia, ma questi, attirati con l'inganno nelle navi, furono qui arrestati e portati a Costantinopoli, dove vennero tutti uccisi meno l'Arcivescovo, quest'ultimo accecato. Ravenna, si narra, fu saccheggiata dalle milizie bizantine. Subito dopo la partenza della flotta bizantina, nel 711 la popolazione ravennate insorse condotta da un certo Giorgio, e la rivolta si estese rapidamente alle citt\u00e0 di Forl\u00ec, Forlimpopoli, Cervia e altre citt\u00e0 limitrofe. Non \u00e8 noto come ebbe termine la rivolta, ma Ravenna era gi\u00e0 tornata all'obbedienza alcuni mesi dopo, quando la testa dell'Imperatore Giustiniano II, detronizzato e fatto giustiziare dal nuovo imperatore Filippico Bardane, fu fatta sfilare per le strade della capitale dell'esarcato.\nNel 711/713 fu invece la popolazione di Roma a insorgere, a causa dell'appoggio al monotelismo da parte del nuovo imperatore Filippico: alla rivolta ader\u00ec persino il \"dux\" bizantino di Roma, Cristoforo, per cui Filippico fu costretto ad inviare un nuovo duca, Pietro, nel tentativo di sopprimere la rivolta. L'esercito e il popolo romano, condotto dal duca ribelle Cristoforo, riusc\u00ec per\u00f2 a sconfiggere in battaglia Pietro e le milizie rimaste fedeli all'Imperatore. Quando nel 713 Filippico fu detronizzato a causa di una rivolta, il nuovo imperatore Anastasio II abol\u00ec il monotelismo e invi\u00f2 a Roma un nuovo esarca, Scolastico, il quale riusc\u00ec a porre fine all'insurrezione promettendo che nel caso la rivolta fosse cessata gli abitanti di Roma non sarebbero stati puniti per l'insubordinazione; Scolastico, inoltre, nomin\u00f2 duca di Roma il Pietro gi\u00e0 citato in precedenza.\nQuesti continui episodi di rivolta dimostrano come a partire dalla seconda met\u00e0 del VII secolo, le tendenze autonomistiche delle aristocrazie locali e il sempre maggior ruolo politico temporale della Chiesa di Roma avessero portato ad un progressivo indebolimento dell'autorit\u00e0 imperiale in Italia.\nLa caduta dell'Esarcato.\nDurante il regno dell'Imperatore Leone III, asceso nel 717, la crisi si aggrav\u00f2. Da un lato nel 712 era asceso al trono longobardo Liutprando, che si prefiss\u00f2 l'obiettivo di unificare l'Italia sotto il suo dominio scacciandone i Bizantini e sottomettendo i ducati autonomi della \"Langobardia Minor\"; dall'altro l'autorit\u00e0 e il prestigio dell'esarca si stavano gradualmente indebolendo, perdendo l'effettivo controllo degli eserciti e del territorio. L'Italia bizantina si era ormai frammentata in una serie di ducati autonomi al di fuori del controllo effettivo dell'esarca. Contrasti di natura fiscale e religiosa tra Papato e Bisanzio accelerarono il disfacimento dell'esarcato. Le armate, reclutate tra la popolazione locale, tendevano a prendere le difese del pontefice, e non esitarono a rivoltarsi all'esarca qualora questi tramasse un complotto ai danni del Papato. Il pontefice approfitt\u00f2 di questa confusa situazione per aumentare la sua influenza politica, ergendosi a protettore dell'esarcato dai Longobardi e ponendo le basi per la nascita del potere temporale della Chiesa.\nNel 717, mentre l'assedio arabo di Costantinopoli (poi fallito) era in corso, il nuovo re longobardo Liutprando invase l'esarcato saccheggiando Classe e assediando per breve tempo Ravenna. Contemporaneamente, il Duca di Spoleto occup\u00f2 Narni mentre il Duca di Benevento si impadron\u00ec di Cuma. I colpi di mano portarono all'interruzione dei contatti tra Roma e gli altri possedimenti bizantini in Italia, ma gli esiti furono di breve durata: presto Liutprando si ritir\u00f2 a nord con molti prigionieri, mentre il duca bizantino di Napoli Giovanni I, sollecitato dal pontefice, riconquist\u00f2 Cuma.\nNel 725 Leone III entr\u00f2 in forte conflitto con papa Gregorio II per ragioni di natura fiscale: l'imperatore aveva aumentato notevolmente le tasse, colpendo in particolare la Chiesa Romana che possedeva vastissime propriet\u00e0 terriere. In seguito al rifiuto del pontefice di pagare le tasse, l'imperatore ordin\u00f2 al duca di Roma e ai suoi sottoposti di complottare il suo assassinio. Il piano tuttavia fall\u00ec e l'esercito del ducato romano insorse in difesa del pontefice: dopo essersi alleati con i Longobardi di Tuscia e Spoleto, riuscirono poi a sconfiggere le truppe dell'esarca Paolo nei pressi del ponte Salario.\nNel 726 l'Imperatore Leone III proib\u00ec il culto delle immagini sacre, ma questo provvedimento incontr\u00f2 una dura opposizione in Italia e, gi\u00e0 in fermento per l'aumento delle tasse, gli eserciti della Venezia marittima, della Pentapoli e dell'Esarcato si ribellarono ed elessero loro capi. I ribelli intendevano proclamare un antimperatore e inviare una flotta a Costantinopoli per deporre Leone III e sostituirlo con il loro candidato, ma papa Gregorio II riusc\u00ec a farli desistere; forse il pontefice disperava del successo della possibile spedizione su Costantinopoli (considerato anche il fallimento di un analogo tentativo dei soldati del thema di Hellas l'anno prima) e non intendeva compromettere del tutto i rapporti con Bisanzio, conscio di averne bisogno per difendersi contro la minaccia longobarda. Le truppe bizantine fedeli all'Imperatore tentarono di deporre il Papa e di assassinarlo, ma non vi riuscirono a causa dell'opposizione delle truppe romane, rimaste fedeli al pontefice. Scoppi\u00f2 una rivolta anche a Ravenna, nel corso della quale venne ucciso l'esarca Paolo: con l'intento di punire la popolazione per l'assassinio dell'esarca, Leone III invi\u00f2 a Ravenna una flotta condotta dallo stratego di Sicilia Teodoro; tuttavia i Bizantini, sbarcati a Classe, subirono una completa disfatta per mano dell'esercito ravennate.\nNel 727 sbarc\u00f2 a Napoli il nuovo esarca Eutichio, il quale per\u00f2, a causa del mancato appoggio dell'esercito, non pot\u00e9 instaurare l'iconoclastia in Italia e fall\u00ec anche nel tentativo di assassinare il Papa. Nel frattempo, approfittando delle dispute religiose tra Impero e Chiesa, la pressione dei Longobardi sui territori dell'esarcato aument\u00f2 notevolmente. Liutprando attravers\u00f2 il fiume Po e invase l'Esarcato occupando Bologna e minacciando Ravenna. Tra il 727 e il 728 si sottomisero a Liutprando diverse localit\u00e0 fortificate dell'Emilia (Frignano, Monteveglio, Busseto, Persiceto) nonch\u00e9 Osimo, nella Pentapoli. Nel 728, nel quadro della sua campagna espansionista ai danni dei domini bizantini, occup\u00f2 per circa cinque mesi le fortificazioni di Sutri, nella parte settentrionale del ducato romano. In seguito alle pressanti insistenze del papa Gregorio II, il re longobardo don\u00f2 il borgo e alcuni castelli \"agli apostoli Pietro e Paolo\". Questo evento pass\u00f2 alla storia come Donazione di Sutri e pose le prime fondamenta per il potere temporale dei papi e la nascita dello Stato Pontificio.\nNel 729 Eutichio si alle\u00f2 con il re longobardo Liutprando, dal quale strapp\u00f2 la promessa di un appoggio contro Gregorio II, in cambio del sostegno militare bizantino nella sottomissione dei ducati di Spoleto e di Benevento all'autorit\u00e0 del re. Liutprando ottenne la sottomissione dei duchi di Spoleto e di Benevento, per poi portarsi sotto le mura di Roma insieme alle truppe esarcali. Tuttavia Liutprando non mantenne del tutto i patti, impedendo a Eutichio di conseguire una vittoria completa su Gregorio II; piuttosto, il re longobardo fece da paciere tra il papa e l'esarca, permettendo cos\u00ec a Eutichio di riappacificarsi con il pontefice e di entrare a Roma, ma non dalla posizione di forza desiderata. Dopo aver represso con l'aiuto papale la rivolta nella Tuscia romana dell'usurpatore Tiberio Petasio, l'esarca si stabil\u00ec a Ravenna.\nCon l'editto del 730 Leone ordin\u00f2 la distruzione di tutte le icone religiose. Il decreto venne ancora una volta respinto dalla Chiesa di Roma e il nuovo papa Gregorio III nel novembre 731 riun\u00ec un sinodo apposito per condannarne il comportamento. Il Concilio, cui parteciparono 93 vescovi, stabil\u00ec la scomunica per chi avesse osato distruggere le icone. Il Papa tent\u00f2 di inviare gli atti del Concilio a Leone III ma i suoi messi non riuscirono nemmeno a raggiungere Costantinopoli perch\u00e9 vennero arrestati. Come contromossa l'imperatore bizantino decise dapprima di inviare una flotta in Italia per reprimere ogni resistenza nella penisola, ma questa affond\u00f2; successivamente, per danneggiare gli interessi della Chiesa di Roma, ne confisc\u00f2 le propriet\u00e0 terriere in Sicilia e Calabria; in seguito, con lo stesso fine, l'imperatore Costantino V trasfer\u00ec la Grecia e l'Italia meridionale sotto l'egida del Patriarca di Costantinopoli. Al contrario l'esarca, conscio che senza l'appoggio degli eserciti non era in grado di imporre alcunch\u00e9, decise di perseguire una politica conciliante con il Pontefice, evitando di applicare il decreto iconoclasta in Italia.\nNel frattempo continuavano le campagne di conquista dei Longobardi. In un anno imprecisato, forse nel 732, la stessa Ravenna venne conquistata per la prima volta da Ildeprando, nipote di Liutprando, e da Peredeo, duca di Vicenza. L'esarca Eutichio ripar\u00f2 nella laguna veneta e, aiutato dalla flotta del veneziano duca Orso, riusc\u00ec a rientrare a Ravenna. Ildeprando venne catturato e Peredeo ucciso. Incoraggiato dal successo, il duca bizantino di Perugia tent\u00f2 di riconquistare Bologna, ma l'attacco fall\u00ec.\nNel 739 papa Gregorio III appoggi\u00f2 i duchi di Spoleto e Benevento contro Liutprando; per tutta risposta il re longobardo invase il centro Italia: l'esarcato e il ducato di Roma ne furono devastati, e Liutprando occup\u00f2 il corridoio umbro, restituito solo tre anni dopo in seguito a negoziazioni con il pontefice. Nel 743, mentre a Roma saliva al soglio pontificio papa Zaccaria, re Liutprando progettava di riconquistare Ravenna, e attacc\u00f2 l'esarcato impossessandosi di Cesena. L'esarca Eutichio, sentendosi direttamente minacciato, chiese aiuto al Papa, il quale si rec\u00f2 di persona a Pavia per convincere il sovrano a restituire all'esarca i territori conquistati, riuscendo nel suo intento.\nLiutprando mor\u00ec nel 744: gli succedettero prima Ildeprando e poi Rachis. Quest'ultimo sospese le campagne di conquista dei suoi predecessori e firm\u00f2 una pace con l'esarcato. Tuttavia nel 749, cedendo alle pressioni della fazione longobarda contraria alla pace con Bisanzio, invase la Pentapoli e assedi\u00f2 Perugia. Convinto a ritirarsi dal Papa, al suo ritorno a Pavia venne deposto dai suoi oppositori, che elessero re Astolfo. Questi, riorganizzato e rafforzato l'esercito, pass\u00f2 immediatamente all'offensiva contro i territori italiani ancora soggetti (anche se pi\u00f9 di nome che di fatto) all'Impero bizantino, avendo intenzione di sottometterli, come conferma una legge datata marzo 750 nella quale Astolfo si era autodefinito \u00abre dei Langobardi cui Dio affid\u00f2 il popolo dei Romani\u00bb (\"rex gentis Langobardorum, traditium nobis a Domino populum Romanorum\"). Nel 750 invase da nord l'Esarcato occupando Comacchio e Ferrara; nell'estate del 751 riusc\u00ec a conquistare l'Istria e poi la stessa Ravenna, capitale e simbolo del potere bizantino in Italia. Si insedi\u00f2 nel palazzo dell'esarca, che venne parificato al palazzo regio di Pavia come centro del regno longobardo.\nL'Imperatore Costantino V tent\u00f2 di recuperare l'esarcato con la forza della diplomazia inviando ambasciatori presso Astolfo nel tentativo di spingerlo a restituire i territori conquistati all'Impero, ma l'ambizioso re longobardo non era disposto a rinunciare alle sue conquiste e ambiva a conquistare anche Roma, minacciando apertamente il papa Stefano II, da cui pretendeva che il Ducato romano pagasse un tributo quantificato in tanti soldi d'oro quanti erano gli abitanti del ducato. Quando nel 753 il re longobardo occup\u00f2 la fortezza di Ceccano, in territorio romano, il Pontefice, visto il fallimento di ogni negoziazione e constatato che l'Impero d'Oriente non poteva fornirgli concreti aiuti militari, decise di rivolgersi ai Franchi, all'epoca governati da Pipino il Breve. Nel gennaio del 754 il Papa si rec\u00f2 in Francia, incontrandosi con Pipino a Ponthion. Questi accett\u00f2 la richiesta di aiuto del pontefice e s'impegn\u00f2 a convincere la nobilt\u00e0 franca.\nOttenuto l'assenso alla spedizione da parte dei nobili franchi nel corso di una dieta a Quierzy (\"Carisium\" in latino) il 14 aprile del 754 (giorno di Pasqua), nell'agosto dello stesso anno Pipino discese una prima volta in Italia, sconfiggendo Astolfo nei pressi di Susa e obbligandolo a cedere Ravenna \"cum diversis civitatibus\". Astolfo, tuttavia, non recedette dai suoi piani bellicosi e nel 756 invase di nuovo il ducato romano, espugnando Narni e assediando Roma: papa Stefano II sollecit\u00f2 di nuovo l'aiuto di Pipino, che discese in Italia nello stesso anno, sconfisse di nuovo i Longobardi e costrinse Astolfo a cedere Esarcato e Pentapoli al Papa invece che all'Impero (\"Promissio Carisiaca\"). I Bizantini ovviamente protestarono e, tramite due messi inviati presso il re franco, pretesero la restituzione dell'Esarcato al legittimo padrone, ovvero l'Impero d'Oriente, offrendo anche una rilevante somma di denaro. Pipino, congedando i due ambasciatori, rispose all'imperatore che egli aveva agito per reverenza verso San Pietro e nulla gli avrebbe fatto rinnegare le sue promesse. Nacque cos\u00ec uno Stato della Chiesa indipendente da Bisanzio e protetto dai Franchi.\nTra il 773 e il 774 il successore di Pipino sul trono di Francia, Carlo Magno, scese in Italia in seguito alla richiesta di aiuto del papa Adriano I contro il re Desiderio e conquist\u00f2 la capitale del regno longobardo, Pavia. Carlo si fece chiamare da allora \"Re dei Franchi e dei Longobardi per Grazia di Dio\" (\"Gratia Dei rex Francorum et Langobardorum\"), realizzando un'unione personale dei due regni. Il sovrano mantenne le \"Leges Langobardorum\" ma riorganizz\u00f2 il regno sul modello franco, con conti al posto dei duchi.\nPer quanto riguarda l'Italia meridionale, la Puglia, la Lucania e la Calabria restarono ancorate in mano imperiale per ancora tre secoli; altri territori, come Napoli e Gaeta, si sganciarono, a poco a poco, dalla dominazione di Costantinopoli mentre la Sicilia fu conquistata dagli Arabi.\nNell'876 i Bizantini, sconfitti definitivamente i Saraceni, ristabilirono il proprio dominio su Bari. Costituito come thema di Longobardia, questo territorio, incentrato sulla Puglia, era retto da un governatore militare a cui venne attribuito inizialmente il grado di \"strategos\". Dal 969-970 lo \"strategos\" di Longobardia fu sostituito da un \"Catapano\" (o \"Catepano\", traducibile come \"sovrintendente\", dal termine greco \"katap\u00e1nos\" \u00e8 derivato poi quello di \"capitano\") avente un grado pi\u00f9 elevato rispetto agli strateghi di Calabria e di Lucania che, secondo alcuni autori (per i quali la giurisdizione del catapano si estendeva sull'intera Italia bizantina), potrebbero essere stati alle sue dipendenze; altri studiosi moderni, tuttavia, ritengono che il catapano controllasse il solo thema di Longobardia; l'insieme dei territori controllati da questo funzionario divenne noto come Catepanato d'Italia.\nCronotassi degli esarchi d'Italia.\nNota: le date sono in molti casi approssimate, non sapendo per alcuni esarchi quando il loro mandato inizi\u00f2 o fin\u00ec con esattezza. Tra l'altro si ignora tuttora l'esatto numero degli esarchi che governarono l'Italia dal 584 al 751 (potrebbero essere stati ventiquattro) e di due di essi (Anastasio e Stefano) si ignora addirittura l'epoca del loro mandato, essendo noti unicamente da due sigilli.\nIstituzioni.\nL'esarca e i suoi sottoposti militari.\nA capo dell'Esarcato vi era un esarca che risiedeva a Ravenna, nel palazzo sacro di Teodorico, mentre quando si recava a Roma alloggiava nella sua residenza sul colle Palatino. Nominato direttamente dall'Imperatore, la sua giurisdizione si estendeva sull'intera Italia continentale e peninsulare bizantina (chiamata \"Provincia Italiae\" dalle fonti), come confermano il \"Liber Pontificalis\", che afferma che era inviato a reggere l'Italia intera (\"ad regendam omnem Italiam\"), e il \"Liber Diurnus\", secondo il quale la curia romana, nel pregare per lui, lo definiva il signore della \u00abservile provincia d'Italia\u00bb. L'esarca d'Italia era scelto nel ristretto novero di coloro che possedevano la carica di \"patricius\" (patrizio). Egli era posto a capo degli eserciti, dell'amministrazione della giustizia e delle finanze, si occupava dei lavori pubblici, nonch\u00e9 della conclusione di accordi diplomatici, come gli armistizi, anche se non poteva concludere paci o alleanze, prerogative esclusive dell'Imperatore. Aveva anche il potere di nominare tutti i funzionari a lui sottoposti, tranne quelli inviati in Italia dall'Imperatore o sottoposti all'autorit\u00e0 del prefetto del pretorio d'Italia. Dal 685 gli spett\u00f2 anche il potere di approvazione dell'elezione del papa.\nGli imperatori adottarono diverse misure per tentare di controbilanciare gli ampi poteri goduti dagli esarchi. Prima di tutto, la nomina dell'esarca da inviare in Italia spettava all'Imperatore, che faceva s\u00ec inoltre che il mandato fosse tendenzialmente breve, per impedirgli di accumulare un potere eccessivo. Inoltre, le sentenze dell'esarca potevano essere annullate in un qualunque momento dal tribunale dell'Imperatore. Altre forme di controllo sull'esarca erano rappresentate dall'invio di commissari speciali da Costantinopoli per indagare sul suo operato e dall'obbligo da parte dell'esarca di inviare periodicamente rapporti a Costantinopoli per informare l'Imperatore della situazione in corso. Inoltre, su temi delicati, come quello religioso, gli esarchi non avevano completa libert\u00e0 di iniziativa, ma erano tenuti ad attenersi alle disposizioni dell'Imperatore. Questo sistema di controllo risult\u00f2 efficace nella maggioranza dei casi, ma in due di essi, quelli di Eleuterio e di Olimpio, l'esarca si rivolt\u00f2 all'Imperatore e proclam\u00f2 la propria indipendenza. In ogni caso, nonostante dal punto di vista teorico i suoi poteri fossero cos\u00ec ampi, a partire dalla fine del VII secolo il rafforzarsi del potere del Papato e l'opposizione delle aristocrazie locali, a cui si aggiunse l'insubordinazione degli eserciti, costituiti soprattutto da Italici reclutati localmente, limitarono in misura sempre maggiore l'effettiva autorit\u00e0 dell'esarca, confinandola di fatto alla sola zona di Ravenna (l'esarcato in senso stretto).\nPer far fronte alla minaccia longobarda, l'Italia bizantina fu suddivisa in varie circoscrizioni militari, rette da \"duces\" o \"magistri militum\": le due Pentapoli, l'Istria, i ducati di Napoli, Roma e Perugia, a cui andrebbero forse aggiunte, pur in assenza di testimonianze dirette, la Liguria, il Bruzio e l'Apulia, mentre i ducati di Ferrara, di Venezia e di Calabria furono fondati nel VII secolo. I ducati sostituirono le province con un processo graduale che si complet\u00f2 a met\u00e0 del VII secolo con la scomparsa delle residue autorit\u00e0 civili. A partire dalla seconda met\u00e0 del VII secolo, i duchi divennero progressivamente sempre pi\u00f9 autonomi, venendo non pi\u00f9 eletti dall'esarca, alla cui giurisdizione vennero di fatto sottratti, ma dall'imperatore o dalle aristocrazie locali. Per quanto riguarda il Ducato di Napoli, si ritiene che il primo duca eletto direttamente dall'Imperatore e non dall'esarca fu Basilio nel 661, mentre il primo duca esponente dell'aristocrazia militare locale fu Stefano nel 755. Il primo duca (o doge) di Venezia, Paoluccio Anafesto, fu eletto da un'assemblea locale tra il 697 e il 715 secondo le cronache venetiche, anche se differenti ricostruzioni posticiperebbero la nascita di un ducato veneziano al 726 con l'elezione del duca Orso. Il ducato di Calabria probabilmente fu istituito nella seconda met\u00e0 del VII secolo, sotto il regno di Costante II, ed era dipendente non dall'esarca ma dallo strategos di \"Sikelia\". In origine il toponimo \"Calabria\" indicava la Puglia meridionale, ma in seguito pass\u00f2 a indicare il Bruzio, probabilmente perch\u00e9, in seguito alle perdite territoriali subite in Puglia, il centro del ducato si era spostato nell'odierna Calabria. Tra il 713 e il 726, come sembrerebbe deducibile dal \"Liber Pontificalis\", il duca di Roma (attestato fino alla seconda met\u00e0 dell'VIII secolo) cominci\u00f2 a essere eletto direttamente dall'Imperatore e non pi\u00f9 dall'esarca.\nNei castelli pi\u00f9 importanti e nelle singole citt\u00e0 vi erano presidi cittadini retti da \"tribuni\" e \"comites\", che avevano ovviamente la funzione di difenderle dai Longobardi e che, insieme ai vescovi, finirono per amministrarle anche in ambito civile. La popolazione locale fu tenuta a concorrere alla difesa del territorio, affiancando i soldati di professione. Veniva cos\u00ec a formarsi un'efficiente macchina difensiva, principalmente nei territori costieri dove potevano farsi sentire maggiormente il potere imperiale e la flotta bizantina. L'esercito bizantino era organizzato in \"numeri\" (reggimenti di 500 soldati), ognuno stanziato nelle principali citt\u00e0: alcuni avevano origine orientale e si erano trasferiti in Italia durante la guerra gotica (come ad esempio i \"Persoiustiniani\" e \"Cadisiani\" di Grado) mentre altri, come i \"Tarvisiani\", \"Veronenses\" e \"Mediolanenses\", vennero creati in Italia.\nLe autorit\u00e0 civili.\nLa concentrazione di autorit\u00e0 civile e militare da parte dei militari non determin\u00f2 immediatamente la scomparsa delle autorit\u00e0 civili, segno che la formazione dell'esarcato fu un processo graduale, non un cambiamento brusco. Fino alla met\u00e0 del VII secolo la carica di prefetto del pretorio continu\u00f2 a sopravvivere, sebbene come subordinato dell'esarca, il quale, tuttavia, secondo Cosentino, \u00abnon subentr\u00f2 affatto, almeno nell'immediato, alle loro tradizionali funzioni\u00bb. Residente a Classe (il porto di Ravenna), il prefetto d'Italia si occupava principalmente della gestione delle finanze. L\"officium\" del prefetto d'Italia era composto da funzionari pubblici detti \"praefectiani\". L'epistolario di papa Gregorio I attesta che durante il regno di Maurizio in due occasioni furono inviati in Italia funzionari da Costantinopoli per controllare l'operato in ambito finanziario del prefetto del pretorio in carica. Secondo il Cosentino, ci\u00f2 sarebbe sintomo di una diminuita libert\u00e0 di azione dei prefetti del pretorio e di una crescente tendenza alla centralizzazione che avrebbe successivamente caratterizzato il periodo mediobizantino.\n\u00c8 dubbio se la prefettura del pretorio d'Italia fosse ancora suddivisa in due vicariati in epoca bizantina; in ogni caso, sotto il regno ostrogoto, l'autorit\u00e0 dei due \"vicarii\" italici era enormemente diminuita rispetto al V secolo; secondo la testimonianza di Cassiodoro, nel VI secolo il \"vicarius urbis Romae\" non controllava pi\u00f9 le dieci province dell'Italia Suburbicaria ma solo i territori compresi entro un raggio di quaranta miglia dall'Urbe. Dopo il 557, le fonti non attestano pi\u00f9 la presenza di \"vicarii\" in Italia, ma nell'Epistolario gregoriano sono citati due \"agentes vices\" del prefetto del pretorio d'Italia, l'uno avente sede a Genova e l'altro a Roma, che si occupavano della gestione delle finanze; si pu\u00f2 supporre che, dopo la conquista longobarda del 569, il vicario avente sede a Milano fosse riparato a Genova. Di certo il cambiamento di denominazione da \"vicarii\" in \"agentes vices\" signific\u00f2 un'ulteriore perdita di potere per questi funzionari, non pi\u00f9 considerati titolari di diocesi, bens\u00ec vicari di un'autorit\u00e0 superiore (il prefetto del pretorio d'Italia); i due \"agentes vices\" italici non sono pi\u00f9 attestati dalle fonti dopo la prima met\u00e0 del VII secolo.\nAl governo delle province vi erano ancora, fino almeno alla met\u00e0 del VII secolo, dei governatori civili (\"Iudices Provinciarum\"), ma, anche in questi casi, la loro autorit\u00e0 venne minata dalla crescente importanza rivestita dai \"duces\" militari al comando degli eserciti regionali. Certo, la carica di \"Iudex Provinciae\", come si evince dall'Epistolario Gregoriano, aveva ancora un certo prestigio, come confermano evidenze di versamenti illegali di ingenti somme di denaro (\"suffragia\") da parte di alcuni aspiranti governatori per ottenere la carica, segno di quanto fosse ambita. Inoltre, sempre nell'Epistolario Gregoriano, vi sono evidenze di governatori civili con autorit\u00e0 finanziaria (si occupavano di riscuotere le tasse) e/o militare/giudiziaria (possedevano ancora l'autorit\u00e0 di punire rivolte militari), segno che la loro autorit\u00e0 non fosse insignificante. Tuttavia testimonianze coeve (sempre l'epistolario di papa Gregorio) mostrano come i \"duces\" in determinate circostanze si arrogassero prerogative degli \"Iudices provinciarum\" e quindi avessero anche una certa autorit\u00e0 civile: ad esempio il \"dux Sardiniae\" Teodoro nel 591 impose esose tasse da pagare alla popolazione isolana, suscitando le proteste di papa Gregorio I. La crescente importanza dei militari port\u00f2, alla fine, alla scomparsa degli \"Iudices Provinciarum\" verso la met\u00e0 del VII secolo: questi sono per l'ultima volta attestati con certezza dalle epistole di papa Onorio I (625-638).\nA Roma la carica di \"praefectus urbi\" \u00e8 attestata con certezza fino alla fine del VI secolo (anni 597-599). Egli giudicava le cause d'appello \"intra centesimum\" (entro centro miglia dalla citt\u00e0), supervisionava i lavori pubblici nell'Urbe ed era \"caput senatus\" (presidente del senato romano).\nBibliografia.\nFonti primarie\nStudi moderni"}
{"id": "103840", "revid": "1305772", "url": "https://it.wikipedia.org/wiki?curid=103840", "title": "Men in Black", "text": ""}
{"id": "103842", "revid": "599013", "url": "https://it.wikipedia.org/wiki?curid=103842", "title": "Robby Naish", "text": "Biografia.\nNato in California, cresce a Kailua, alle Hawaii, ed \u00e8 considerato oggi la leggenda vivente del windsurf.\nInizia a praticare surf a 8 anni e windsurf a 11. Nel 1976, all'et\u00e0 di soli 13 anni, vince alle Bahamas il neonato campionato mondiale di windsurf, che poi riconquista per altre 3 volte. Dal 1976 al 1981 domina la scena internazionale vincendo tutte le regate pi\u00f9 importanti.\nNel 1981 il windsurf diventa uno sport professionistico e Naish si insedia alla prima posizione del ranking mondiale, che deterr\u00e0 fino al 1987, vincendo 20 titoli nelle diverse discipline.\nDomenica 1\u00ba maggio 2016 durante una session di kite per il photoshooting dei materiali 2017 a Maui, a seguito di un violento urto si rompe il bacino. Per Robby Naish l'infortunio pi\u00f9 grave in carriera.\nNaish \u00e8 adesso un marchio di riferimento nel mondo del windsurf, che produce tavole, vele (ed anche tutto il resto) con grandi risultati.\nSposato con Katie, \u00e8 inoltre un pioniere del kitesurf dove ha vinto 2 titoli mondiali slalom ed 1 titolo mondiale nel salto.\nNegli ultimi tempi Naish si dedica allo Stand Up Paddling (SUP) rendendo questo sport molto popolare."}
{"id": "103844", "revid": "599013", "url": "https://it.wikipedia.org/wiki?curid=103844", "title": "Mib", "text": ""}
{"id": "103845", "revid": "339392", "url": "https://it.wikipedia.org/wiki?curid=103845", "title": "M.I.B.", "text": ""}
{"id": "103847", "revid": "599013", "url": "https://it.wikipedia.org/wiki?curid=103847", "title": "Sotto il cielo di Parigi", "text": "Il titolo Sotto il cielo di Parigi pu\u00f2 riferirsi a due film:"}
{"id": "103848", "revid": "125996799", "url": "https://it.wikipedia.org/wiki?curid=103848", "title": "Sostiene Pereira", "text": "Sostiene Pereira \u00e8 un romanzo di Antonio Tabucchi, edito da Feltrinelli nel 1994.\nNello stesso anno il romanzo vince il premio Campiello e il Premio Viareggio.\nTrama.\nIl romanzo \u00e8 ambientato a Lisbona nel 1938, nel pieno del regime dittatoriale salazarista. Il dottor Pereira \u00e8 un giornalista che ha abbandonato le rubriche di cronaca nera per dirigere la rubrica culturale di un quotidiano del pomeriggio della citt\u00e0, il \"Lisboa\". Personaggio del tutto mediocre, \u00e8 un uomo solitario e quieto, senza idee o posizioni politiche, dedito solo alla letteratura, quella francese in particolare, e al ricordo di sua moglie, morta da qualche anno di tisi, al cui ritratto continua a parlare ogni giorno. Pereira \u00e8 anche cardiopatico, obeso e molto abitudinario (pranza tutti i giorni al Caf\u00e9 Orquidea ordinando sempre le stesse cose, omelette e limonata).\nUn giorno Pereira, leggendo un articolo di una rivista, ne resta piacevolmente colpito e decide di contattarne l'autore per offrirgli un posto come collaboratore esterno della rubrica da lui curata. L'autore, un giovane di origini italiane di nome Francesco Monteiro Rossi, accetta senza titubanze; Pereira lo prende cos\u00ec in prova, proponendogli di scrivere dei necrologi anticipati di personaggi celebri ancora in vita (chiamati \"coccodrilli\" nel gergo giornalistico), in modo che siano pronti per pubblicarli in caso di morte improvvisa del soggetto. Il giovane, tuttavia, invece di scrivere i necrologi dei personaggi che Pereira gli indica, ne scrive altri, come quello di Gabriele D'Annunzio, di cui attacca con ferocia l'adesione al fascismo, che vengono giudicati non pubblicabili da Pereira, in quanto, a causa del contenuto fortemente politico e avverso al regime, sarebbero scomodi e facilmente censurabili, se non addirittura pericolosi.\nPereira, vedendo le difficolt\u00e0 del giovane, influenzato anche dallo spirito rivoluzionario della fidanzata Marta, \u00e8 combattuto tra il desiderio di aiutarlo e quello di non essere coinvolto in questioni politiche che potrebbero metterlo nei guai. Poco tempo dopo Pereira conosce il dottor Cardoso, medico direttore della clinica talassoterapica di Parede (dove il giornalista si reca per curare la sua cardiopatia), che gli confida il proposito di abbandonare il Portogallo per andare in Francia, paese ideale di libert\u00e0. Pereira parla con Cardoso del senso di inquietudine che prova da un po' di tempo e Cardoso gli espone una teoria, ipotizzata da psicologi francesi: la teoria della confederazione delle anime. Secondo tale teoria, ogni persona non ha una sola anima ma una confederazione di anime su cui ne domina una, un \"io egemone\", e talvolta pu\u00f2 accadere che una di queste anime si rafforzi al punto da prendere il sopravvento e diventare un nuovo io egemone, determinando cos\u00ec una vera e propria metamorfosi; l'inquietudine di Pereira potrebbe essere quindi il preludio di un grande cambiamento.\nPian piano, Pereira inizia a prendere consapevolezza della realt\u00e0 del regime in cui vive: le violenze, il clima di intimidazione, la pesante censura a cui \u00e8 sottoposta la stampa. Tutte cose cui non aveva fino ad allora fatto caso, isolato com'era dalla vita reale, concentrato solo sul pensiero della moglie, sul lavoro e sulla paura della morte. A un certo punto Monteiro Rossi, infatti, cerca rifugio nella casa di Pereira (sentendosi ricercato per aver creato, insieme al cugino, dei passaporti falsi), dove viene interrogato, picchiato e ucciso da due loschi individui che si dichiarano uomini della polizia politica. Da questo delitto Pereira trarr\u00e0 la forza per agire: dopo che, per la prima volta, ha consumato un pasto non a base di omelette e limonata (prende un Porto secco), con un trucco azzardato (chiede al dottor Cardoso di fingersi un funzionario della censura che d\u00e0 il consenso alla pubblicazione dell'articolo nel momento in cui Pereira gli telefoner\u00e0 dalla redazione), riesce a far pubblicare sul giornale quello che \u00e8 insieme il necrologio di Monteiro Rossi e un articolo di denuncia verso il regime, costruito con sottile e sapiente ironia, per poi preparare subito la valigia e fuggire dal Portogallo. Da intellettuale abitudinario e pigro, Pereira diventa, quindi, un impegnato oppositore della dittatura. Da antieroe, dunque, egli arriva a compiere un gesto di \"eroismo\" e di ribellione al regime, che diventa un importante momento di riscatto.\nAnalisi.\nPereira \u00e8 un uomo intelligente, religioso e lavoratore nato. All\u2019inizio della storia il personaggio principale ci viene descritto come una persona seria, timida e riflessiva. Nel corso del racconto tanti personaggi contribuiscono al cambiamento di Pereira:\nMonteiro Rossi e Marta gli ridanno la voglia di vivere e gli mostrano che qualora avvenissero ingiustizie bisogna intervenire e fare qualcosa. Il dottor Cardoso gli consiglia di lasciare il suo passato e di vivere nel presente affinch\u00e9 il suo nuovo io egemone possa prendere il controllo.\nAnche altri personaggi come per esempio: padre Antonio oppure la signora Delgado, una donna che Pereira incontra nel treno contribuiscono a questa sua evoluzione.\nSpesso il narratore usa metafore e simboli per le sue descrizioni:\nla natura, il tempo e il vento causato dal ventilatore mostrano il progresso e le emozioni di Pereira. Il fatto che il narratore non sappia tutto, crea tensioni e ci fa vivere le emozioni provate da Pereira.\nTirando le somme, il libro ci insegna che bisogna avere coraggio, non essere passivi ma difendere i propri valori anche in tempi politicamente difficili.\nPer l'autore Pereira non \u00e8 un eroe, ma un uomo che prende progressivamente coscienza della necessit\u00e0 di una resistenza intellettuale alle ingiustizie: \"\u00c8 l'eroismo dell'uomo della strada. Pereira \u00e8 grasso, timido, sfortunato, e forse anche un po' vigliacco [...]. Fa un gesto che noi consideriamo eroico, ma che in fondo rappresenta solamente il suo dovere\"."}
{"id": "103851", "revid": "124933299", "url": "https://it.wikipedia.org/wiki?curid=103851", "title": "Sistema di posizionamento Galileo", "text": "Il sistema di posizionamento Galileo \u00e8 un sistema di posizionamento e navigazione satellitare civile (in inglese GNSS - \"Global Navigation Satellite System\"), sviluppato in Europa come alternativa al \"Global Positioning System\" (NAVSTAR GPS), controllato invece dal Dipartimento della Difesa degli Stati Uniti d'America.\nLa sua entrata in servizio prevista per la fine del 2019 \u00e8 stata anticipata al 15 dicembre 2016. Il sistema una volta completato potr\u00e0 contare su 30 satelliti artificiali orbitanti (24 operativi pi\u00f9 6 di scorta) su 3 piani inclinati rispetto al piano equatoriale terrestre di circa 56\u00b0 e ad una quota di circa 23.925\u00a0km. Le orbite che saranno seguite dai satelliti sono quelle MEO (\"Medium earth orbit\").\nA dicembre 2021 il sistema si compone di 24 satelliti operativi, 3 non operativi e 3 ritirati dal servizio.\nUna volta in servizio il sistema fornir\u00e0 un grado di accuratezza di alcuni centimetri nelle tre direzioni.\nStoria.\nI primi sistemi di posizionamento satellitari (il GPS statunitense e il GLONASS russo), furono sviluppati in piena guerra fredda per applicazioni militari e il loro utilizzo civile \u00e8 ancora oggi, in linea di principio, subordinato alle necessit\u00e0 di impiego militare dei due Stati.\nPer diversi anni, il sistema GLONASS non \u00e8 stato pi\u00f9 mantenuto in perfetta efficienza; pertanto l'unico sistema di posizionamento satellitare disponibile praticamente in tutto il globo terrestre \u00e8 stato il sistema statunitense GPS (il ripristino del sistema GLONASS \u00e8 stato una priorit\u00e0 del governo di Vladimir Putin a partire dal 2000 e nell'ottobre 2011 l'intera costellazione orbitale di 24 satelliti con copertura globale \u00e8 stata ripristinata).\nProprio la necessit\u00e0 di rompere il monopolio USA di un servizio su scala globale ha spinto l'Europa a varare il progetto Galileo.\nIl programma Galileo fu avviato ufficialmente il 26 maggio 2003 con un accordo tra l'Unione europea e l'Agenzia Spaziale Europea (ESA). Diversamente dal sistema GPS, sviluppato dal Dipartimento della Difesa degli Stati Uniti d'America (che si riserva il diritto di ridurre la copertura del segnale, la sua accuratezza o sospendere del tutto il servizio in qualunque momento)\n, Galileo \u00e8 rivolto principalmente al settore civile-commerciale mondiale.\nIl sistema europeo sar\u00e0 sempre disponibile gratuitamente sia ai civili che ai militari e con la massima accuratezza, mentre sono in valutazione possibili servizi commerciali. Un ritorno economico per le industrie europee si avr\u00e0 anche con la produzione dei ricevitori Galileo, mentre ora con il GPS il mercato \u00e8 esclusivamente americano.\nCon le difficolt\u00e0 economiche generali la Commissione europea ha avuto problemi ad assicurare la copertura economica al proseguimento del progetto e ci sono state divisioni tra le nazioni coinvolte. Italia e Francia sono ampiamente favorevoli, mentre altri stati tra cui Germania, Paesi Bassi e Inghilterra preferirebbero continuare ad usare gratuitamente il sistema americano piuttosto che finanziarne uno nuovo. In seguito all'attacco terroristico dell'11 settembre 2001, gli Stati Uniti fecero pressione perch\u00e9 si sospendesse lo sviluppo del progetto europeo.\nPochi mesi dopo, in parte come reazione alla pressione statunitense, tutti i paesi europei si schierarono in favore del progetto Galileo e i finanziamenti divennero pi\u00f9 che sufficienti. Rimasero per\u00f2 alcune divisioni su argomenti pi\u00f9 prettamente politici. Per il periodo fino al 2005 la spesa prevista per il progetto \u00e8 di 1,1 miliardi di euro.\nI trenta satelliti previsti hanno cominciato ad essere messi in orbita a partire dal 2011 con un costo totale stimato in 3 miliardi di euro, comprese le infrastrutture di terra, da realizzarsi tra il 2007 e il 2008. Almeno due terzi del costo saranno coperti da aziende private e investitori, mentre la rimanente spesa \u00e8 suddivisa tra Agenzia Spaziale Europea e Unione europea.\nNel settembre 2003 la Cina si \u00e8 unita al progetto apportando un investimento di 230 milioni di euro. Israele \u00e8 entrato come partner del progetto nel luglio 2004, diventando poi major partner nel 2014.\nIl 3 giugno 2005 l'Unione europea e l'Ucraina hanno iniziato delle trattative per l'adesione di quest'ultima al progetto.\nCi sono diverse voci sull'adesione di altre nazioni come India, Brasile, Messico, Cile, Giappone, Corea del Sud, Australia, Marocco e Canada, mentre molto probabilmente la Russia potrebbe pensare ad un'integrazione con il suo sistema GLONASS.\nUn servizio criptato commerciale a larga banda e alta accuratezza sar\u00e0 fornito ad un costo aggiuntivo, mentre il servizio di base di Galileo sar\u00e0 liberamente disponibile a chiunque sia dotato di un ricevitore compatibile. L'Unione europea si \u00e8 accordata nel giugno 2004 con gli U.S.A per adottare uno schema di modulazione noto con il nome di \"Binary Offset Carrier 1.1\" (BOC 1,1) che permette la trasmissione dei servizi Galileo sulle stesse frequenze adottate dal GPS americano senza procurare o subire da esso interferenze.\nPer assicurare l'assegnazione delle frequenze radio e provare la stabilit\u00e0 in orbita del segnale e degli orologi atomici, fu previsto il lancio di due satelliti di prova, GSTB-V2/A e GSTB-V2/B (acronimo di \"Galileo Satellite Test Bed - Version 2\", A e B).\nIl 28 dicembre 2005 alle 06:19 (ora centrale europea) dal Cosmodromo di Baikonur (Kazakistan) \u00e8 avvenuto il lancio del primo satellite del programma: GSTB-V2/A, ribattezzato poi come \"GIOVE-A\" dal nome attribuito al programma di prova del sistema Galileo, \"GIOVE\" (dall'inglese, \"Galileo In-Orbit Validation Element\").\nA causa dei ritardi nel progetto, a marzo del 2007 fu commissionato dall'ESA un satellite gemello del primo (GIOVE-A2) per garantire la necessaria continuit\u00e0 della trasmissione del segnale in orbita e non perdere i diritti sulle frequenze. La costruzione del GIOVE-A2 fu interrotta a seguito del lancio (il 26 aprile 2008 alle 22:16 UTC) del secondo satellite di test in orbita, il \"GIOVE-B\" e della successiva conferma del suo corretto funzionamento. Rispetto al precedente, il GIOVE-B trasporta in pi\u00f9 un ulteriore orologio atomico all'idrogeno e degli amplificatori di potenza del segnale.\nDue (dei trenta) satelliti operativi della costellazione sono stati messi in orbita il 21 ottobre 2011 con un vettore russo Soyuz., altri due sono stati lanciati il 13 ottobre 2012, per verificare il sistema Galileo nelle sue strutture di terra e spaziali (fase \"In-Orbit Validation\"), altri due satelliti nell'agosto 2014 e altri due (il settimo e l'ottavo) il 27 marzo 2015.\nNel 2012, la societ\u00e0 italo-francese Telespazio ha testato con successo la trasmissione dei segnali anche in forma criptata sui primi due satelliti gi\u00e0 in orbita della costellazione. La verifica condotta al Centro spaziale del Fucino ha permesso di estendere l'offerta dei servizi Galileo PRS (Public Regulated Services \u2013 Servizi Pubblici Regolamentati) ad enti governativi, organi di sicurezza e Protezione Civile. \nLa rete \u00e8 gestita dal centro di Spaceopal GmbH ad Oberpfaffenhofen, vicino a Monaco di Baviera, in coordinamento col Centro di Fucino. Dal novembre 2010, \"Spaceopal GmbH \u00e8 il primo contraente per i servizi operativi di Galileo, nel quadro dello sviluppo dei sistemi di navigazione satellitare globale (GNSS)\". Spaceopal ha sede a Monaco di Baviera, ed \u00e8 un partenariato fra Telespazio (Leonardo al 67%, e Thales al 33%) e l'agenzia spaziale tedesca.\nDal 15 dicembre 2016 Galileo \u00e8 in funzione con 18 satelliti.\nSono gi\u00e0 disponibili nel 2017 i primi processori compatibili di Qualcomm Snapdragon, nonch\u00e9 la versione del sistema operativo per dispositivi mobili Android Nougat (v. 7.0) ha il supporto al sistema satellitare.\nIl primo telefono cellulare che supporta il sistema \u00e8 il BQ Aquaris X5 Plus. Tra i primi dispositivi a supportare Galileo vi sono l'iPhone 6s, il Samsung Galaxy S8 e il Nokia 8.\nIl 25 luglio 2018 il numero di satelliti in orbita \u00e8 salito a 26 in seguito al lancio di quattro nuovi satelliti.\nDescrizione.\nObiettivi.\nI principali scopi di Galileo sono:\nSebbene il sistema Galileo sia stato pensato per essere completamente indipendente e autosufficiente, sar\u00e0 compatibile e interoperabile con il sistema GPS; cio\u00e8, le caratteristiche di Galileo saranno tali da non interferire con il funzionamento del GPS (\"principio di compatibilit\u00e0\") ed esso potr\u00e0 anche essere utilizzato congiuntamente con il GPS (\"principio di interoperabilit\u00e0\").\nInnovazioni.\nGalileo migliorer\u00e0 lo scenario offerto dai GNSS agendo su tre caratteristiche, la precisione, la disponibilit\u00e0 e la copertura. La precisione dei GNSS sar\u00e0 migliorata grazie alla possibilit\u00e0 di utilizzare una costellazione combinata GPS-Galileo, grazie all'interoperabilit\u00e0. In questo modo, il numero di satelliti costantemente disponibili sar\u00e0 quasi il doppio, permettendo misure pi\u00f9 precise. Per lo stesso motivo, il numero maggiore di satelliti che diffondono un segnale di geo-localizzazione, permetter\u00e0 di avere un servizio con maggiore disponibilit\u00e0, anche in ambienti a visibilit\u00e0 limitate, come nei centri urbani dove si verifica il fenomeno dei \u201ccanyon urbani\u201d, ovvero l'oscuramento parziale dei segnali GNSS da parte degli edifici, in particolare se molto alti e densi. Infine, la copertura offerta da Galileo in alcune aree geografiche sar\u00e0 migliore del GPS, per come \u00e8 stata progettata la posizione dei satelliti. In particolare, \u00e8 stata curata una maggiore copertura del Nord Europa.\nAnche a livello di servizio, Galileo sar\u00e0 migliorativo rispetto al GPS, offrendo alcune caratteristiche ora assenti nei GNSS, come i servizi di integrit\u00e0 garantita del segnale, e in generale l'affidabilit\u00e0 del sistema, oppure la possibilit\u00e0 di accedere ai dati grezzi non elaborati.\nOltre a tutte queste caratteristiche, \"Galileo Supervisory Authority\" e \"Galileo Concessionaire\" daranno luogo ad un framework istituzionale con il compito di regolare e facilitare lo sfruttamento di Galileo a livello del mercato globale. Le applicazioni che nascono ogni giorno sono moltissime e questo enorme mercato \u00e8 destinato a raggiungere 3 miliardi di utenti entro il 2020.\nPrincipi di funzionamento.\nUn sistema di posizionamento globale satellitare (in inglese \"Global Positioning System\" il cui acronimo GPS si \u00e8 venuto ad identificare col sistema statunitense, il cui nome completo \u00e8 NAVSTAR GPS) come Galileo \u00e8 un sistema basato su una costellazione di satelliti artificiali in grado di fornire con estrema precisione le coordinate geografiche (longitudine, latitudine, quota) e la velocit\u00e0 di qualsiasi mezzo fisso o mobile in ogni punto in prossimit\u00e0 della superficie Terra e nell'atmosfera, con continuit\u00e0 temporale.\nCiascun satellite trasmette continuamente dei segnali codificati contenenti varie informazioni come i dati orbitali, che servono ad un ricevitore satellitare per il calcolo della posizione del satellite stesso (le cosiddette effemeridi), e un riferimento temporale per la determinazione degli istanti esatti di trasmissione dei segnali stessi.\nNel caso in cui il ricevitore satellitare disponesse di un orologio locale perfettamente sincronizzato con quello del satellite in volo che gli irradia il segnale, sarebbe possibile conoscere con esattezza il ritardo di propagazione del segnale, ottenendolo dalla misura dell'intervallo di tempo tra il segnale orario (ricevuto nel messaggio inviato e rappresentante il tempo di invio del segnale), e il tempo segnato dall'orologio locale del ricevitore.\nSupponendo di misurare tale ritardo di propagazione e indicatolo con \"\u03c4\", se indichiamo poi con \"R\" la distanza satellite-ricevitore (reale) essa risulta pari a\ndove \"c\" \u00e8 la velocit\u00e0 della luce.\nIl luogo geometrico dei punti nello spazio tridimensionale che soddisfano questa relazione \u00e8 definito \"sfera di posizione\" rispetto al satellite, in quanto corrisponde ad una sfera avente come centro la posizione istantanea occupata dal satellite proprio nell'istante di invio del segnale e raggio pari alla distanza misurata \"R\". Il ricevitore pu\u00f2 quindi occupare un generico punto sulla superficie della sfera di posizione.\nAvendo a disposizione due satelliti si possono effettuare due misure di distanza dallo stesso ricevitore, individuando cos\u00ec due sfere di posizione che si intersecano in una circonferenza nello spazio tridimensionale; in questo caso il ricevitore si trover\u00e0 a occupare un generico punto della circonferenza.\nAggiungendo una terza misura si trova un'altra sfera di posizione che, intersecandosi con le due precedenti (o equivalentemente con la circonferenza loro intersezione) fornir\u00e0 due possibili punti nello spazio tridimensionale per la posizione del ricevitore. L'ambiguit\u00e0 residua tra le due posizioni \u00e8 facilmente risolvibile notando che uno dei due punti si trover\u00e0 ad una quota non compatibile l'effettiva presenza del ricevitore e che \u00e8 possibile scartare con sicurezza, almeno in molte applicazioni.\nGeometricamente, disponendo di un quarto satellite, il punto occupato dal ricevitore sarebbe univocamente determinato dall'intersezione delle quattro sfere di posizione. Quanto detto \u00e8 vero supponendo che l'utente-ricevitore abbia a disposizione un orologio locale sincronizzato con quello a bordo del satellite; nella realt\u00e0, l'orologio del ricevitore \u00e8 relativamente impreciso.\nQuesto implica uno scostamento temporale formula_2 (in inglese \"time-bias\") tra il tempo segnato dall'orologio del ricevitore e il riferimento temporale a bordo del satellite. Questo scarto temporale crea inevitabilmente un errore di stima della posizione pari a formula_3 che rappresenta un'ulteriore incognita insieme alle tre coordinate spaziali del ricevitore e implica necessariamente l'utilizzo di un quarto satellite con un'altra misura della distanza per risolvere il problema.\nIn effetti, quello che si misura in questo modo con il ricevitore sono quattro \"stime\" delle quattro distanze reali (in inglese, \"range\") dai satelliti e chiamate, coerentemente, \"pseudo-distanze\" (in inglese, \"pseudo-range\", \"Ru\") poich\u00e9 esse differiscono di 'cdt' dalla rispettiva misura reale.\nAnaliticamente questa procedura equivale alla risoluzione di un sistema di equazioni non lineare di quattro equazioni in\nquattro incognite:\nformula_4 con k = 1,2,3,4 e dove\nformula_5 sono le pseudo-distanze misurate dal ricevitore dai quattro satelliti senza correzione dell'orologio,\nformula_6 sono le coordinate del ricevitore-utente che insieme a formula_7 rappresentano le quattro incognite del sistema,\nformula_8 sono le coordinate del k-simo satellite, ricavabili dalle effemeridi trasmesse in ogni singolo segnale captato dal ricevitore.\nArchitettura.\nIl sistema Galileo \u00e8 composto da tre sezioni principali, detti genericamente segmenti:\nLe stazioni di monitoraggio ricevono continuamente i segnali emessi da tutti i satelliti della costellazione. I dati raccolti da ciascuna stazione comprendono il segnale di \"clock\" del satellite, le sue correzioni rispetto al tempo universale UTC, le effemeridi del singolo satellite e vari altri segnali di stato.\nLe effemeridi informano il ricevitore sull'esatta posizione del satellite nello spazio, cos\u00ec che il ricevitore possa conoscere esattamente dove si trova l'origine del segnale che ha ricevuto.\nOgni satellite trasmette le proprie effemeridi e in aggiunta un almanacco, che \u00e8 un'informazione pi\u00f9 generale rispetto a quella contenuta nelle effemeridi, e che riguarda la posizione di tutti i satelliti della costellazione Galileo.\nIn tal modo, il ricevitore sa sempre dove e quando ricercare i satelliti nel momento dell'individuazione della posizione.\nUna volta raccolti, i dati vengono inviati alla stazione di elaborazione centrale che ha il compito di eseguire\ntutte le misure necessarie per correggere le informazioni inviate dai satelliti Galileo.\nIl centro di controllo effettua una stima dell'orbita e dell'offset d'orologio previsti per ciascun satellite nelle ore successive; quindi le orbite previste vengono parametrizzate e i dati re-inviati ai satellite, i quali, a loro volta, inserendoli nei dati di comunicazione che diffondono continuamente (che pertanto sono indicati con effemeridi trasmesse, in inglese \"broadcast ephemerides\") li comunicheranno agli utenti durante le ore successive.\nGli utilizzatori finali saranno sia civili che militari. Ogni utente sar\u00e0 dotato di un ricevitore Galileo capace di acquisire i segnali emessi dai satelliti Galileo per stimare il suo posizionamento tridimensionale in tempo reale.\nIl segmento spaziale: la costellazione.\nIl \"segmento spaziale\" di Galileo \u00e8 indicato in inglese come \"Galileo Space Segment\" (GSS) e comprende una costellazione di 30 satelliti suddivisi in 3 diverse orbite MEO (\"Medium Earth Orbit\") ad un'altitudine di circa 23222\u00a0km, come illustrato in figura (detta \"Walker Constellation 27/3/1\").\nOgnuna delle 3 orbite \u00e8 inclinata di 56\u00b0 rispetto al piano dell'equatore, il periodo orbitale sar\u00e0 di circa 14 ore e 4 minuti con periodo di ripetizione della traccia al suolo di 10 giorni.\nDi questi 30 satelliti, 27 sono operativi e distribuiti in 9 per ogni piano orbitale, 3 sono poi disponibili per la sostituzione di un satellite mal funzionante in caso di necessit\u00e0. La scelta di questo tipo di disposizione \u00e8 stata effettuata per raggiungere il massimo livello di efficienza: infatti, in caso di malfunzionamento di un singolo satellite, si potr\u00e0 procedere rapidamente al suo rimpiazzo, senza che tale operazione venga fatta lanciandone uno nuovo dalla Terra, il che avverrebbe plausibilmente in tempi abbastanza lunghi.\nAlcune delle caratteristiche principali dei satelliti:\nI collegamenti per la TT&amp;C avvengono attraverso un trasponder trasmissione/ricezione che opera in banda S, con una singola portante in uplink modulata BPSK/PM (2034,747\u00a0MHz) e una singola portante downlink modulata BPSK/PM (2209,68\u00a0MHz).\nI dati di missione (\"mission data\") sono inviati dalle stazioni di uplink di terra al satellite in banda C.\nI satelliti sono stati studiati per supportare la trasmissione del segnale Galileo verso l'utenza finale fino a quattro portanti poste in banda L.\nLe portanti sono modulate mediante la combinazione di un codice a spettro espanso (\"spread spectrum\") ottenuta dalla modulazione digitale di una sequenza di codice \"Pseudo-Random Noise\" (PRN) unica per ogni satellite con i dati di navigazione.\nGrazie all'utilizzo del codice PRN i segnali trasmessi dai vari satelliti non interferiscono significativamente tra loro.\nTutti i satelliti operativi trasmetteranno sulle stesse bande di frequenza e, per selezionare i segnali in ricezione, sar\u00e0 utilizzata la tecnica del \"Code Division Multiple Access\" (CDMA).\nIn ricezione, dato che le sequenze PRN sono quasi incorrelate tra di loro, i segnali possono essere separati utilizzando una tecnica CDMA; il ricevitore deve quindi essere in grado di replicare le varie sequenze PRN oltre alle frequenze portanti.\nI satelliti, oltre a fornire un servizio di \"timing\", devono trasmettere il segnale Galileo di navigazione in banda L; questi segnali vengono generati a bordo in banda base nell'unit\u00e0 elettronica designata col nome (in inglese) di \"Navigation Signal Generation Unit\" (NSGU), e che rappresenta il cervello di elaborazione del segnale Galileo su ogni satellite della costellazione.\nL'NSGU riceve in ingresso i dati di navigazione trasmessi da terra dal \"Galileo Control System\" (GCS) (tipicamente attraverso degli uplink diretti in banda C o in caso di degradazione del sistema, indirettamente attraverso la banda S usata per TT&amp;C), e li combina opportunamente con i codici PRN (anch'essi generati a bordo dalla NSGU) secondo il riferimento temporale derivato dal clock atomico attivo sul singolo satellite.\nIl sistema ha anche la possibilit\u00e0 di diffondere, secondo un determinato ordine di priorit\u00e0, i cosiddetti \"messaggi d'integrit\u00e0\", ricevuti sotto forma di pacchetti ricevuti sia dal canale Galileo (globale) o da canali esterni (regionali) (fino a 5, detti \"ERIS\" da \"External Region Integrity Service\"). I pacchetti di integrit\u00e0 ricevuti a bordo del satellite sono incorporati dalla NSGU dentro le trame del segnale di navigazione senza subire alcuna manipolazione, e di conseguenza sono trasmessi agli utenti del sistema Galileo in tempo reale.\nIl sistema \u00e8 capace di funzionare gestendo una vasta gamma di velocit\u00e0 di trasmissione dati (trasmettendo data messages), da un minimo di 50 sps fino a 1000 sps (sps = \"symbol per seconds\").\nLe possibilit\u00e0 di impiego dei messaggi trasmessi diventano quindi molteplici e offrono una nuova serie di servizi sconosciuti al sistema GPS; nella tabella seguente vengono illustrate alcune prospettive al riguardo.\nPer quanto riguarda l'accuratezza del sistema esistono differenti fonti di incertezza che possono essere raggruppate in tre principali categorie:\nPer DOP si intende la bont\u00e0 della geometria dei satelliti utilizzati e indica come gli errori nelle misure influiscano sul calcolo della posizione.\nL'\"effetto di segnali\" altera la capacit\u00e0 di valutare con precisione il timing degli stessi.\nL'\"UERE\" deriva da una predizione imprecisa nel determinare l'orbita del satellite e la sincronizzazione temporale (ODTS), inoltre da una previsione non precisa dell'effetto multipath, il quale introduce ritardi e distorsione nei segnali trasmessi. Questi ultimi, grazie ad un sistema di controllo terrestre, possono essere ridotti ad un errore inferiore ai 65 centimetri.\nIl programma Galileo.\nIl programma Galileo si articola in tre fasi:\nLa fase di definizione completata nel 2003, ha prodotto le specifiche base del sistema. La fase di validazione \u00e8 stata portata a termine con lo sviluppo e il testing di quattro satelliti e del segmento di terra (ground stations e control center).\nLa prima parte del programma \u00e8 stata la missione GIOVE (dall'inglese, \"Galileo In-Orbit Validation Element\"), la quale impiegher\u00e0 oltre al segmento di terra due satelliti denominati GIOVE-A e GIOVE-B, che saranno sostituiti dai quattro satelliti della fase detta \"IOV\", dall'inglese \"In-Orbit Validation\" i quali implementano in modo rappresentativo l'intera costellazione di 30 satelliti.\nGIOVE.\nNel 2002 in preparazione del completamento di GALILEO, l'ESA ha avviato la missione GIOVE (\"Galileo In-Orbit Validation Element\") al fine di effettuare esperimenti utili al futuro sviluppo del sistema e migliorare le capacit\u00e0 tecniche delle aziende coinvolte. Per la missione sono stati lanciati due satelliti(GIOVE-A e GIOVE-B) ed \u00e8 stato realizzato il relativo segmento di terra.\nQuesto progetto ha portato ad un grande progresso nella tecnologia spaziale europea, ottenendo obiettivi mai raggiunti prima quali l'utilizzo di un'orbita MEO per satelliti di navigazione europei, la messa a punto di orologi mai cos\u00ec precisi e la sperimentazione di nuovi sistemi di trasmissione e trattamento di segnali e di navigazione.\nSatellite GIOVE-A.\nIl satellite \u00e8 stabilizzato su tre assi. Ha un corpo di forma cubica di dimensioni 1,3 x 1,8 x 1,65\u00a0m, con una massa al lancio di 600\u00a0kg. Due ali di pannelli solari, lunghe 4,54\u00a0m ciascuna, soddisfano la richiesta di 700 W di potenza. La propulsione utilizza due bombole di butano da 25\u00a0kg.\nIl carico utile \u00e8 tre volte ridondante e comprende un'antenna \"phased array\" in banda L; due orologi atomici al rubidio con una precisione di 10\u22128 s al giorno; dei rilevatori per la misura delle radiazioni in orbita; il ricevitore di navigazione e, infine, l'unit\u00e0 di generazione del segnale di navigazione (NSGU).\nGIOVE-A \u00e8 stato lanciato alle 05:19 UTC del 28 dicembre 2005 dal cosmodromo di Baikonur, con l'utilizzo di un lanciatore Sojuz-FG.\nFormalmente decommissionato nel 2012, \u00e8 stato nuovamente utilizzato nel 2013 per una missione che ha dimostrato la possibilit\u00e0 di effettuare fix GPS in orbita superiore all'orbita bassa (dove generalmente la localizzazione GPS dei satelliti \u00e8 gi\u00e0 usata).\nSatellite GIOVE-B.\nStabilizzato su tre assi, il satellite ha un corpo di dimensioni 0,95 x 0,95 x 2,4\u00a0m e una massa al lancio di 530\u00a0kg. I pannelli solari, la cui lunghezza d'ala \u00e8 di 4,34\u00a0m, forniscono 1100\u00a0W di potenza. La propulsione avviene tramite un motore ad idrazina alimentato da una bombola di 28\u00a0kg.\nIl carico \u00e8 doppiamente ridondante e comprende un'antenna \"phased array\" in banda L, come il predecessore; due orologi atomici al rubidio e uno all'idrogeno, al momento il pi\u00f9 affidabile mai installato su un satellite, con una precisione di 10\u22129\u00a0s al giorno, un monitor per la misura delle radiazioni in orbita e, infine, l'unit\u00e0 di generazione del segnale di navigazione (NSGU).\nIl lancio di GIOVE-B \u00e8 avvenuto il 27 aprile 2008 alle ore 00.16 (orario italiano) dalla base russa di Baikonur (Kazakhistan) con un lanciatore Sojuz-FG/Fregat.\n\u00c8 stato realizzato dalla societ\u00e0 European Satellite Navigation Industries.\nIl satellite finale: Galileo IOV.\nLa fase IOV (\"In-Orbit Validation\", ovvero, \"fase di validazione in orbita\") prevedeva la messa in orbita dei primi 4 satelliti della costellazione, il cui design \u00e8 molto simile alla versione finale dei satelliti Galileo.\nDurante questa fase sono stati effettuati dei test di verifica del sistema, del funzionamento dei satelliti sperimentali, di una ridotta costellazione di quattro satelliti operativi e dell'infrastruttura terrestre.\nIl 21 ottobre 2011, dal Centre Spatial Guyanais di Kourou (Guyana francese), alle 7.30 ora locale, sono stati messi in orbita i primi due satelliti (\"Proto Flight Model\" e \"Flight Model 2\") del sistema Galileo con lanciatore Sojuz. Il lancio, previsto per il giorno precedente (20 ottobre ore 7.34), \u00e8 stato posticipato a causa di un'anomalia osservata durante la fine del riempimento con propellente del terzo stadio del lanciatore. La societ\u00e0 russa Soyuz, ha quindi deciso di rinviare il lancio al giorno seguente.\nLa campagna di lancio GALILEO IOV-1 ha rappresentato uno storico evento per la comunit\u00e0 spaziale europea.\nPer la prima volta infatti, il lanciatore russo Soyuz \u00e8 partito da un sito diverso da quelli del cosmodromo di Bajkonur e del cosmodromo di Pleseck, situati entrambi nel territorio di egemonia russa.\nIl 12 marzo 2013 l'ESA ha annunciato che per la prima volta \u00e8 stato possibile, grazie ai quattro satelliti Galileo in orbita, effettuare un fix (calcolo della posizione) dimostrando cos\u00ec la funzionalit\u00e0 del sistema.\nLa fase operativa: Galileo FOC.\nLa fase FOC (\"Full Operational Capability\", in italiano \"piena capacit\u00e0 operativa\"), che prevede la messa in orbita dei rimanenti 22 satelliti della costellazione, \u00e8 iniziata il 22 agosto 2014 con il lancio dei primi 2 satelliti FOC.\nLa messa in orbita dei satelliti \"Doresa\" e \"Milena\" \u00e8 riuscita solo parzialmente. I satelliti sono risultati in un'orbita con maggiore apogeo, perigeo inferiore e un'inclinazione errata rispetto a quella programmata. Sono attualmente in corso tre inchieste indipendenti della Commissione Europea, del gruppo francese Arianespace e dell'agenzia spaziale russa Roscosmos, per rilevare cause e responsabilit\u00e0 dell'accaduto.\nUna possibile causa del mancato raggiungimento dell'opportuna orbita \u00e8 stata individuata nell'errata progettazione delle linee di erogazione del carburante, troppo vicine a quelle del raffreddamento ad elio liquido. Il propellente, idrazina, si \u00e8 ghiacciata ostruendo i suoi condotti.\nI satelliti sono stati successivamente stabilizzati e integrati nel programma Galileo.\nIl 24 maggio 2016 \u00e8 stato effettuato il lancio dei satelliti 13 e 14 della costellazione, l'ultimo realizzato per mezzo del vettore Soyuz. A partire dall'autunno 2016 i lanci saranno effettuati per mezzo del vettore Ariane 5, che consente la messa in orbita di 4 satelliti per ogni missione.\nIl segmento terrestre: centro di controllo e di missione.\nDa un punto di vista logico-funzionale, il \"segmento terrestre\" del sistema Galileo, in inglese \"Galileo Ground Segment\" (GGS), \u00e8 diviso in due ulteriori sotto-sistemi:\nLe funzioni che dovranno svolgere queste due sotto-sezioni sono rispettivamente:\nLa struttura del GGS \u00e8 quindi composta da:\nOgni OSS effettua delle misurazioni che vengono inviate al NSCC assieme alle informazioni di navigazione provenienti dai satelliti, a informazioni meteorologiche e altri dati.\nAll'interno dell'NSCC, il centro di controllo dei satelliti (SCF) effettua la manutenzione dei satelliti, controlla le orbite, oltre ad inviare le informazioni di telemetria e controllo tramite le stazioni TT&amp;C. L'NSCC comprende anche un centro per l'elaborazione delle informazioni di orbita e sincronizzazione (OSPF); un centro (PTS) deputato alla fornitura di un riferimento temporale per l'intero sistema (\"Galileo System Time\"); un centro di controllo globale della navigazione (NCF).\nL'OSPF si occupa di calcolare le effemeridi per ogni satellite e lo scarto temporale degli orologi a bordo, effettuando poi una predizione di questi parametri per generare il cosiddetto SISA (\"signal in-space accuracy\"), una stima dell'accuratezza raggiunta dagli strumenti in orbita.\nL'NCF, infine, si occupa di controllare, monitorare e gestire OSPF, OSS e PTS. Esiste inoltre un'interfaccia esterna al sistema che si occupa di gestire la comunicazione con entit\u00e0 esterne detta Service Centres Interface.\nIl segmento spaziale e quello di terra costituiscono il cosiddetto \"Galileo Global Component\" in quanto sono previste anche delle regioni locali dette \"External Region Component\".\nIl segmento utente.\nGli utenti finali del sistema Galileo disporranno di una vasta gamma di terminali riceventi in funzione dei segnali diffusi dai satelliti e relativi ai diversi servizi di base offerti (vedi classificazione dei servizi).\nSono previsti anche ricevitori GNSS in grado di lavorare contemporaneamente con pi\u00f9 costellazioni satellitari oltre ai segnali Galileo, capaci quindi di sfruttare in pieno l'inter-operabilit\u00e0 dei sistemi (in particolare con GPS) conseguendo delle prestazioni migliori rispetto a quelle ottenibili tramite l'uso di un solo sistema. Un'ulteriore tipologia di ricevitore sar\u00e0 richiesta per il servizio SAR.\nIl segnale Galileo.\nI satelliti del sistema Galileo trasmettono tutti un segnale strutturato che si propaga verso l'utente finale attraverso lo spazio e l'atmosfera (per questo \u00e8 detto, in inglese, \"Signal In Space\", con acronimo SIS); i segnali sono trasmessi mediante 3 diverse portanti, cui corrispondono 3 bande diverse che corrispondono alle omonime portanti, e che sono denominate rispettivamente con:\nLe bande occupate da questi segnali sono esattamente:\nPer tutte le bande, la polarizzazione utilizzata \u00e8 la circolare destra (in inglese, \"Right Hand Circular Polarisation\", RHCP).\nLe bande L1, E5-A e L5 sono comuni con il GPS per garantire l'interoperabilit\u00e0 di segnale. L'interoperabilit\u00e0 \u00e8 la capacit\u00e0 di GNSS diversi di poter essere usati insieme per aumentare le capacit\u00e0 del singolo sistema (definizione dell\"'International Committee on Global Navigation Satellite Systems Forum\") con un minimo incremento della complessit\u00e0/costo del ricevitore\nL'interoperabilit\u00e0 di segnale si realizza attraverso la costruzione di segnali simili in modo che un ricevitore possa gestirli entrambi. Sono fattori importanti per l'interoperabilit\u00e0: il sistema di riferimento di coordinate; il riferimento della scala di tempo; la frequenza portante.\nI primi due devono essere in accordo entro le incertezze tollerate per offrire un determinato servizio.\nLa scelta di frequenze portanti comuni per il GPS e Galileo \u00e8 caduta per l'appunto sulle bande L1 e L5/ E5a, che per\u00f2 non sono interoperabili con il Glonass.\nI tre segnali sono suddivisi in 10 canali indicati come E5A-I, E5A-Q, E5B-I, E5B-Q, E6A, E6B, E6C, L1A, L1B, L1C e le cui caratteristiche sono elencate qui di seguito.\nI tre canali di E6 e i tre canali di L1 sono combinati per mezzo della tecnica di multiplazione nota come CASM (\"Coherent Adaptive Subcarrier Modulation\").\nServizi offerti.\nIl sistema Galileo \u00e8 stato concepito come un'applicazione nucleo sopra la quale ogni altra applicazione deve essere implementata.\nL'impiego di Galileo riguarda una serie di servizi integrati: pu\u00f2 spaziare dall'utilizzo nel campo dei trasporti (aerei, su rotaia, marittimi, stradali, pedonali), al sincronismo, alla sorveglianza, come supporto alla legge, per applicazioni ingegneristiche, scientifiche, ambientali e anche ricreative. Il suo influsso condizioner\u00e0 anche aziende nel settore bancario, energetico, assicurativo, delle telecomunicazioni, del turismo e agricolo.\nGalileo nasce per essere un sistema di navigazione da applicare nel campo dei trasporti ed \u00e8 stato progettato per soddisfare le molteplici necessit\u00e0 dei vari segmenti di utenza presenti nel mercato; in campo avionico l'avvento del GNSS (\"Global Navigation Satellite System\") porter\u00e0 alla possibilit\u00e0 di effettuare senza nessun rischio manovre critiche quali atterraggi e decolli anche in condizioni di scarsissima visibilit\u00e0, portando ad una progressiva riduzione dei sistemi di controllo terrestri.\nIn campo marittimo porter\u00e0 allo sviluppo dell'AIS (\"Automated Identification System\") il quale aumenter\u00e0 la sicurezza nella navigazione. Le applicazioni per quanto riguarda il traffico su strada sono tantissime ma la pi\u00f9 interessante riguarda gli \"Advanced Driver Assistence Systems\", sistemi ad alta automazione integrati in autoveicoli per permettere il controllo delle collisioni, aumentare la visibilit\u00e0 e consentire delle manovre automatizzate a basse velocit\u00e0.\nGrazie alle sue caratteristiche certificate, e ai servizi garantiti (dalla sua natura per usi civili) \u00e8 adatto a tutte le applicazioni \"safety-of-life\", dedicate cio\u00e8 a servizi che devono assicurare un'elevata affidabilit\u00e0 per evitare possibili danni a cose o persone.\nPer quanto riguarda il settore energetico, l'uso di orologi atomici pu\u00f2 facilitare la sincronizzazione delle linee elettriche facilitando la trasmissione di energia elettrica, pu\u00f2 inoltre monitorare le linee e quindi velocizzare il processo di manutenzione delle stesse. Esistono dei benefici anche per il settore del petrolio e del gas.\nSempre grazie agli orologi atomici i satelliti possono rilasciare dei data-stamps in modo tale da autenticare transazioni finanziarie effettuate via web. Per le agenzie di assicurazioni Galileo diventa un modo per monitorare e controllare lo stato di beni introducendo un prezzo dinamico basato sul rischio associato per ogni singola polizza. Le banche invece possono monitorare il trasporto di oro, banconote e preziosi in genere, aumentando i propri standard di sicurezza.\nPer quanto riguarda la sicurezza dei cittadini, \u00e8 in atto un progetto per la realizzazione di un numero di emergenza europeo, l'\"E-112\", questo potr\u00e0 contare su Galileo per tracciare la posizione di persone in difficolt\u00e0. Durante situazioni di crisi, dove la velocit\u00e0 di azione \u00e8 fondamentale, avere la possibilit\u00e0 di conoscere esattamente la posizione precisa del luogo in cui intervenire \u00e8 di vitale importanza, basti pensare ad incendi, inondazioni, terremoti.\nGalileo sar\u00e0 un valido alleato della comunit\u00e0 scientifica dato che la precisa definizione delle coordinate permetter\u00e0 anche di creare accurate mappe oceaniche e dei territori ghiacciati, fornire dettagliati valori dei livelli delle maree e dei livelli dei fiumi, effettuare il tracking di iceberg e molti altri compiti di grandissima importanza.\nClassificazione dei servizi.\nSono quattro i servizi principali che Galileo offrir\u00e0:\npi\u00f9 un sottoservizio\nOpen Service (OS).\nL\"'Open Service\" (OS), o \"servizio base\", che fornir\u00e0 servizi di posizionamento, temporizzazione e navigazione accessibili gratuitamente a chiunque, quindi rivolto al mercato di navigazione di massa (applicazioni per il pubblico e a servizi di interesse generale). Esso sar\u00e0 in concorrenza diretta col sistema statunitense GPS e le sue future evoluzioni. I ricevitori predisposti consentiranno un'accuratezza inferiore ai 4 metri orizzontalmente e 8 metri verticalmente. L'OS non offrir\u00e0 per\u00f2 alcun servizio di integrit\u00e0.\nCommercial Service (CS).\nIl \"Commercial Service\" (CS), o \"servizio commerciale\", che sar\u00e0 un servizio criptato e consentir\u00e0, dietro pagamento, di avere un'accuratezza inferiore al metro; ci\u00f2 si configurer\u00e0 come un valore aggiunto all'OS. Il CS potr\u00e0 essere completato da stazioni a terra per portare l'accuratezza ad un valore inferiore ai 10\u00a0cm. Esso offrir\u00e0 anche servizio garantito di \"ranging\" e \"timing\" per usi professionali. L'accesso sar\u00e0 controllato a livello del ricevitore mediante l'uso di chiavi.\nPublic Regulated Service (PRS) e Safety of Life Service (SoL).\nIl \"Public Regulated Service\" (PRS) e il \"Safety of Life Service\" (SoL) [\"servizio governativo\" e \"servizio vitale\", rispettivamente] anch'essi criptati, offriranno un'accuratezza comparabile con il servizio \"Open Service\". Il loro scopo principale \u00e8 la robustezza contro i disturbi e il rilevamento affidabile dei problemi entro 10 secondi. Sono specificatamente progettati, rispettivamente, per operatori di sicurezza (polizia, militari, ecc) dell'Unione europea e degli stati membri e applicazioni strategiche per la sicurezza nei trasporti aerei, marittimi e ferroviari (controllo del traffico aereo, atterraggio automatizzato di velivoli, guida dei treni, navigazione di navi, ecc). Il PRS permetter\u00e0 lo sviluppo di applicazioni protette nell'Unione europea e potr\u00e0 essere un importante strumento per migliorare i mezzi usati dall'UE per lottare contro le esportazioni illecite e l'immigrazione clandestina. Il SOL garantir\u00e0 anche l'integrit\u00e0 (\"Integrity\") e l'autenticazione (\"Authentication\"), ma solo su richiesta dell'utente. Questi servizi richiedono l'uso di ricevitori pi\u00f9 sofisticati rispetto all'OS.\nSearch and Rescue Support Service (SAR).\nUn ulteriore sottoservizio offerto sar\u00e0 il \"Search and Rescue Support Service\" (SAR), o servizio di ricerca e salvataggio, che fornir\u00e0 assistenza al sistema COSPAS-SARSAT per la gestioni di allarmi e la localizzazione di utenti in pericolo al fine di assistere le operazioni di soccorso. Il SAR verr\u00e0 usato rilevando radiofari di emergenza (\"Emergency Beacons\") e rispondendo ad essi con degli opportuni messaggi di risposta (\"Return Link Messages\") nel contesto del messaggio del SoL.\nIl sistema COSPAS-SARSAT attualmente disponibile assicura per\u00f2 una copertura limitata, un tempo di attesa elevato (dell'ordine dell'ora), una localizzazione approssimativa (nel raggio di 5\u00a0km) e infine spesso inoltra informazioni errate. Il sottoservizio SAR in Galileo migliorer\u00e0 sensibilmente le prestazioni garantendo una copertura effettivamente planetaria, una ricezione quasi in tempo reale del segnale di soccorso (10 minuti di ritardo massimo) e una localizzazione precisa del vettore che richiede soccorso (nell'ordine di alcuni metri); in tal modo i servizi di salvataggio saranno in grado di avviare rapidamente e in maniera pi\u00f9 efficace le operazioni di recupero."}
{"id": "103853", "revid": "1534511", "url": "https://it.wikipedia.org/wiki?curid=103853", "title": "Coefficienti di Clebsch-Gordan", "text": "I coefficienti di Clebsch-Gordan in meccanica quantistica come in fisica atomica e fisica della materia condensata sono utilizzati per passare da una base all'altra nella composizione di momenti angolari.\nComposizione di momenti angolari.\nPer quanto visto nella composizione dei momenti angolari che pu\u00f2 riguardare sia la composizione di due o pi\u00f9 momenti angolari orbitali che la composizione di due momenti angolari di spin o ancora l'accoppiamento tra il momento angolare orbitale e quello di spin, abbiamo identificato due basi:\ne per la quale valgono le equazioni agli autovalori:\nValgono le equazioni agli autovalori:\ndove formula_13 \u00e8 l'autovalore di formula_14 ed formula_15 \u00e8 l'autovalore di formula_16. Il passaggio da una base all'altra \u00e8 determinato dai coefficienti di Clebsch-Gordan.\nGli stati (1) e (2) sono messi in relazione da una trasformazione unitaria:\ndove i coefficienti\nsono appunto i coefficienti di Clebsch-Gordan. Viceversa la trasformazione inversa:\ndefinisce i coefficienti di Clebsch-Gordan complessi coniugati dei precedenti:\nConvenzione di Condon-Shortley.\nPer determinare i coefficienti di Clebsch-Gordan bisogna tenere conto della fase degli stati. Siccome tale fase non \u00e8 univoca si tiene conto di essa utilizzando la convenzione di Condon-Shortley secondo la quale gli stati massimi delle due basi devono avere coefficiente 1, che fissa il fattore di fase globale tra le due basi. Poi tutti gli elementi delle matrici che rappresentano gli operatori formula_21 sono presi reali e semidefiniti positivi che fissano i fattori di fase relativi agli stessi stati degeneri, infine gli elementi di matrice formula_22 sono presi reali e semidefiniti positivi: queste tre condizioni fissano univocamente tutte le fasi relative del sistema, in tal modo tutti i coefficienti sono reali.\nPrimi coefficienti.\nDalle propriet\u00e0 fondamentali della composizione di momenti angolari si evince che tutti i coefficienti di Clebsch-Gordan sono nulli a meno che non verifichino:\nInoltre la condizione che siano ortogonali unita alla condizione di realt\u00e0 ci dice che:\ncio\u00e8 la condizione di unitariet\u00e0 della trasformazione. Inoltre la condizione di normalizzazione degli stati:\nIl metodo \u00e8 sempre quello di utilizzare gli operatori di scala, come nella composizione dei momenti angolari si vede che il valore massimo dei due momenti \u00e8:\ninfatti il valore massimo di formula_27 \u00e8 quello in cui formula_28 assume il valore della proiezione del momento angolare formula_29 e analogamente per formula_30 che assume formula_31, rappresentano uno stato determinato da:\nnella seconda base \u00e8 determinato dallo stato:\ndove in accordo con la convenzione si \u00e8 preso il fattore di fase uguale a 1. Scalando il valore di formula_34 di 1, cio\u00e8 formula_35 si corrispondono due stati infatti applicando l'operatore di scala formula_36 allo stato (8) si hanno due stati dati da:\ncio\u00e8:"}
{"id": "103854", "revid": "1762097", "url": "https://it.wikipedia.org/wiki?curid=103854", "title": "Vajont", "text": ""}
{"id": "103855", "revid": "33689", "url": "https://it.wikipedia.org/wiki?curid=103855", "title": "NetBSD", "text": "NetBSD \u00e8 un sistema operativo Unix-like derivato da BSD UNIX altamente portabile, gratuito, disponibile per molte piattaforme, dai server alpha a 64 bit fino ai dispositivi palmari. Il suo design pulito e le sue caratteristiche avanzate lo rendono idoneo a ambiti sia produttivi sia di ricerca. \u00c8 completamente disponibile in forma sorgente ed ha una ricca dotazione di applicazioni.\nOrigini.\nLa prima versione di NetBSD (0.8) risale all'agosto del 1993 e deriva dal sistema operativo 4.3BSD NET/2, una versione di Unix sviluppata all'Universit\u00e0 della California di Berkeley BSD (\"Berkeley Software Distribution\") e dal sistema 386BSD, il primo port per sistemi Intel 386. In seguito sono state integrate le modifiche provenienti dal sistema 4.4BSD Lite, l'ultima distribuzione ufficiale del gruppo di sviluppatori di Berkeley prima dello scioglimento. Il ramo BSD di Unix ha avuto una grande importanza nella storia di questo sistema operativo, al quale ha contribuito con svariate innovazioni che oggi fanno parte di tutti i sistemi Unix (l'editor vi, la C shell, il job control, il Berkeley fast file system, l'integrazione del TCP/IP, tanto per menzionarne alcune). Questa tradizione di sviluppo e di ricerca sopravvive oggi nei sistemi BSD (sia gratuiti sia commerciali) e, in particolare, in NetBSD.\nCaratteristiche.\nNetBSD funziona su una vasta gamma di piattaforme hardware ed \u00e8 molto portabile. Con NetBSD viene fornito il codice sorgente dell'intero sistema operativo per tutte le piattaforme supportate. Senza dilungarsi in eccessivi dettagli, per i quali si rimanda senz'altro al sito ufficiale del progetto NetBSD, le caratteristiche fondamentali di questo sistema operativo sono le seguenti\nLe caratteristiche appena menzionate portano dei vantaggi anche indiretti. Per esempio, chi lavora su una piattaforma sola potrebbe non essere interessato alla portabilit\u00e0; in realt\u00e0, per\u00f2, la portabilit\u00e0 \u00e8 strettamente legata alla qualit\u00e0 del codice: non sarebbe possibile supportare tutte queste piattaforme se il codice non fosse ben scritto e ben organizzato. L'attenzione verso l'aspetto architetturale e qualitativo del sistema viene ripagata con le grandi potenzialit\u00e0 del suo codice e la qualit\u00e0 dei suoi driver e quindi interessa tutti gli utenti.\nUna delle caratteristiche del sistema \u00e8 quella di non accontentarsi di implementazioni parziali: \"se deve essere fatto, deve essere fatto bene\"; il panorama informatico gi\u00e0 tristemente abbonda di esempi di programmi e sistemi operativi ipersviluppati e pieni di errori che collassano sotto il proprio stesso peso. Ha il suo proprio file system in user space, PUFFS (Pass-to-Userspace Framework File System) che \u00e8 uno strato compatibile con FUSE chiamato \"refuse\".\nDestinatari.\nSecondo quanto compare sul sito di NetBSD, i suoi destinatari sono i professionisti, gli appassionati e i ricercatori che vogliono un sistema stabile che privilegi la qualit\u00e0. Ma anche chi vuole imparare a usare Unix trover\u00e0 in NetBSD la piattaforma ideale, soprattutto per la sua aderenza agli standard (uno degli scopi del progetto) e, infine, chi ha bisogno di una piattaforma Unix disponibile su una grande variet\u00e0 di macchine, non pu\u00f2 trovare migliore alleato di NetBSD.\nUn'altra caratteristica interessante di NetBSD \u00e8 la possibilit\u00e0 di riutilizzare sistemi hardware considerati obsoleti per la maggior parte dei sistemi operativi: questo ne fa un'ottima piattaforma per apprendere Unix. Come dire \"non c'\u00e8 bisogno di comprare nuovo hardware per avere la vostra versione di Unix in funzione: potete tranquillamente riutilizzare il vecchio MacIIcx che avete in soffitta\"."}
{"id": "103858", "revid": "124291295", "url": "https://it.wikipedia.org/wiki?curid=103858", "title": "National Security Agency", "text": "La National Security Agency (NSA, \"Agenzia per la Sicurezza Nazionale\"), \u00e8 l'organismo del Dipartimento della difesa degli Stati Uniti d'America che, insieme alla CIA e all'FBI, si occupa della sicurezza nazionale. In particolare \u00e8 l'ente incaricato della sicurezza interno/estero, cos\u00ec come la Central Intelligence Agency - CIA, \u00e8 incaricata della sicurezza all'estero, e l'FBI di quella interna. \nL'NSA \u00e8 responsabile del monitoraggio, della raccolta e dell'elaborazione globali di informazioni e dati a fini di intelligence e controspionaggio esteri e nazionali, e ha anche il compito di proteggere le reti di comunicazione e i sistemi di informazione degli Stati Uniti.\nL'NSA, infatti, ha la funzione di monitorare tutto il territorio nazionale statunitense per tutelarne l'integrit\u00e0 da attacchi di qualunque tipo, nonch\u00e9 proteggere i dati e i messaggi che giornalmente transitano attraverso uffici governativi, Casa Bianca, Pentagono, ambasciate, ecc.\nStoria.\nLa storia dell'NSA pu\u00f2 essere tracciata partendo dalla sua origine di organizzazione inizialmente sviluppata con il Dipartimento della difesa al pari dell'Agenzia di Sicurezza delle Forze Armate dal 20 marzo 1949. Tale agenzia non era responsabile delle direzione delle unit\u00e0 di comunicazione e di spionaggio elettronico (Army Security Agency, Naval Security Group e Air Force Security Service). Comunque, l'agenzia aveva poco potere e mancava di un meccanismo di coordinamento centralizzato. La creazione dell'NSA risult\u00f2 da una nota del 10 dicembre 1951, inviata dal direttore della CIA, Walter Bedell Smith a James B. Lay, segretario esecutivo del Consiglio per la sicurezza nazionale.\nNella nota si osservava che \"il controllo e la coordinazione, della raccolta e analisi delle comunicazioni dell'intelligence si \u00e8 rivelata inefficace\" e raccomandava un'indagine sulle attivit\u00e0 dell'intelligence sulle comunicazioni. La proposta venne approvata il 13 dicembre 1951, e lo studio autorizzato il 28 dicembre dello stesso anno. Il rapporto venne completato il 13 giugno 1952. Generalmente noto come \"Rapporto della Commissione Brownell\", dal presidente della commissione Herbert Brownell, esso analizz\u00f2 la storia delle attivit\u00e0 dell'intelligence delle comunicazioni statunitensi e sugger\u00ec il bisogno di un maggiore livello di coordinazione e direzione a livello nazionale. Come indica il cambio nel nome dell'agenzia di sicurezza, il ruolo dell'NSA venne esteso oltre quello delle forze armate.\nL'NSA venne autorizzata nel giugno 1952 dal presidente Harry S. Truman con un ordine esecutivo e venne istituita formalmente nel novembre successivo. L'ordine esecutivo di Truman era esso stesso classificato e rimase sconosciuto al pubblico per pi\u00f9 di una generazione.\nCamera nera.\nL'attivit\u00e0 di sorveglianza sulle telecomunicazioni svolta dalla NSA ha un precedente nella cosiddetta \"Camera Nera\", gestita dal MI-8 (conosciuto come \"Cipher Bureau and Military Intelligence Branch\") prima del suo scioglimento nel 1918. La Camera Nera si trovava sulla East 37th Street a Manhattan. Il suo scopo era quello di violare i codici di comunicazione dei governi stranieri. Sostenuta congiuntamente dal Dipartimento di Stato e dal Dipartimento di Guerra, la camera persuase la Western Union, la pi\u00f9 grande azienda telegrafica statunitense, a consentire ai funzionari del governo di controllare le comunicazioni private che passavano attraverso i fili della societ\u00e0.\nAltre \"Camere Nere\" sono state trovate anche in Europa. Sono state istituite dai governi francese e britannico per leggere le lettere di individui mirati, utilizzando una variet\u00e0 di tecniche per surrettiziamente aprire, copiare, e richiudere la corrispondenza prima di inoltrarla ai destinatari ignari.\nNonostante i successi iniziali, la Camera Nera americana fu chiusa nel 1929 dal segretario di Stato americano Henry L. Stimson, che difese la sua decisione affermando: \"I gentiluomini non si leggono a vicenda la posta\".\nCoinvolgimento nella crittografia non-governativa.\nL'NSA \u00e8 stata coinvolta in dibattiti sulle politiche pubbliche, sia come consigliere dietro le quinte per altri dipartimenti, sia direttamente, durante e dopo la direzione del vice ammiraglio Bobby Ray Inman.\nL'NSA venne profondamente coinvolta in controversie riguardanti il suo coinvolgimento nella creazione del Data Encryption Standard (DES), un sistema di cifratura standard e pubblico, usato dal governo statunitense. Durante il suo sviluppo da parte dell'IBM negli anni 1970, la NSA raccomand\u00f2 modifiche all'algoritmo. Ci fu il sospetto che l'agenzia avesse deliberatamente indebolito l'algoritmo a sufficienza da permetterle di intercettarlo se necessario. Il sospetto era che un componente critico \u2013 le cosiddette S-Box \u2013 fosse stato alterato per inserire una \"backdoor\" e che la lunghezza della chiave fosse stata ridotta, rendendo pi\u00f9 facile alla NSA scoprirla, usando una massiccia potenza di calcolo.\nLa reinvenzione pubblica della tecnica nota come crittanalisi differenziale sugger\u00ec che una delle modifiche (alle S-Box) fosse in realt\u00e0 stata suggerita per rafforzare l'algoritmo contro questo \u2013 all'epoca sconosciuto al pubblico \u2013 metodo di attacco. La criptoanalisi differenziale rimase sconosciuta al pubblico fino a quando non venne reinventata indipendentemente e pubblicata, qualche decennio dopo. D'altra parte l'abbreviazione della chiave crittografica da 128 bit, come raccomandata nella proposta IBM, a soli 56 bit pu\u00f2 essere interpretata solo come un indebolimento intenzionale dell'algoritmo da parte dell'NSA, che rende possibile una ricerca esaustiva della chiave a chi dispone della potenza di calcolo e delle sovvenzioni necessarie.\nForse a causa della precedente citata controversia, il coinvolgimento dell'NSA nella scelta di un successore del DES, l'Advanced Encryption Standard (AES), venne limitata al test delle prestazioni hardware.\nL'NSA fu una parte importante nel dibattito della met\u00e0 degli anni 1990 sull'esportazione della crittografia. Il software e l'hardware crittografici sono stati per lungo tempo classificati, assieme ad aerei da combattimento, carri armati, cannoni e bombe atomiche, come munizioni controllabili.\nL'NSA/CSS ha, talvolta, tentato di limitare la pubblicazione di ricerche accademiche sulla crittografia; ad esempio la cifratura Khufu e Khafre.\nECHELON.\nL'NSA/CSS, in combinazione con le equivalenti agenzie di Regno Unito \"(Government Communications Headquarters)\", Canada \"(Communications Security Establishment),\" Australia \"(Defence Signals Directorate)\", e Nuova Zelanda \"(Government Communications Security Bureau)\", altrimenti note come gruppo UKUSA, \u00e8 ritenuta responsabile, tra le altre cose, del funzionamento del sistema ECHELON. Si ritiene che le capacit\u00e0 di tale ente comprendano l'abilit\u00e0 di monitorare una grande fetta delle comunicazioni civili, telefoniche, fax e dati del mondo. Il sistema ha una delle sue basi pi\u00f9 importanti nella stazione nominalmente diretta dalla RAF di Menwith Hill vicino a Harrogate (Yorkshire). Un altro sito, a Sugar Grove (Virginia Occidentale), intercetta tutte le comunicazioni internazionali che entrano dagli USA orientali, mentre un sito nei pressi di Yakima (Washington) intercetta il traffico negli USA Occidentali, secondo un rapporto del New York Times del 25 dicembre 2005.\nDal punto di vista tecnico, quasi tutte le moderne comunicazioni telefoniche, internet, fax e via satellite sono sfruttabili a causa dei recenti progressi tecnologici e della natura \"aperta\" di molte delle comunicazioni radio in tutto il mondo.\nLe presunte operazioni di raccolta dell'NSA hanno generato molte critiche, che nascono dall'assunto che l'NSA/CSS rappresenti una violazione della privacy dei cittadini statunitensi. Comunque, la Direttiva 18 della United States Signals Intelligence dell'NSA proibisce decisamente l'intercettazione o la raccolta di informazioni riguardanti \"[...] persone, entit\u00e0, aziende o organizzazioni statunitensi[...]\" senza esplicito permesso scritto del Procuratore Generale degli Stati Uniti. La Corte Suprema ha sentenziato che le agenzie di intelligence non possono condurre operazioni di sorveglianza contro cittadini statunitensi. Esistono naturalmente pochi casi estremi in cui raccogliere informazioni su un'entit\u00e0 statunitense pu\u00f2 essere permesso senza una deroga all'USSID 18, come nel caso di un segnale di richiesta di aiuto civile, o per emergenze improvvise (come l'11 settembre; comunque il Patriot Act ha modificato significativamente la legittimit\u00e0 della privacy).\nLe prove suggeriscono fortemente che in pratica, l'NSA/CSS aggira le restrizioni sulla sorveglianza interna grazie alle agenzie sue partner, di altre nazioni, le quali spiano i cittadini statunitensi mentre l'NSA restituisce il favore a queste, evitando in questo modo di spiare illegalmente i propri cittadini.\nNel passato ci sono stati presunti casi di violazioni improprie dell'USSID 18, che avvennero in violazione dello statuto dell'NSA che vietava tali atti. Inoltre, ECHELON \u00e8 guardato con indignazione dai cittadini di paesi esterni all'alleanza UKUSA, con diffusi sospetti che il governo statunitense lo usi per motivi diversi dalla sicurezza nazionale, compresi lo spionaggio politico e industriale. Lo scopo dichiarato dell'NSA/CSS \u00e8 unicamente quello di acquisire informazioni importanti di intelligence riguardanti la sicurezza nazionale o le operazioni di intelligence militare in corso.\nIntercettazioni telefoniche.\nIl 16 dicembre 2005, il \"New York Times\" pubblic\u00f2 una storia nella quale si asseriva che, su pressione della Casa Bianca e con un ordine esecutivo del presidente George W. Bush, la National Security Agency, in un tentativo di ostacolare il terrorismo, aveva condotto intercettazioni telefoniche non autorizzate su individui negli USA che chiamavano persone al di fuori del paese. Secondo il Times:\nLa notizia delle intercettazioni innesc\u00f2 un lamento da parte dei membri del Congresso e di organizzazioni che consideravano queste azioni come violazioni della legge e abuso dei diritti costituzionali. Il senatore Arlen Specter, esponente del Partito Repubblicano, presidente della Commissione giustizia del Senato, disse che \"non c'\u00e8 dubbio che ci\u00f2 sia inappropriato\" e \"chiaramente e categoricamente sbagliato\" e che avrebbe svolto audizioni sulla questione all'inizio del 2006.\nLa sua richiesta di indagini fu ripresa dal congressista Rob Simmons, repubblicano, presidente della sottocommissione sull'intelligence della Commissione della Camera sulla sicurezza nazionale. \"Le intercettazioni erano rigidamente studiate per contrastare possibili minacce terroristiche negli Stati Uniti o c'era molto, molto di pi\u00f9?\" chiese durante una dichiarazione. Come per ECHELON, credono che la politica della Casa Bianca contraddica la direttiva 18, la quale afferma: \"Le comunicazioni da, verso o riguardo a un cittadino statunitense... non possono essere raccolte intenzionalmente senza autorizzazione\". La sorveglianza per prevenire il terrorismo \u00e8 coperta dal titolo II del Patriot Act.\nScott McClellan, addetto stampa della Casa Bianca, si rifiut\u00f2 di commentare la notizia del 16 dicembre, sostenendo che \"c'\u00e8 una ragione per cui non intendiamo discutere attivit\u00e0 di intelligence in corso, poich\u00e9 potrebbe compromettere i nostri sforzi nel prevenire che accadano attacchi.\" Il giorno seguente, 17 dicembre, il presidente fece un annuncio di 8 minuti in diretta televisiva, invece del solito discorso radiofonico settimanale, e conferm\u00f2 che aveva autorizzato le ricerche e le intercettazioni senza mandato. Visibilmente arrabbiato, egli difese le sue azioni come \"cruciali per la nostra sicurezza nazionale\" e disse che il popolo statunitense si aspettava da lui di \"fare tutto ci\u00f2 che \u00e8 in mio potere, secondo le nostre leggi e la Costituzione, per proteggere loro e le loro libert\u00e0 civili\" fintanto che esisteva una \"continua minaccia\" da parte di Al-Q\u0101\u02bfida. Il presidente ebbe anche parole dure per quelli che fecero uscire la notizia, dicendo che avevano agito illegalmente. \"La rivelazione non autorizzata di questi sforzi danneggia la nostra sicurezza nazionale e mette a rischio i nostri cittadini\", disse Bush.\nIl senatore Russ Feingold (D-WI) defin\u00ec il discorso del presidente \"mozzafiato per quanto era estremo\", nel corso di un'intervista telefonica con l'Associated Press. Aggiunse inoltre, \"Se questo \u00e8 vero, non ha bisogno del Patriot Act perch\u00e9 pu\u00f2 decidere strada facendo. Ve lo dico, lui \u00e8 il presidente George Bush, non Re George Bush. Questo non \u00e8 il sistema di governo che abbiamo e per il quale combattiamo\". Feingold fu parimenti duro in un'intervista alla CNN. \"Abbiamo un presidente, non un re\", disse. Il senatore Patrick Leahy (D-VT), il democratico di pi\u00f9 alto grado nella Commissione giustizia, aggiunse in seguito, \"L'Amministrazione Bush sembra credere di essere al di sopra della legge.\"\nI critici delle rivelazioni del NYT sostengono che il presidente ha l'autorit\u00e0 di ordinare tali azioni in virt\u00f9 dell'Ordine esecutivo 12333 firmato dal presidente Reagan nel 1981.\nIl Dipartimento della Giustizia degli Stati Uniti apr\u00ec un'investigazione a fine dicembre 2005 per cercare di determinare la fonte del New York Times.\nGeneralit\u00e0.\nPer assolvere al suo compito l'NSA pu\u00f2 controllare buona parte del traffico telefonico americano, e ha a disposizione un numero imprecisato di satelliti sempre puntati sull'America. Essendo nata molto silenziosamente, e occupandosi di servizi di sicurezza e intelligence, in passato \u00e8 stata fatta ironia sull'acronimo che la definisce traducendolo in \"No Such Agency\", ovvero l'agenzia che non esiste.\nSi ritiene che l'NSA sia la pi\u00f9 grande agenzia di intelligence statunitense.\nFondata negli Stati Uniti da un ordine esecutivo presidenziale nel 1947, insieme con la CIA, l'omologa agenzia che si occupa dello spionaggio esterno, l'NSA lavora in stretta interdipendenza con il Dipartimento della Difesa Statunitense. L'NSA \u00e8 una delle componenti chiave della comunit\u00e0 di \"intelligence\" statunitense che fa capo al direttore dell'Intelligence nazionale. Anche se \u00e8 stata finanziata molto pi\u00f9 ampiamente della CIA, ha avuto un basso rilievo fino a pochi anni fa.\nA causa del suo operato nel lavoro d'ascolto l'NSA \u00e8 stata orientata significativamente verso studi crittografici, continuando il lavoro delle agenzie precedenti che sono state responsabili della rottura di molti algoritmi di crittografia durante la Seconda guerra mondiale.\nIl quartier generale dell'NSA \u00e8 a Fort George G. Meade nel Maryland, a circa 16 chilometri da Washington. Il Centro operativo dell'NSA \u00e8 precisamente a . L'NSA ha la sua uscita riservata alle spalle di Baltimore-Washington Parkway etichettata come \"Riservata ai soli dipendenti NSA\" che \u00e8 generalmente sorvegliata da due veicoli della polizia di stato del Maryland. Un dubbio riguardo alle sue operazioni sorge guardando la bolletta elettrica dell'edificio che ammonta a \"21 milioni di dollari annui\", rendendola la seconda pi\u00f9 grande consumatrice di energia elettrica dell'intero stato del Maryland.\nLe fotografie hanno mostrato la presenza di parcheggi per 18.000 autoveicoli, anche se molti suppongono che pi\u00f9 del doppio dei restanti impiegati dell'NSA siano sparsi per il mondo intero.\nIl lavoro di sicurezza nazionale del governo ha coinvolto l'NSA in numerose aree tecnologiche inclusa la progettazione di molti modelli hardware e software, la produzione di semiconduttori dedicati e avanzata ricerca crittografica. L'agenzia contratta con industrie private per materiali, equipaggiamenti e ricerche che non sviluppa autonomamente.\nPersonale.\nDirettori.\nAFSA.\nL'Armed Forces Security Agency (AFSA) fu l'agenzia che precedette la \"National Security Agency\" ed esistette dal 1949 al 1952.\nSistemi di crittografia dell'NSA.\nL'NSA \u00e8 responsabile delle componenti legate alla cifratura in questi sistemi:\nNella finzione.\nNumerose opere di finzione, tra cui film, serie televisive, romanzi e videogiochi presentano personaggi legati all'NSA o in cui l'organismo gioca un ruolo importante ai fini della trama.\nTra i libri figurano \"Warpath\", \"Il progetto Trinity\", \"Crypto\" di Dan Brown ed i romanzi di Patrick Robinson. Nella serie di romanzi e videogiochi \"Splinter Cell\" il protagonista, Sam Fisher, \u00e8 un agente dell'NSA.\nSul grande schermo l'NSA appare in opere come \"Nemico pubblico\", \"Codice Mercury\", \"The Forgotten\", \"xXx\" e \"Jumper - Senza confini\". L'organismo viene anche menzionato in film come \"Will Hunting - Genio ribelle\" e \"Gli incredibili\".\nNei videogiochi, oltre a Sam Fisher, altri personaggi che lavorano presso l'NSA sono Trent Easton, personaggio di \"Perfect Dark\", e John White in \"Infamous\".\nPer quanto riguarda le serie televisive, l'NSA compare in \"Chuck\", \"24\", \"Jake 2.0,\" \"Seven Days\", \"Person of Interest\" e \" \" The Good Wife \" \"."}
{"id": "103859", "revid": "122430629", "url": "https://it.wikipedia.org/wiki?curid=103859", "title": "EGNOS", "text": "EGNOS \u00e8 l'acronimo di European geostationary navigation overlay system, ovvero Sistema geostazionario europeo di navigazione di sovrapposizione ed \u00e8 un sistema sviluppato dall'Agenzia Spaziale Europea, dalla Commissione europea e da EUROCONTROL, costituito da una rete di satelliti e basi terrestri, per incrementare l'accuratezza e l'integrit\u00e0 dei dati del sistema GPS per applicazioni critiche come l'aeronavigazione o la navigazione attraverso strette zone di mare.\nA partire dal 1\u00ba gennaio 2014 la gestione di EGNOS spetta all'agenzia del GNSS europeo, che \u00e8 stata sostituita dalla nuova agenzia dell'Unione europea per il programma spaziale dal 12 maggio 2021.\nDescrizione.\nIl sistema EGNOS.\nLa sua funzione principale \u00e8 quella del geoposizionamento ad alta accuratezza. Il tradizionale GPS, utilizzato anche per scopi civili, nacque originariamente per garantire la navigazione dei missili intercontinentali a testata nucleare, portandoli fin sopra l'obiettivo con un'approssimazione di circa 100 metri. Per le applicazioni rivolte alla sicurezza della persona, specie nei meandri delle aree urbane, occorre invece una precisione molto maggiore. L'accuratezza di EGNOS \u00e8 di circa un metro.\nPer capire meglio, ipotizziamo di trovarci su un campo da calcio, con un localizzatore GPS potremo trovarci geo-referenziati in un punto qualsiasi tra l'area di rigore avversaria e la porta della nostra met\u00e0 campo. Con EGNOS, saremo in grado di localizzare la nostra posizione in un'area di incertezza non superiore a quella del cerchietto del centrocampo. Nel 2001 l'Agenzia Spaziale Europea (ESA) ha sviluppato la tecnologia SISNeT specifica per l'uso nelle aree urbane, che combina i sistemi di navigazione satellitare con le reti wireless e Internet. Si va dalle tradizionali applicazioni per PDA a strumenti equipaggiati con tastiera braille e sintetizzatori vocali per la guida ai disabili della vista o anche a semplici avvisi per i pedoni che tengono conto del moto dei veicoli in prossimit\u00e0 rilevato via satellite, o sistemi per il pedaggio nelle aree urbane a traffico limitato.\nIl servizio dimostrativo TRAN sfrutta EGNOS per rilevare le informazioni sulla posizione degli utenti e interagisce inviando segnalazioni di servizi presenti a terra (da situazioni critiche a info turistiche). Un altro progetto dimostrativo \u00e8 l'integrazione delle reti TETRAPOL con EGNOS per comunicazioni sicure in ambito professionale e di polizia. Il terminale mobile comunica la posizione dei veicoli in automatico, permettendo ad esempio l'integrazione con le mappe della citt\u00e0 o il coordinamento di uomini e mezzi da un centro operativo unificato (oggi i mezzi di polizia e dei vigili del fuoco, ad esempio, hanno coordinamenti separati e spesso non geo-localizzati in tempo reale). Inoltre, un derivato di questo sistema permetterebbe di monitorare carichi pericolosi o offrire un modo per lanciare SOS da un'auto in panne o un'abitazione, guidando con precisione i soccorritori. \u00c8 possibile integrare il sistema alla rete Internet, con ampie opportunit\u00e0 di servizi che possono essere sviluppati.\nSatelliti.\nIn modo simile al WAAS, EGNOS \u00e8 stato principalmente disegnato per l'aviazione, i cui utenti possono contare una ricezione diretta dei segnali dai satelliti geostazionari anche ad elevate latitudini. L'utilizzo di EGNOS a terra, specialmente nelle aree urbane, \u00e8 limitata dalla relativamente bassa elevazione dei satelliti geostazionari: circa 30\u00b0 sopra l'orizzonte per l'Europa Centrale e molto meno nel Nord Europa. Per risolvere il problema, l'ESA ha creato SISNet, un servizio basato su internet per fornire agli utenti i dati EGNOS senza interruzioni anche agli utenti a terra.\nStazioni di terra.\nSono presenti 44 stazioni di terra collegate per creare la rete EGNOS che consiste di:\nAviazione.\nEsistono piani per sviluppare aiuti all'atterraggio per le linee aeree basati su EGNOS."}
{"id": "103861", "revid": "59912", "url": "https://it.wikipedia.org/wiki?curid=103861", "title": "Galassia", "text": "Una galassia \u00e8 un grande insieme di stelle, sistemi, ammassi ed associazioni stellari, gas e polveri (che formano il mezzo interstellare), legati dalla reciproca forza di gravit\u00e0. Il nome deriva dal greco (\"galax\u00ecas\"), che significa \"\"di latte\", \"latteo\"\"; \u00e8 una chiara allusione alla Via Lattea, la \"Galassia\" per eccellenza, di cui fa parte il sistema solare.\nLe galassie sono oggetti vastissimi di dimensioni estremamente variabili; variano dalle pi\u00f9 piccole galassie nane, contenenti poche centinaia di milioni di stelle, alle galassie giganti che contengono un numero di stelle nell'ordine di centomila miliardi, orbitanti attorno a un comune centro di massa.\nNon tutti i sistemi massicci auto-gravitanti costituiti da stelle vengono definiti galassie; il limite dimensionale inferiore, convenzionalmente, per la definizione di galassia \u00e8 un ordine di massa di 106 masse solari, criterio per cui gli ammassi globulari e gli altri ammassi stellari non sono galassie. Non \u00e8 definito un limite superiore, tutte le galassie osservate comunque non superano una dimensione massima di circa 1013 masse solari.\nLe galassie sono state categorizzate secondo la loro forma apparente (o morfologia visuale) in tre tipologie principali: ellittiche, a spirale, e irregolari (o peculiari). Le galassie ellittiche sono la forma pi\u00f9 semplice, sono prive di strutture a eccezione del gradiente di luminosit\u00e0 dal centro alla periferia, appaiono visivamente come ellissi dai contorni sfumati con ellitticit\u00e0 variabile, e sono in effetti ellissoidi. Le galassie a spirale possiedono invece una forma discoidale sul cui piano si sviluppano delle strutture spiraliformi che si dipartono da un rigonfiamento centrale detto nucleo. Si possono presentare alla nostra osservazione da qualsiasi inclinazione. Le galassie di forma irregolare o insolita sono dette galassie peculiari. Tali categorie morfologiche sono a loro volta suddivise in ulteriori sotto-categorie, e vi sono anche \"galassie discoidali\" con alcune caratteristiche intermedie fra le galassie ellittiche e quelle a spirale.\nLa forma delle galassie \u00e8 influenzata da fattori esterni, cio\u00e8 dalla presenza di altre galassie. Le galassie irregolari solitamente sono il risultato di deformazioni prodotti da interazioni mareali con le galassie vicine o da collisioni. Se le interazioni sono particolarmente intense, come ad esempio tra strutture galattiche molto vicine tra loro, pu\u00f2 aver luogo la fusione di due galassie, che pu\u00f2 dare luogo alla formazione di una galassia irregolare. La collisione tra due galassie pu\u00f2 dare origine a intensi fenomeni di formazione stellare (\"starburst\").\nLe galassie di differenziano tra loro anche per il colore, che \u00e8 correlato alla popolazione di stelle prevalente, e la loro forma apparente pu\u00f2 apparire diversa a seconda della lunghezza d'onda dello spettro elettromagnetico in cui le si osserva: ad esempio una galassia irregolare pu\u00f2 mostrare regioni e strutture che appaiono nell'infrarosso o nell'ultravioletto e che la fanno apparire diversa se osservata in queste lunghezze d'onda rispetto alla sua forma in luce visibile.\nLe galassie sono gli oggetti pi\u00f9 numerosi nell'universo osservabile. Il calcolo pi\u00f9 recente stima il loro numero in circa 200 miliardi (2\u00d71011).\nNumero di galassie.\nNell'universo osservabile visibile sono presenti sicuramente pi\u00f9 di 2 bilioni (2.000 miliardi) di galassie grazie alle osservazioni pubblicate nell'ottobre 2016 che superano la passata stima dell'Hubble Ultra Deep field (che ne calcolava circa 100 fino a 400 miliardi al massimo) tuttavia secondo nuove stime il numero ipotetico di galassie nell'universo estrapolato dalla struttura del cosiddetto Cosmical Optical Background a oggi noto, risulterebbe solo una frazione con un numero pi\u00f9 alto di almeno uno o due ordini di grandezza (che attualmente non ci permetterebbero di enumerarle poich\u00e9 solamente contandole anche con l'ausilio di intelligenza artificiale si eccederebbe la durata della vita umana) ed inoltre approssimativamente un altro 90% delle galassie nell'universo osservabile risulterebbe secondo stime statistiche non rilevabile con i telescopi di cui disponiamo oggi, ancora troppo poco potenti. Gran parte di esse ha un diametro compreso fra 1000 e 100.000 parsec e sono di solito separate da distanze dell'ordine di milioni di parsec (megaparsec, Mpc). Lo spazio intergalattico \u00e8 parzialmente colmato da un tenuissimo gas, la cui densit\u00e0 \u00e8 inferiore a un atomo al metro cubo. Nella maggior parte dei casi le galassie sono disposte nell'Universo organizzate secondo precise gerarchie associative, dalle pi\u00f9 piccole associazioni, formate da alcune galassie, agli ammassi, che possono essere formati anche da migliaia di galassie. Tali strutture, a loro volta, si associano nei pi\u00f9 imponenti superammassi galattici. Queste grandi strutture sono di solito disposte all'interno di enormi correnti (come la cosiddetta \"Grande Muraglia\") e filamenti, che circondano immensi vuoti dell'Universo.\nSebbene non sia ancora del tutto ben chiaro, la materia oscura sembra costituire circa il 90% della massa di gran parte delle galassie a spirale, mentre per le galassie ellittiche si ritiene che questa percentuale sia minore, variando fra lo 0 e circa il 50%. I dati provenienti dalle osservazioni inducono a pensare che al centro di molte galassie, sebbene non di tutte, esistano dei buchi neri supermassicci; la presenza di questi singolari oggetti spiegherebbe l'attivit\u00e0 del nucleo delle galassie cosiddette \"attive\". Tuttavia la loro presenza non implica necessariamente che la galassia che li ospiti sia attiva, dato che anche la Via Lattea molto probabilmente nasconde nel suo nucleo un buco nero massivo di nome Sagittarius A*.\nEtimologia.\nLa parola \"galassia\" deriva dal termine greco che indicava la Via Lattea, (\"Galax\u00ecas\") per l'appunto, che significa \"\"latteo\", o anche (\"kyklos galaktik\u00f2s\"), col significato di \"circolo galattico\"\". Il nome deriva da un episodio piuttosto noto della mitologia greca. Zeus, invaghitosi di Alcmena, dopo avere assunto le fattezze del marito, il re di Trezene Anfitrione, ebbe un rapporto con lei, che rimase incinta. Dal rapporto nacque Eracle, che Zeus decise di porre, appena nato, nel seno della sua consorte Era mentre lei era addormentata, cosicch\u00e9 il bambino potesse bere il suo latte divino per diventare immortale. Era si svegli\u00f2 durante l'allattamento e si rese conto che stava nutrendo un bambino sconosciuto: respinse allora il bambino e il latte, sprizzato dalle mammelle, schizz\u00f2 via, andando a bagnare il cielo notturno; si sarebbe formata in questo modo, secondo gli antichi Greci, la banda chiara di luce nota come \"Via Lattea\".\nQuando William Herschel compil\u00f2 il suo catalogo degli oggetti del cielo profondo, us\u00f2 la locuzione \"nebulosa spirale\" per descrivere le caratteristiche di alcuni oggetti di aspetto nebuloso, come la Galassia di Andromeda; queste \"nebulose\" furono in seguito riconosciute, quando si inizi\u00f2 a scoprirne la distanza, come immensi agglomerati di stelle estranei alla Via Lattea; ebbe cos\u00ec origine la teoria degli \"universi-isola\". Tuttavia, tale teoria cadde presto in disuso, poich\u00e9 per \"Universo\" si intendeva la totalit\u00e0 dello spazio, con all'interno tutti gli oggetti osservabili, cos\u00ec si prefer\u00ec adottare il termine \"galassia\". Di fatto, da un punto di vista strettamente etimologico, i termini \"galassia\" e \"Via Lattea\" sono analoghi.\nOsservazione.\nOsservazione amatoriale.\nL'osservazione amatoriale delle galassie, rispetto ad altri oggetti del profondo cielo, \u00e8 resa difficoltosa da due fattori principali: A) la grandissima distanza che ci separa da esse, che fa in modo che solo le pi\u00f9 vicine siano visibili con relativa facilit\u00e0, quindi la loro luminosit\u00e0 superficiale, in genere molto debole. B) molte delle galassie pi\u00f9 vicine a noi sono galassie nane di piccole dimensioni, formate solo da alcuni milioni di stelle, visibili solo con un potente telescopio (e non \u00e8 un caso che molte di queste siano state scoperte solo in tempi recenti).\nOltre alla Via Lattea, la galassia all'interno della quale si trova il nostro sistema solare, solo altre tre sono visibili a occhio nudo: le Nubi di Magellano (Grande e Piccola Nube di Magellano), visibili solamente dall'emisfero australe del nostro pianeta, si presentano come macchie irregolari, quasi dei frammenti staccati della Via Lattea, la cui scia luminosa corre a breve distanza; si tratta di due galassie molto vicine, orbitanti attorno alla nostra; tra le galassie giganti invece, l'unica visibile a occhio nudo \u00e8 la Galassia di Andromeda, osservabile principalmente dall'emisfero boreale terrestre. \u00c8 la galassia gigante pi\u00f9 vicina a noi e anche l'oggetto pi\u00f9 lontano visibile a occhio nudo: si presenta come un alone chiaro allungato, privo di dettagli. La Galassia del Triangolo, una galassia spirale di medie dimensioni poco pi\u00f9 lontana di Andromeda, risulta gi\u00e0 invisibile a occhio nudo, rivelandosi solo con un binocolo nelle notti pi\u00f9 limpide. Tra le galassie prossime al nostro Gruppo Locale alcune degne di nota sono in direzione della costellazione dell'Orsa Maggiore (M82 e M81), ma gi\u00e0 sono visibili solo con un telescopio amatoriale.\nOsservazione a pi\u00f9 lunghezze d'onda.\nDopo la scoperta, nei primi decenni del XX secolo, che le cosiddette nebulose spiraliformi erano entit\u00e0 distinte (chiamate \"galassie\" o \"universi-isola\") dalla Via Lattea, si sono condotte numerose osservazioni volte a studiare tali oggetti, principalmente alle lunghezze d'onda della luce visibile. Il picco di radiazione di gran parte delle stelle, infatti, ricade entro questo range; pertanto l'osservazione delle stelle che formano le galassie costituiva la quasi totalit\u00e0 dell'astronomia ottica. Alle lunghezze d'onda del visibile \u00e8 possibile osservare in maniera ottimale le regioni H II (costituite da gas ionizzato), allo scopo di esaminare la distribuzione delle polveri all'interno dei bracci delle galassie a spirale.\nLa polvere cosmica, presente nel mezzo interstellare, \u00e8 per\u00f2 opaca alla luce visibile, mentre risulta gi\u00e0 pi\u00f9 trasparente all'infrarosso lontano, utilizzato per osservare nel dettaglio le regioni interne delle nubi molecolari giganti, sede di intensa formazione stellare, ed i centri galattici. Gli infrarossi sono anche utilizzati per osservare le galassie pi\u00f9 lontane, che mostrano un alto spostamento verso il rosso; esse ci appaiono come dovevano presentarsi poco dopo la loro formazione, nei primi stadi dell'evoluzione dell'Universo. Tuttavia, poich\u00e9 il vapore acqueo e il diossido di carbonio della nostra atmosfera assorbono una parte rilevante della porzione utile dello spettro infrarosso, per le osservazioni nell'infrarosso sono usati solamente telescopi ad alta quota o in orbita nello spazio.\nIl primo studio sulle galassie, in particolare su quelle attive, non basato sulle frequenze del visibile fu condotto tramite le radiofrequenze; l'atmosfera \u00e8 infatti quasi totalmente trasparente alle onde radio di frequenza compresa fra 5 MHz e 30\u00a0GHz (la ionosfera blocca i segnali al di sotto di questa fascia). Grandi radiointerferometri sono stati usati per mappare i getti emessi dai nuclei delle galassie attive. I radiotelescopi sono in grado di osservare l'idrogeno neutro, includendo, potenzialmente, anche la materia non ionizzata dell'Universo primordiale collassata in seguito nelle galassie.\nI telescopi a raggi X e a ultravioletti possono inoltre osservare fenomeni galattici altamente energetici. Un intenso brillamento (\"flare\") agli ultravioletti fu osservato nel 2006 mentre una stella di una galassia distante era catturata dal forte campo gravitazionale di un buco nero. La distribuzione del gas caldo negli ammassi galattici pu\u00f2 essere mappata attraverso i raggi X; infine, l'esistenza dei buchi neri supermassicci nei nuclei delle galassie fu confermata proprio attraverso l'astronomia a raggi X.\nStoria delle osservazioni.\nLa scoperta che il Sole \u00e8 all'interno di una galassia, e che vi sono innumerevoli altre galassie, \u00e8 strettamente legata alla scoperta della vera natura della Via Lattea.\nPrima dell'avvento del telescopio, oggetti lontani come le galassie erano del tutto sconosciuti, data la loro bassa luminosit\u00e0 e la grande distanza. Alle civilt\u00e0 classiche poteva essere nota soltanto una macchia chiara in direzione della costellazione di Andromeda (quella che fu per lungo tempo chiamata \"Grande Nube di Andromeda\"), visibile senza difficolt\u00e0 a occhio nudo, ma la cui natura era del tutto ignota. Le due Nubi di Magellano, le altre galassie visibili a occhio nudo, possedevano una declinazione troppo meridionale perch\u00e9 potessero essere osservate dalle latitudini temperate boreali. Furono sicuramente osservate dalle popolazioni dell'emisfero sud, ma da parte loro ci sono giunti pochi riferimenti scritti.\nIl primo tentativo di catalogare quelli che allora erano chiamati \"oggetti nebulosi\" risale all'inizio del XVII secolo, a opera del siciliano Giovan Battista Hodierna, che inser\u00ec nel suo catalogo \"De Admirandis Coeli Characteribus\" del 1654 anche alcune di quelle che in seguito sarebbero state chiamate \"galassie\". Verso la fine del XVIII secolo, l'astronomo francese Charles Messier compil\u00f2 un catalogo delle 109 nebulose pi\u00f9 luminose, seguito poco dopo da un catalogo, che comprendeva altre 5000 nebulose, stilato dall'inglese William Herschel. Herschel fu inoltre il primo a tentare di descrivere la forma della Via Lattea e la posizione del Sole al suo interno; nel 1785 comp\u00ec un conteggio scrupoloso del numero di stelle in seicento regioni differenti del cielo dell'emisfero boreale; egli not\u00f2 che la densit\u00e0 stellare aumentava man mano che ci si avvicinava a una determinata zona del cielo, coincidente col centro della Via Lattea, nella costellazione del Sagittario. Suo figlio John ripet\u00e9 poi le misurazioni nell'emisfero meridionale, giungendo alle stesse conclusioni. Herschel senior disegn\u00f2 poi un diagramma della forma della Galassia, considerando per\u00f2 erroneamente il Sole nei pressi del suo centro.\nNel 1845, William Parsons costru\u00ec un nuovo telescopio che gli permise di distinguere le galassie ellittiche da quelle spirali; riusc\u00ec inoltre a distinguere sorgenti puntiformi di luce (ovvero delle stelle) in alcune di queste nebulose, dando credito all'ipotesi del filosofo tedesco Immanuel Kant, che riteneva che alcune nebulose fossero in realt\u00e0 galassie distinte dalla Via Lattea. Nonostante questo, le galassie non furono universalmente accettate come entit\u00e0 separate dalla Via Lattea finch\u00e9 Edwin Hubble non risolse definitivamente la questione nei primi anni venti del XX secolo.\nNel 1917 Heber Curtis osserv\u00f2 la supernova S Andromedae all'interno della \"Grande Nebulosa di Andromeda\" (M31); cercando poi con accuratezza nei registri fotografici ne scopr\u00ec altre undici. Curtis determin\u00f2 che la magnitudine apparente di questi oggetti era 10 volte inferiore di quella che raggiungono gli oggetti all'interno della Via Lattea. Come risultato egli calcol\u00f2 che la \"nebulosa\" dovesse trovarsi a una distanza di circa 150.000 parsec; Curtis divenne cos\u00ec sostenitore della teoria degli \"universi isola\", che affermava che le nebulose di forma spirale erano in realt\u00e0 galassie simili alla nostra, ma separate. Nel 1920 ebbe luogo il \"Grande Dibattito\" tra Harlow Shapley e Heber Curtis sulla natura della Via Lattea, delle \"nebulose spiraliformi\" e sulle dimensioni generali dell'Universo. Per supportare l'ipotesi che la Grande Nebulosa di Andromeda fosse in realt\u00e0 una galassia esterna, Curtis indic\u00f2 la presenza di macchie scure, situate nel piano galattico di Andromeda, simili alle nebulose oscure osservabili nella Via Lattea, e fece notare anche il notevole spostamento della galassia secondo l'effetto Doppler.\nIl problema fu definitivamente risolto da Edwin Hubble nei primi anni venti, grazie all'uso del nuovo e pi\u00f9 potente \"telescopio Hooker\", situato presso l'osservatorio di Monte Wilson. Lo scienziato americano fu in grado di risolvere le parti esterne di alcune nebulose spiraliformi come insiemi di stelle e tra esse identific\u00f2 alcune variabili Cefeidi, che lo aiutarono a stimare la distanza di queste nebulose: queste si rivelarono troppo distanti per essere parte della Via Lattea. Nel 1936 lo stesso Hubble ide\u00f2 un sistema di classificazione per le galassie ancora usato ai nostri giorni: la sequenza di Hubble.\nTipi e morfologia.\nLo schema classificativo della Sequenza di Hubble si basa sulla morfologia visuale delle galassie; esse si suddividono in tre tipi principali: ellittiche, spirali e irregolari. Dato che tale sequenza si basa esclusivamente su osservazioni di tipo prettamente morfologico visivo, essa non tiene in considerazione alcune delle caratteristiche pi\u00f9 importanti delle galassie, quali il tasso di formazione stellare delle galassie \"starburst\" e l'attivit\u00e0 nel nucleo delle galassie attive.\nEllittiche.\nIl sistema di classificazione di Hubble considera le galassie come \"ellittiche\" (indicate dalla lettera \"E\") in base alla loro \"ellitticit\u00e0\", ossia alla loro apparenza sferica pi\u00f9 o meno allungata; la scala di misura parte dalla classe E0, indicante le galassie di aspetto quasi sferico, alla classe E7, fortemente allungate. Queste galassie hanno un profilo ellissoidale, che conferisce loro un'apparenza pi\u00f9 o meno ellittica a seconda dell'angolo di visuale. All'apparenza mostrano pochi dettagli e in genere possiedono al loro interno una quantit\u00e0 relativamente bassa di materia interstellare. Di conseguenza queste galassie possiedono un numero esiguo di ammassi aperti e un tasso ridotto di formazione stellare; sono formate anzi da stelle generalmente piuttosto vecchie ed evolute, orbitanti attorno a un centro comune di gravit\u00e0 secondo direzioni casuali. Tali caratteristiche le rendono in parte simili ai ben pi\u00f9 piccoli ammassi globulari.\nLe galassie pi\u00f9 imponenti sono dette \"ellittiche giganti\". Si pensa che molte galassie ellittiche si siano formate a causa di interazioni fra galassie, che terminano nella collisione e nella successiva fusione dell'una nell'altra; come conseguenza di ci\u00f2 possono crescere di dimensioni fino a raggiungere il diametro delle galassie spirali, ma con un numero di stelle decisamente superiore. Le galassie ellittiche giganti sono spesso presenti al centro di grandi ammassi di galassie, di cui spesso costituiscono i componenti pi\u00f9 massicci, dove le interazioni tra singole galassie possono avvenire pi\u00f9 frequentemente. Le galassie \"starburst\" sono il risultato di collisioni galattiche che possono dar luogo a una galassia ellittica.\nSpirali.\nLe galassie spirali consistono in un disco di stelle e materia interstellare rotante attorno a un centro, simile per composizione e caratteristiche a una galassia ellittica, in quanto \u00e8 composto da stelle generalmente di et\u00e0 avanzata. All'esterno del centro, chiamato \"bulge\" (o rigonfiamento centrale), si trovano i bracci di spirale, relativamente luminosi. Nello schema di classificazione di Hubble, le galassie spirali sono indicate con la lettera \"S\", seguita dalle lettere minuscole \"a\", \"b\" o \"c\", che indicano il grado di spessore dei bracci di spirale e la dimensione del bulge centrale. Una galassia di tipo \"Sa\" possiede dei bracci molto ben avvolti e poco definiti ed un nucleo centrale relativamente grande; viceversa, una galassia di tipo \"Sc\" ha dei bracci ben definiti ed un rigonfiamento centrale molto ridotto.\nNelle galassie a spirale i bracci hanno un andamento simile a quello di una spirale logaritmica, una figura che si pu\u00f2 teoricamente mostrare come risultato di un disturbo nella rotazione uniforme della massa di stelle. Come le stelle, i bracci di spirale ruotano attorno al centro, ma con una velocit\u00e0 angolare che varia da punto a punto: questo significa che le stelle transitano all'interno e all'esterno dei bracci di spirale, e la loro velocit\u00e0 di rivoluzione diminuisce nelle stelle che si trovano nelle regioni esterne ai bracci, mentre \u00e8 pi\u00f9 rapida per le stelle che vi si trovano all'interno. Si pensa che i bracci di spirale siano delle aree ad alta densit\u00e0 di materia, o meglio delle \"onde di densit\u00e0\". Come le stelle si muovono attraverso il braccio, la velocit\u00e0 spaziale di ciascuna di esse viene modificata dalle forze gravitazionali della densit\u00e0 pi\u00f9 elevata; questa velocit\u00e0 ridiminuisce come le stelle riescono dal braccio di spirale. Questo effetto a \"onda\" pu\u00f2 essere paragonato a un punto di traffico intenso di un'autostrada, con le auto costrette a rallentare in determinati punti. I bracci di fatto sono visibili a causa della loro alta densit\u00e0, che facilita per altro la formazione stellare, e spesso nascondono al loro interno stelle giovani e luminose.\nUn buon numero di galassie spirali mostrano una struttura stellare lineare a forma di barra che attraversa il nucleo, da cui si dipartono i bracci di spirale. Nella classificazione di Hubble tali galassie sono indicate con la sigla \"SB\", accompagnata dalle lettere minuscole \"a\", \"b\" o \"c\", che indicano la forma e l'avvolgimento dei bracci di spirale allo stesso modo in cui vengono classificate le galassie spirali normali. Gli astrofisici ritengono che le barre siano delle strutture temporanee che si formano come risultato di un'onda di densit\u00e0 che irradia in direzioni opposte dal nucleo, oppure siano il risultato di forze di marea con un'altra galassia. Molte galassie spirali barrate sono attive, forse a causa dell'incanalamento dei gas all'interno del nucleo, lungo i bracci.\nLa nostra Galassia, la Via Lattea \u00e8 una galassia a spirale barrata di grandi dimensioni, con un diametro di circa 100.000 anni luce (30 kpc) ed uno spessore di circa 3000 anni luce (1 kpc); contiene circa 200 miliardi di stelle (2\u00d71011) ed ha una massa totale di circa 600 miliardi (6\u00d71011) di masse solari.\nForme peculiari.\nLe galassie cosiddette \"peculiari\" sono formazioni che sviluppano propriet\u00e0 insolite, dovute all'interazione e alle forze mareali di altre galassie. Un esempio di questa classe di oggetti \u00e8 la galassia ad anello, che possiede una struttura anulare di stelle e mezzo interstellare che circonda una barra centrale. Si pensa che una galassia ad anello si possa formare qualora una galassia pi\u00f9 piccola passi attraverso il nucleo di una galassia spirale. Probabilmente un evento come questo si \u00e8 verificato nella Galassia di Andromeda, la quale, se osservata nell'infrarosso, mostra una struttura ad anello multipla.\nUna galassia lenticolare \u00e8 invece una forma intermedia che ha sia le propriet\u00e0 delle galassie ellittiche sia quelle delle galassie spirali. Sono classificate secondo la sequenza di Hubble con la sigla S0 e possiedono dei bracci di spirale non definiti, con un alone ellittico di stelle.\nIn aggiunta a queste due classi esiste una grande variet\u00e0 di galassie che non possono essere classificate n\u00e9 come ellittiche, n\u00e9 come spirali: di solito ci si riferisce a queste galassie con l'appellativo di \"galassie irregolari\". Una galassia Irr-I possiede alcune strutture che non possono allinearsi con lo schema di Hubble; una galassia Irr-II invece non possiede neppure una struttura che ricordi la sequenza di Hubble, perch\u00e9 potrebbero essere state distrutte da diverse interazioni. Un esempio di galassie irregolari vicine alla nostra Galassia sono le due Nubi di Magellano.\nNane.\nNonostante l'apparente prevalenza delle grandi galassie ellittiche o a spirale, la gran parte delle galassie dell'Universo sono in realt\u00e0 delle galassie nane; queste deboli galassie possiedono circa un centesimo del diametro della Via Lattea e contengono al massimo appena qualche miliardo di stelle.\nMolte galassie nane orbitano come satelliti attorno a una singola grande galassia; la Via Lattea, ad esempio, possiede poco meno di una ventina di galassie satelliti, ma secondo alcuni studi ne esisterebbero altre ancora da scoprire; alcune ipotesi suggeriscono che il loro numero possa aggirarsi sui 300 - 500. Le galassie nane sono a loro volta classificate come ellittiche, spirali ed irregolari. Dato che le galassie nane ellittiche spesso mostrano somiglianze con le galassie ellittiche giganti, sono spesso chiamate galassie nane sferoidali.\n\u201cGreen bean\u201d (fagiolino).\nRecentemente \u00e8 stata scoperta una nuova classe di galassie denominate \u201cgreen bean\u201d (fagiolino) a causa del loro colore e al fatto che assomigliano ma in grande alle galassie \u201cgreen pea\u201d (galassie \u201cpisello verde\u201d). Essa date le \"modiche\" dimensioni risplende interamente la luce riflessa di un buco nero centrale supermassiccio. La prima galassia osservata con queste caratteristiche si trova nella costellazione dell'Acquario a una distanza di circa 3,7 miliardi di anni luce. La successiva analisi dei dati da parte dell'\u00e9quipe ha rivelato che il buco nero non \u00e8 molto attivo al centro, sicuramente meno di quanto ci si attendesse dalla dimensione e dall'intensit\u00e0 della regione illuminata. Gli esperti pensano che le regioni incandescenti siano un'eco del passato, di quando cio\u00e8 il buco nero centrale era molto pi\u00f9 attivo, e che diventeranno sempre meno brillanti a mano a mano che le ultime radiazioni dal buco nero attraversando la galassia si perderanno nello spazio.\nAttualmente sono state trovate altre 16 galassie con propriet\u00e0 simili, confermate poi da osservazioni effettuate al telescopio Gemini Sud.\nDinamiche ed attivit\u00e0 insolite.\nRotazione.\nLe stelle all'interno delle galassie sono in costante movimento; nelle galassie ellittiche, a causa del bilanciamento fra velocit\u00e0 e gravit\u00e0, i movimenti sono relativamente contenuti, le stelle si muovono in direzioni casuali ed i movimenti rotazionali attorno al nucleo sono minimi; ci\u00f2 conferisce a queste galassie la tipica forma sferica.\nNelle galassie a spirale, le dinamiche sono notevolmente pi\u00f9 complesse. Il nucleo, di forma sferoidale, possiede un'elevata densit\u00e0 di materia, il che comporta che questo si comporti in modo simile a un corpo rigido. Nei bracci di spirale (che costituiscono il disco galattico), invece, la componente di rotazione \u00e8 preponderante, il che spiega la forma appiattita del disco. La velocit\u00e0 orbitale della gran parte delle stelle della galassia non dipende necessariamente dalla loro distanza dal centro. Se si suppone, per l'appunto, che le parti pi\u00f9 interne dei bracci di spirale ruotino pi\u00f9 lentamente delle parti esterne (come avviene, ad esempio, in un corpo rigido), le galassie spirali tenderebbero ad \"attorcigliarsi\" e la struttura a spirale diverrebbe staccata dal nucleo. Questo scenario \u00e8 in realt\u00e0 l'opposto di quanto si osserva nella galassie spirali; per questo motivo gli astronomi suppongono che i bracci delle spirali siano il risultato di diverse onde di densit\u00e0 emanate dal centro galattico. Da ci\u00f2 ne consegue che i bracci di spirale cambiano di continuo morfologia e posizione. L'onda di compressione aumenta la densit\u00e0 dell'idrogeno molecolare, che, manifestando fenomeni di instabilit\u00e0 gravitazionale, collassa facilmente dando luogo alla formazione di protostelle; di fatto, i bracci appaiono pi\u00f9 luminosi del resto del disco non perch\u00e9 la loro massa sia notevolmente pi\u00f9 elevata, ma perch\u00e9 contengono un gran numero di stelle giovani e brillanti.\nFuori dalle regioni del bulge o dal bordo esterno, la velocit\u00e0 di rotazione galattica \u00e8 compresa fra 210 e 240\u00a0km/s. Pertanto, il periodo orbitale di una stella che orbita nei bracci di spirale \u00e8 direttamente proporzionale solo alla lunghezza della traiettoria percorsa, a differenza di quanto pu\u00f2 invece essere osservato nel sistema solare, dove i pianeti, percorrendo orbite differenti nel rispetto delle leggi di Keplero, possiedono anche significative differenze nella velocit\u00e0 orbitale; quest'andamento delle orbite dei bracci di spirale costituisce uno degli indizi pi\u00f9 evidenti dell'esistenza della materia oscura.\nSenso di rotazione.\nIl senso di rotazione di una galassia a spirale pu\u00f2 essere misurato studiando l'effetto Doppler riscontrato sulla galassia stessa, che rivela se le sue stelle sono in avvicinamento o in allontanamento da noi; tuttavia, questo \u00e8 possibile solo a determinate condizioni: innanzitutto, la galassia non deve presentarsi \"di faccia\" o \"di taglio\", ossia l'angolo di visuale non deve essere uguale a 0\u00ba o 90\u00ba, questo perch\u00e9 se una galassia che si mostra perfettamente di faccia, le sue stelle giacciono approssimativamente alla stessa distanza da noi, in qualunque punto della loro orbita esse si trovino. Nel secondo caso - quello delle galassie con angolo di visuale inclinato - occorre dapprima stabilire quale parte di essa \u00e8 pi\u00f9 vicina e quale \u00e8 pi\u00f9 lontana.\nAlcune galassie possiedono dinamiche del tutto particolari e insolite; \u00e8 questo il caso della Galassia Occhio Nero (nota anche con la sigla del Catalogo di Messier M64). M64 \u00e8 all'apparenza una normale galassia a spirale, oscurata in pi\u00f9 punti da fitte nebulose oscure; tuttavia, recenti analisi dettagliate hanno portato alla scoperta che i gas interstellari delle regioni esterne ruotano in direzione contraria rispetto ai gas e le stelle delle regioni interne.\nAlcuni astronomi ritengono che la rotazione contraria abbia avuto inizio quando M64 assorb\u00ec una propria galassia satellite, entrata in collisione con essa probabilmente pi\u00f9 di un miliardo di anni fa. Nelle regioni di contatto tra le opposte rotazioni, i gas collisero e si compressero contraendosi, dando vita a una zona di formazione stellare molto attiva. Della piccola galassia scontratasi con M64 ora non resta quasi pi\u00f9 nulla; le sue stelle o sono state assimilate dalla galassia principale o sono state disperse nello spazio come stelle iperveloci, ma i segni della collisione sarebbero visibili nel moto contrario dei gas nelle regioni esterne di M64.\nInterazioni.\nLe distanze che intercorrono in media tra le galassie appartenenti a uno stesso ammasso \u00e8 lievemente maggiore dell'ordine di grandezza del diametro delle galassie di dimensioni pi\u00f9 grandi; per questo motivo, le interazioni fra le galassie sono relativamente frequenti, e svolgono un ruolo determinante nella loro evoluzione. Gli scambi di materia tra le galassie sono piuttosto frequenti e sono causate dalle distorsioni dovute alle forze mareali, all'origine spesso anche di scambi di gas e polveri tra i due sistemi galattici.\nLe collisioni avvengono quando due galassie passano direttamente l'una attraverso l'altra con una velocit\u00e0 sufficiente a non farle andare incontro a una fusione. Le stelle di queste galassie risentono lievemente dell'interazione: le loro traiettorie restano imperturbate ed \u00e8 raro il verificarsi di fenomeni di interazione diretta. Tuttavia, i gas e le polveri delle due galassie vanno necessariamente incontro a una interazione: le forze esercitate sulle nubi in collisione possono far scattare un violento fenomeno di formazione stellare (noto come \"starburst\") e il mezzo interstellare si disgrega e si comprime. Una collisione pu\u00f2 distorcere enormemente la forma di una o di entrambe le galassie, formando barre, anelli o strutture piatte.\nSe l'interazione \u00e8 particolarmente forte, le galassie si fondono fra loro; in questo caso la velocit\u00e0 a cui i due sistemi si urtano non \u00e8 sufficiente per consentire un \"tranquillo\" transito l'una dentro l'altra. Al contrario, tenderanno a unirsi gradualmente per formare un'unica grande galassia, spesso di forma ellittica. Nel caso in cui una delle galassie sia molto pi\u00f9 grande dell'altra, il risultato \u00e8 noto come \"cannibalismo galattico\"; in questo caso, la galassia pi\u00f9 grande non subisce notevoli deformazioni dalla fusione, mentre la galassia pi\u00f9 piccola \u00e8 distrutta e le sue stelle vanno a far parte della galassia pi\u00f9 grande. Il nucleo di alcune di queste galassie pi\u00f9 piccole pu\u00f2 disporsi separatamente nell'alone galattico, assumendo caratteristiche simili a quelle degli ammassi globulari. La Via Lattea \u00e8 attualmente in fase di fusione con la Galassia Nana Ellittica del Sagittario e con la Galassia Nana Ellittica del Cane Maggiore.\n\"Starburst\".\nLe stelle si formano nelle galassie all'interno di riserve di gas a temperatura piuttosto bassa (appena un centinaio di kelvin), che vanno a costituire i complessi molecolari e le nubi molecolari giganti. \u00c8 stato osservato che alcune galassie possiedono un tasso di formazione stellare straordinariamente alto, fenomeno noto nell'ambiente scientifico come \"starburst\" (letteralmente, \"raffica di stelle\"). Se tale frenetica attivit\u00e0 continuasse senza poi incontrare una flessione, la galassia consumerebbe la propria riserva di idrogeno in un tempo decisamente inferiore rispetto alla vita media delle altre galassie; dunque gli astrofisici sono propensi a ritenere che l'attivit\u00e0 di starburst duri al massimo una decina di milioni di anni, un lasso di tempo quasi istantaneo se paragonato alla vita di una galassia. Nelle epoche pi\u00f9 antiche della storia dell'Universo, i fenomeni di starburst dovevano essere molto pi\u00f9 diffusi, mentre attualmente costituiscono circa il 15% di tutti i fenomeni di formazione stellare.\nLe galassie starburst sono caratterizzate da forti concentrazioni di gas e dalla presenza di stelle giovani e brillanti, incluse stelle supermassicce di classe O, che ionizzano le nubi creando le cosiddette regioni H II. Tali stelle evolvono in tempi molto veloci (al massimo alcuni milioni di anni) ed esplodono in supernovae; si creano cos\u00ec dei resti di supernova in espansione, che, comprimendo i gas circostanti, innescano una reazione a catena di formazione stellare che si estende a tutta la regione nebulare. Solo quando il gas \u00e8 prossimo a esaurirsi o a disperdersi i fenomeni di starburst hanno fine.\nGli starburst sono spesso associati alle galassie interagenti o in via di fusione. L'esempio tipo di una galassia a starburst di interazione \u00e8 la Galassia Sigaro (M82), che speriment\u00f2 una forte interazione con la vicina galassia maggiore Galassia di Bode (M81). Le galassie irregolari spesso mostrano i segni di attivit\u00e0 starburst.\nNuclei attivi.\nAlcune tra le galassie osservabili sono classificate come \"galassie attive\"; in esse buona parte dell'energia totale, ossia la somma dell'energia delle radiazioni emesse dalle singole stelle, dalle polveri e dal mezzo interstellare, \u00e8 emessa verso l'esterno lungo un doppio getto che si diparte dal nucleo galattico.\nIl modello standard sviluppato dagli astrofisici per spiegare il comportamento di una galassia attiva prevede un vasto disco di accrescimento che si forma attorno a un buco nero supermassiccio nella parte centrale del nucleo galattico. La radiazione emessa da una galassia attiva \u00e8 il risultato dell'energia potenziale gravitazionale rilasciata dalla materia mentre essa precipita all'interno del buco nero. In circa il 10% delle galassie attive \u00e8 presente un doppio getto che si estende in direzioni diametralmente opposte dal nucleo a una velocit\u00e0 simile a quella della luce (\"getto relativistico\"). Il meccanismo con cui si originano tali getti non \u00e8 ancora ben compreso.\nLe galassie attive sono classificate tramite un modello standard basato sul quantitativo di energia prodotta e sull'angolo di visuale in cui esse si presentano. Le galassie attive che emettono radiazione ad alta energia in forma di raggi X e gamma sono classificate come galassie di Seyfert o quasar, a seconda della loro luminosit\u00e0. Si ritiene invece che i cosiddetti \"blazar\" siano galassie attive con un getto relativistico che punta in direzione della Terra (ossia noi osserviamo uno dei poli della galassia, da cui escono i getti), mentre una radiogalassia \u00e8 una galassia attiva che emette energia anche alle frequenze radio e i cui lobi di emissione radio sono solitamente ben evidenti.\nLegate alle galassie attive sono forse le regioni nucleari a linee di emissione a bassa ionizzazione, la cui emissione \u00e8 dominata da elementi debolmente ionizzati. Circa un terzo delle galassie vicine a noi avrebbero un nucleo a linee di emissione a bassa ionizzazione.\nEvoluzione galattica.\nGli studi sulla formazione e sull'evoluzione galattica cercano di fornire delle risposte in merito a come le galassie si siano formate e quale sia stato il loro percorso evolutivo durante la storia dell'Universo. Alcune teorie in merito sono ora pienamente accettate, ma in campo astrofisico questo fronte di studio resta ancora aperto.\nFormazione.\nI modelli cosmologici attuali sull'origine e sulle prime fasi dell'Universo si basano sulla teoria del Big Bang. Circa 300.000 anni dopo questo evento, la temperatura del cosmo si abbass\u00f2 sino a consentire la formazione degli atomi di idrogeno ed elio, in un evento chiamato ricombinazione. Quasi tutto l'idrogeno era neutro (ovvero non ionizzato) e assorbiva la luce, mentre non si era ancora formata nessuna stella; per tale motivo questa fase viene chiamata \"et\u00e0 oscura dell'Universo\". Fu dalle fluttuazioni di densit\u00e0 (o irregolarit\u00e0 anisotropiche) di questa materia primordiale che iniziarono ad apparire le prime strutture a grande scala; come risultato, la materia barionica inizi\u00f2 a condensare con l'alone di materia oscura. Queste strutture primordiali sarebbero poi diventate le galassie che oggi osserviamo.\nIndizi sulle prime fasi della formazione galattica furono trovati nel 2006, quando si scopr\u00ec che la galassia IOK-1 possedeva un insolitamente alto spostamento verso il rosso (\"redshift\", in gergo astronomico), calcolato in 6,96, che corrisponde a un periodo risalente a 750 milioni di anni dopo il Big bang, che ne ha fatto la galassia pi\u00f9 remota e antica conosciuta. Mentre alcuni scienziati hanno stabilito che altri oggetti, come Abell 1835 IR1916, possedevano uno spostamento verso il rosso pi\u00f9 elevato, a indicare che sono osservate in uno stadio antico dell'evoluzione dell'Universo, l'et\u00e0 e la composizione di IOK-1 \u00e8 stata determinata con maggiore certezza; l'esistenza di queste antiche \"protogalassie\" suggerisce che esse debbano essersi evolute nella cosiddetta \"Et\u00e0 Oscura\", ossia l'et\u00e0 dell'Universo in cui gran parte dei fotoni interagivano con gli elettroni e i protoni in una sorta di fluido foto-barionico (\"plasma\"), \"opaco\" alla luce.\nIl processo di formazione delle galassie \u00e8 una delle tante questioni ancora aperte in campo astronomico. Le teorie esistenti sono raggruppate in due categorie: \"top-down\" e \"bottom-up\". Nelle prime (come nel modello ELS \u2013 \"Eggen\u2013Lynden-Bell\u2013Sandage\"), le protogalassie si formano a seguito di un vasto e simultaneo collasso gravitazionale durato circa un milione di anni; secondo le altre teorie (come nel modello SZ \u2013 \"Searle-Zinn\") invece si formarono inizialmente solo gli ammassi globulari e in seguito alcuni di questi corpi iniziarono a crescere fino a formare le galassie pi\u00f9 grandi. Le teorie moderne devono essere modificate per tenere conto della probabile presenza degli aloni di materia oscura.\nDopo la formazione e la contrazione delle prime galassie, al loro interno inizi\u00f2 ad apparire il primo alone di stelle (dette di \"popolazione III\"); queste stelle erano composte da elementi leggeri come idrogeno ed elio in percentuali ancora pi\u00f9 elevate rispetto alle stelle attuali, dato che gli elementi pesanti ancora non erano stati sintetizzati, e potrebbero avere avuto una massa notevole, superiore forse a 300 M\u2609. Se cos\u00ec fosse, queste stelle avrebbero rapidamente consumato la loro riserva di idrogeno per poi esplodere come supernovae, rilasciando gli elementi pi\u00f9 pesanti, prodotti tramite la fusione nucleare (\"nucleosintesi stellare\") nel mezzo interstellare. Questa prima generazione di stelle ionizz\u00f2 l'idrogeno neutro circostante, creando delle bolle di vento stellare in espansione, che sospinge buona parte del gas ancora presente allontanandolo dalla stella.\nFase post formazione.\nSecondo il modello \"top-down\", circa un miliardo di anni dopo la formazione delle galassie comparvero le prime strutture tipo: gli ammassi globulari, l'eventuale buco nero supermassiccio e il \"bulge\" (centro) galattico, composto da stelle di popolazione II, povere in metalli. La creazione del buco nero supermassiccio sembra giocare un ruolo fondamentale nell'afflusso di materia che andr\u00e0 ad accrescere la galassia. Durante questo periodo, all'interno delle galassie si verific\u00f2 un intenso e diffuso fenomeno di formazione stellare.\nDurante i due miliardi di anni seguenti, la materia accumulata si dispose lungo il disco galattico. Una galassia continuer\u00e0 nel corso della sua esistenza a ricevere materia, principalmente idrogeno ed elio, proveniente dalle nubi ad alta velocit\u00e0 e dalle galassie nane cannibalizzate. Il ciclo della nascita e morte stellare fa lentamente aumentare l'abbondanza di elementi pesanti, che favoriscono la formazione dei pianeti.\nL'evoluzione delle galassie pu\u00f2 essere interessata da eventi come le interazioni e le collisioni, molto comuni durante le epoche pi\u00f9 antiche; la gran parte delle galassie possedeva allora una morfologia peculiare. A causa della grande distanza che intercorre tra le stelle, la quasi totalit\u00e0 dei sistemi stellari nelle galassie in collisione ne risultano indenni. Tuttavia, le forze mareali e gravitazionali in gioco possono creare delle lunghe correnti di stelle e polveri all'esterno delle galassie interessate, correnti note come \"code mareali\"; esempi di queste strutture possono essere osservate in NGC 4676 o nelle Galassie Antenne.\nUno di questi eventi interesser\u00e0 molto probabilmente le due galassie principali del Gruppo Locale, la Via Lattea e la Galassia di Andromeda, le quali si stanno avvicinando alla velocit\u00e0 di 130\u00a0km/s e, a seconda del loro movimento laterale, potrebbero collidere tra circa cinque o sei miliardi di anni. Sebbene la Via Lattea non si sia mai scontrata con galassie grandi come la Galassia di Andromeda, ci sono comunque sempre pi\u00f9 evidenze del fatto che la nostra Galassia si sia scontrata in passato (e tuttora stia interagendo) con galassie nane minori.\nInterazioni su larga scala come queste sono piuttosto rare; col passare del tempo le collisioni fra due galassie di pari dimensioni diventano sempre meno comuni, poich\u00e9 la distanza tra le galassie tende generalmente ad aumentare. Molte delle galassie pi\u00f9 luminose non hanno subito sostanziali cambiamenti negli ultimi miliardi di anni e anche il tasso di formazione stellare raggiunse il picco massimo cinque miliardi di anni fa.\nEvoluzione futura.\nAttualmente, gran parte dei fenomeni di formazione stellare avvengono nelle galassie pi\u00f9 piccole, nelle quali le nubi molecolari contengono un quantitativo di idrogeno ancora piuttosto elevato. Le galassie spirali, come la Via Lattea, producono nuove generazioni di stelle solo se e dove possiedono dense nubi molecolari di idrogeno interstellare; le galassie ellittiche sono invece di fatto quasi del tutto prive di nubi di gas, ragion per cui il loro tasso di formazione stellare \u00e8 estremamente basso, se non in certi casi assente. L'afflusso di materia che provoca la formazione stellare, soprattutto dalle galassie cannibalizzate, ha un limite: infatti, una volta che le stelle avranno convertito l'idrogeno disponibile in elementi pi\u00f9 pesanti, i fenomeni di formazione di nuove stelle avranno termine.\nGli astrofisici sono propensi a ritenere che i fenomeni di formazione stellare dureranno ancora per circa cento miliardi di anni, dopo i quali l'\"era delle stelle\" inizier\u00e0 a declinare, in un periodo compreso fra dieci e cento bilioni di anni (1 bilione = mille miliardi, 1012), quando le stelle pi\u00f9 piccole e longeve dell'Universo, le deboli nane rosse, termineranno il loro ciclo vitale. Alla fine dell'era delle stelle, le galassie saranno composte solo da oggetti compatti: nane brune, nane bianche tiepide o fredde (\"nane nere\") stelle di neutroni e buchi neri; \u00e8 questa la cosiddetta \"era degenere dell'Universo\". Alla fine, come risultato della relazione gravitazionale, tutte le stelle potrebbero precipitare all'interno del buco nero supermassiccio centrale, oppure potrebbero essere scagliate nello spazio intergalattico in seguito a collisioni.\nStrutture a grande scala.\nLe osservazioni dello spazio profondo mostrano che le galassie si trovano spesso in associazioni relativamente strette con altre galassie. Le galassie solitarie che non hanno avuto interazioni significative con altre galassie di massa simile negli ultimi miliardi di anni sono molto rare: solo il 5% delle galassie osservate mostra condizioni di vero isolamento. Tuttavia queste formazioni isolate potrebbero aver avuto interazioni ed eventualmente sub\u00ecto delle fusioni con altre galassie nel passato, e potrebbero anche possedere delle galassie satelliti pi\u00f9 piccole. Le galassie isolate, dette talvolta anche \"galassie di campo\", possono produrre stelle a un tasso pi\u00f9 alto del normale, poich\u00e9 il loro gas non \u00e8 strappato via dalle interazioni con altre galassie vicine.\nIn scala maggiore, l'Universo, nel rispetto della legge di Hubble, \u00e8 in continua espansione, e risulta dall'aumento della distanza tra le singole galassie. Le associazioni galattiche possono superare questa tendenza all'espansione solo in scala locale, attraverso la loro reciproca attrazione gravitazionale. Tali associazioni si formarono nei primi stadi dell'Universo, quando insiemi di materia oscura attrassero assieme le loro rispettive galassie; successivamente i gruppi pi\u00f9 vicini si fusero, dando luogo ad ammassi di pi\u00f9 grandi dimensioni. Questo processo di fusione tra gruppi di galassie riscald\u00f2 il gas intergalattico compreso all'interno dell'ammasso portandolo ad alte temperature, che raggiunsero in certi casi i 30-100 milioni di K.. Questo valore di temperatura non \u00e8 da considerarsi in termini classici, ma \u00e8 un valore ottenuto tenendo conto dell'energia cinetica delle particelle, che per altro sono estremamente rarefatte. Circa il 70-80% della massa di un ammasso \u00e8 formata da materia oscura, di cui il 10-30% va a costituire questo gas ad alta temperatura; il restante 20-30% del totale forma le galassie.\nLa maggior parte delle galassie dell'Universo sono legate gravitazionalmente in strutture gerarchiche di ammassi, che ricalcano la forma di un frattale, contenenti la gran parte della massa barionica dell'Universo. La tipologia pi\u00f9 diffusa \u00e8 l'associazione galattica, costituita da pochi membri. Perch\u00e9 l'associazione si mantenga stabile, ogni galassia membro deve avere una velocit\u00e0 sufficientemente bassa da evitare il proprio allontanamento (vedi Teorema del viriale); se per\u00f2 l'energia cinetica \u00e8 troppo bassa, il gruppo potrebbe evolvere in un gruppo con meno galassie, poich\u00e9 alcune di esse tenderanno a fondersi l'un l'altra.\nLe strutture maggiori, che contengono invece diverse migliaia di galassie concentrate in un'area di pochi megaparsec (1Mpc = un milione di parsec), sono chiamate ammassi. Tali strutture sono spesso dominate da una singola galassia ellittica gigante, nota come \"galassia di ammasso pi\u00f9 luminosa\", che col tempo disgrega le sue galassie satelliti a causa della sua grande forza di marea, acquistandone la massa.\nGli ammassi e le associazioni, spesso insieme ad alcune galassie singole, sono a loro volta raggruppati in superammassi di galassie, che contengono decine di migliaia di galassie. Al livello dei superammassi le galassie sono disposte all'interno di vaste superfici e filamenti, circondati da vaste aree vuote. Oltre questa scala, l'Universo appare essere isotropico e omogeneo.\nLa Via Lattea \u00e8 membro di un'associazione chiamata Gruppo Locale, un gruppo relativamente piccolo di galassie che ha un diametro di circa un megaparsec. La Via Lattea e la Galassia di Andromeda sono le due galassie pi\u00f9 luminose del gruppo, e ne regolano le dinamiche gravitazionali; gli altri membri del gruppo sono galassie nane, spesso satelliti delle due principali. Il Gruppo Locale \u00e8 a sua volta parte di una struttura di forma sferoidale all'interno del Superammasso della Vergine, una struttura molto vasta di gruppi di galassie che circonda l'Ammasso della Vergine.\nLe galassie nella fantascienza.\nNel corso del Novecento, con lo sviluppo degli studi astronomici e a seguito della consapevolezza che l'Universo \u00e8 in realt\u00e0 popolato da miliardi di galassie, la fantascienza ha conosciuto una sorta di sviluppo parallelo; le nuove scoperte hanno stimolato la fantasia di scrittori e registi, che hanno creato diverse galassie immaginarie in cui ambientare numerose saghe, guerre galattiche e civilt\u00e0 aliene.\nLa pi\u00f9 conosciuta delle galassie immaginarie \u00e8 la Galassia di Guerre stellari. La Galassia di Guerre stellari avrebbe una forma grosso modo spirale, o al pi\u00f9 una via intermedia tra la forma spirale e quella ellittica; \u00e8 popolata da un gran numero di civilt\u00e0 che parlano, oltre a una loro propria lingua, anche un idioma comune (il Basic Galattico). Alcune aree sono inesplorate o di difficile accesso, anche a causa di forti anomalie magnetiche, mentre i bracci esterni e di media distanza sono ben noti e popolati.\nNel film Stargate, una galassia posta in una zona remota dell'Universo, chiamata Galassia di Kalian, contiene un pianeta che pu\u00f2 essere raggiunto tramite uno speciale apparecchio a forma di grande anello, noto come \"stargate\"; qui vive una civilt\u00e0 umana simile a quella egizia, che adora come divinit\u00e0 un essere alieno che si fa chiamare Ra.\nNei vari telefilm che seguono, vengono scoperti tanti sistemi di coordinate diverse per lo stargate, che permettono di raggiungere mondi pi\u00f9 o meno distanti dell'Universo. Nella serie Stargate Atlantis, vengono scoperte delle coordinate speciali a 8 simboli (anzich\u00e9 i tradizionali 7) che consentono di raggiungere una lontana galassia posta in direzione della costellazione di Pegaso, dove si trova la citt\u00e0 perduta di Atlantide, una grande citt\u00e0 ultratecnologica abbandonata da una civilt\u00e0 primordiale nota come \"Gli Antichi\". In realt\u00e0, esistono delle differenze nella trama di fondo fra il film e le serie di telefilm: nel corso di questi ultimi infatti il pianeta di Ra viene \"portato\" nella nostra Galassia, mentre per accedere a galassie esterne alla nostra si specifica che occorre inserire nello stargate 8 simboli anzich\u00e9 7."}
