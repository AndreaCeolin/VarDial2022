{"id": "100262", "revid": "697352", "url": "https://it.wikipedia.org/wiki?curid=100262", "title": "Fabio Fazio", "text": "Negli anni ottanta ha esordito giovanissimo sulle reti RAI, ottenendo in seguito grande popolarit\u00e0 con la conduzione del programma domenicale \"Quelli che... il calcio\" (1992-2001). Ha presentato il Festival di Sanremo nelle edizioni del 1999 e del 2000 e in seguito in quelle del 2013 e del 2014 per le quali ha curato anche la direzione artistica. Dal 2003 conduce il talk show \"Che tempo che fa\".\nBiografia.\nGli inizi e gli anni ottanta.\nNato a Savona da Giuseppe, originario di Varazze, e Delia, casalinga nata in Etiopia da genitori calabresi, Fabio Agostino Francesco Fazio ha conseguito la maturit\u00e0 classica presso il Liceo Classico \"Gabriello Chiabrera\" di Savona nel 1983 e di seguito la laurea in Lettere e Filosofia all'Universit\u00e0 di Genova con una tesi sugli elementi letterari nei testi dei cantautori italiani. Esordisce nel 1982 in radio come imitatore nel programma Rai \"Black out\". Successivamente partecipa a un mega-provino organizzato da Bruno Voglino per la Rai: Gianni Boncompagni lo fa esordire in televisione nel 1983 con Raffaella Carr\u00e0 in \"Pronto Raffaella\".\nNel 1983 partecipa al programma di Loretta Goggi \"Loretta Goggi in quiz\" (nella prima edizione come ospite estemporaneo mentre nella seconda entra a far parte del cast) e a \"Sponsor City\". Si occupa in seguito di trasmissioni dedicate a un target giovanile come \"L'Orecchiocchio\", nella stagione 1985-1986.\nProsegue la sua conduzione di programmi giovanilistici con Estate Disco 1986 (la risposta della Rai al Festivalbar) insieme a Isabel Russinova, \"Jeans\", nelle stagioni 1986-1987 e 1987-1988 (come coconduttore insieme a Moana Pozzi e successivamente a Simonetta Zauli), con tra un'edizione e l'altra \"Improvvisando\", programma del 1987 andato in onda nell'estate e a inizio autunno (sar\u00e0 presente nel cast anche dell'edizione 1988). Dal 1987 al 1990 conduce su Odeon TV il programma \"Forza Italia\" insieme a Roberta Termali e Walter Zenga, e nel frattempo su Rai 2 e su Rai 3, rispettivamente, \"Fate il vostro gioco\" e \"Mai dire mai\", nella stagione 1988-1989. Dall'aprile 1990 al 1991 \u00e8 invece uno dei protagonisti del variet\u00e0 satirico-demenziale \"Banane\", in onda su Telemontecarlo, mentre nella stagione 1990-1991 \u00e8 in \"Mi manda Lubrano\" e nell'autunno del 1991 \u00e8 su Rai 1 con \"Fantastico Bis\".\nSempre in quel periodo (e fino alla stagione 1993-1994) \u00e8, insieme a Oreste De Fornari, Stefano Magagnoli ed Enrico Magrelli, uno dei quattro giovani giornalisti che affiancano Sandro Paternostro in \"Diritto di replica\" su Rai 3, al quale fanno seguito, pi\u00f9 o meno nello stesso periodo (primavera 1992 e 1993), le due edizioni di \"Porca miseria\", sempre sulla terza rete. Intanto continua a collaborare con Telemontecarlo, per la quale realizza nella stagione 1992-1993 \"T'amo TV\" (circa 60 puntate, a partire dal 2 novembre 1992).\nAnni novanta.\nIl vero successo per\u00f2 arriva nel 1993, quando scrive e conduce, sulla terza rete Rai (e in seguito su Rai 2), il variet\u00e0 domenicale \"Quelli che il calcio\" Sar\u00e0 questa trasmissione a consacrarlo al grande pubblico, mettendo in risalto per la prima volta le sue doti di conduttore singolo oltre che di spalla e di imitatore. Nel gennaio 1995 particolare rilevanza mediatica suscit\u00f2 la decisione di Fazio e del cast della trasmissione di abbandonare in quella puntata lo studio, a causa di alcuni scontri tra due tifoserie culminati con la morte di un tifoso. Nel 1998 il programma viene promosso su Rai 2 e diventer\u00e0 uno dei programmi di punta della rete. La conduzione di Fazio proseguir\u00e0 fino alla stagione 2000/2001 quando lascia la Rai per la neonata LA7 ed \u00e8 sostituito da Simona Ventura.\nNel 1996 scrive il film \"Pole pole\", che Massimo Martelli gira in Africa per sostenere l'AMREF. Il film, in cui interpreta s\u00e9 stesso, viene presentato fuori concorso alla Mostra internazionale d'arte cinematografica di Venezia. Sempre nel 1996 conduce su Rai 1 alla domenica alle 20:40 il mini-variet\u00e0 \"Per Atlanta sempre dritto\", singolare concorso per 'portatori di fiaccola' varato dalla Coca Cola in vista dei giochi olimpici di Atlanta. Si tratta di una breve trasmissione in onda per circa 7-8 minuti, nello spazio occupato durante la settimana da \"La Zingara\". In ogni puntata Fazio mette in competizione con una serie di stratagemmi le persone che aspirano e portare la fiaccola olimpica. Ai vincitori viene consentito di trasportarla per un chilometro.\nNel 1997, sempre con Martelli come regista, esce per la Rai una fiction tv in due parti dal titolo \"Un giorno fortunato\", dove interpreta il dottor Francesco F\u00e0soli psicologo dell'ASL ricco di nevrosi quotidiane; al film partecipano Claudio Bisio nel ruolo di un paziente ed Enzo Jannacci nella parte di un medico psichiatra. La fiction \u00e8 stata girata per le scene esterne a Imperia, provincia della terra ligure, sua regione natale, e per le scene interne a Roma. Ancora nel 1997 assieme a Claudio Baglioni conduce in primavera \"Anima mia\" (e poi nell'autunno del 1999 \"L'Ultimo Valzer\"), revival sugli anni settanta che ottiene consensi sia di pubblico sia di critica, e diverr\u00e0 uno dei programmi pi\u00f9 visti della storia della seconda rete Rai fino all'arrivo, sette anni pi\u00f9 tardi, de \"L'isola dei famosi\": ricever\u00e0 numerosi riconoscimenti tra cui il Telegatto come programma dell'anno dalle mani di Michael Jackson.\nConduttore del Festival di Sanremo (1999-2000).\nIl successo di \"Anima mia\" costituir\u00e0 per Fazio una consacrazione, tanto da venire destinato alla conduzione del Festival di Sanremo per due anni consecutivi, nel 1999 e nel 2000. In questi due anni la manifestazione raggiunge ascolti record che ancora oggi sono stati raramente toccati. Le edizioni guidate da Fazio sono state caratterizzate dalla presenza di personalit\u00e0 del tutto inusitate per il festival, come ad esempio il Premio Nobel per la medicina Renato Dulbecco e il tenore Luciano Pavarotti, impegnati nella co-conduzione, e Michail Gorba\u010d\u00ebv invitato come ospite.\nNell'edizione del 1999 \u00e8 affiancato dalla modella Laetitia Casta, che otterr\u00e0 parecchia notoriet\u00e0 con questo Sanremo, e il premio Nobel Renato Dulbecco. Da direttore artistico apporta numerose novit\u00e0, come il \"Premio Citt\u00e0 di Sanremo\", che consentono al Festival, nella finale, di sfiorare il 65% di share ed \u00e8 considerata dalla critica come una delle migliori edizioni di sempre di Sanremo. L'edizione successiva risulta ancora oggi la pi\u00f9 vista dal nuovo millennio: il regolamento fu leggermente modificato, la scaletta divenne pi\u00f9 organizzata e il cast pi\u00f9 di spicco. Ad affiancare Fazio in quest'edizione ci furono il comico Teo Teocoli, suo collega a \"Quelli che il calcio\", Luciano Pavarotti e In\u00e9s Sastre.\nAnni 2000.\nNel marzo del 2000 ha presentato dal Teatro Carlo Felice di Genova il concerto \"Faber, amico fragile\" in omaggio a Fabrizio De Andr\u00e9. Nel 2001 decide di lasciare la Rai, perch\u00e9 i dirigenti Rai \u00abnon hanno accettato di assicurarmi per tre anni il mio talk show\u00bb.\nViene poi ingaggiato dalla nascente rete televisiva LA7, dove conduce tuttavia solo la trasmissione inaugurale. Con l'arrivo del nuovo proprietario Marco Tronchetti Provera, il programma affidatogli sulla nuova emittente (un talk-show di seconda serata dal titolo \"Fab Show\") viene, infatti, cancellato a tre giorni dalla messa in onda della prima puntata, per motivi mai chiariti e in cambio di 28 miliardi di lire tra penali e buonuscita.\nDal 2001 al 2008 Fazio \u00e8 attivo nel mondo immobiliare parigino. Torna quindi a Rai 3, dove, a partire dal 2003 presenta \"Che tempo che fa\", un talk-show che, partendo da spunti meteorologici, \u00e8 in realt\u00e0 un programma di approfondimento, con interviste a ospiti in studio e interventi comici e satirici. La trasmissione, che dal 2005 vede Luciana Littizzetto come ospite fissa, col passare degli anni ha ottenuto un grande successo di pubblico e critica. Nel corso degli anni sono stati intervistati oltre alcuni dei protagonisti internazionali della musica, del cinema, dello sport, della scienza della letteratura, ed inoltre Bill Gates, Tony Blair, Michail Gorba\u010d\u00ebv, Barack Obama, Emmanuel Macron, Papa Francesco.\n Celebre il giudizio di Bono Vox che, al termine dell'intervista, propone piccato di soprannominare Fazio \"Mister Valium\".\nNel 2007 Fazio vince il Premio \"\u00c8 giornalismo\" e il Premio Regia televisiva come uno dei dieci migliori programmi dell'anno, e poco dopo il premio come migliore programma dell'anno per la giuria. Il 26 novembre 2007 \u00e8 ospite su Rai Uno nella trasmissione di Adriano Celentano \"La situazione di mia sorella non \u00e8 buona\".\nNel 2009 il suo stipendio annuale in Rai ammontava a circa euro.\nAnni 2010.\nA novembre 2010 conduce, insieme con lo scrittore Roberto Saviano, il programma in quattro puntate \"Vieni via con me\" su Rai 3. Il programma, che impiega una formula completamente innovativa tramite la lettura di elenchi ispirata a uno spettacolo teatrale, ottiene fino a 9,7 milioni di spettatori e quasi il 32% di share, risultando il programma pi\u00f9 visto della storia di Rai Tre) e suscitando anche numerose polemiche, una delle quali per presunte violazioni della par condicio.\nNel maggio 2012 conduce, nuovamente con Saviano, il programma \"Quello che (non) ho\" su LA7. Il programma segue l'impostazione di \"Vieni via con me\", avendo per\u00f2 come protagoniste le \"parole\" anzich\u00e9 gli elenchi. Nella prima puntata ha fatto registrare il record di share di LA7 con il 12,65% e 3 036 000 telespettatori, risultando il terzo programma pi\u00f9 visto della serata, record superato due giorni dopo dalla terza e ultima puntata del programma, con il 13,06% di share.\nConduttore e direttore artistico del Festival di Sanremo (2013-2014).\nNel 2013 presenta per la terza volta e cura la direzione artistica del Festival di Sanremo, accompagnato da Luciana Littizzetto. Si tratta di un ritorno sul palco dell'Teatro Ariston e su Rai 1 dopo 13 anni; l'edizione di quell'anno ottiene un enorme successo, con una media di quasi 12 milioni di spettatori, superando le precedenti edizioni e battendo in valori assoluti anche l'edizione del 2005 condotta da Paolo Bonolis; susciter\u00e0 per\u00f2 anche delle polemiche, in particolare a seguito di una contestazione al comico Maurizio Crozza, ospite della prima puntata, da parte di alcune persone della platea. Il successo per\u00f2 \u00e8 gigantesco e la coppia Fazio-Littizzetto si consacra come la vera vincitrice di Sanremo, tanto da vincere il Premio Regia televisiva rispettivamente come personaggio maschile e femminile dell'anno.\nL'anno successivo, nel 2014, ripresenta il festival sempre accanto a Luciana Littizzetto; questa edizione non riconferma il successo del pubblico e della critica dell'anno precedente anche a causa delle numerose polemiche pre-festival, relative ai cachet dei conduttori per la kermesse e varie interferenze politiche durante le varie serate, registrando il 39% di media nelle 5 serate (e con la serata finale risultata in seguito la meno seguita di sempre tra le finali del Festival) e perdendo 3 milioni rispetto all'edizione 2013.\nAltri progetti.\nDal settembre 2013 conduce nuovamente \"Che tempo che fa\", che in quell'edizione va in onda anche il sabato con il titolo \"Che fuori tempo che fa\" con la conduzione di Fazio e del vice-direttore del quotidiano La Stampa Massimo Gramellini. Inoltre, con 27 riconoscimenti televisivi, \u00e8 uno dei conduttori RAI pi\u00f9 premiati di sempre.\nIl 25 aprile 2015, in occasione del 70\u00b0 anniversario della liberazione, conduce in prima serata su Rai 1 la serata-evento \"W il 25 aprile\". Nell'estate 2015 viene annunciato che Fabio Fazio conduce il remake di \"Rischiatutto\", storico programma degli anni settanta condotto da Mike Bongiorno, regolarmente trasmesso dal 27 ottobre 2016. Dal 15 febbraio 2016 vanno in onda su Rai 3 dal luned\u00ec al venerd\u00ec a partire dalle 20:30 per dieci minuti i provini fatti ai concorrenti selezionati, in una striscia speciale denominata \"Quasi quasi... Rischiatutto - Prova pulsante\". Il 10 settembre 2017 partecipa al programma \"Quelli che il calcio\" per festeggiare i 25 anni della trasmissione, conducendo un pezzo del programma. Dal 24 settembre 2017, conduce la nuova edizione di \"Che tempo che Fa\" su Rai 1. Da questa stagione incomincia l\u2019attivit\u00e0 di co-produttore televisivo dei suoi programmi, tramite la nuova societ\u00e0 l\u2019OFFicina, da lui fondata e detenuta assieme al gruppo Magnolia.\nDopo circa due anni si conclude l'esperienza televisiva su Rai 1 e dal 29 settembre 2019, dopo 18 anni, torna su Rai 2 dove conduce una nuova edizione in prima serata di \"Che tempo che fa\" in cui \u00e8 previsto un prologo (dalle 19:40 alle 20:30) dal titolo \"Che tempo che far\u00e0\"\".\"\nDall'autunno 2020 Che tempo che fa viene trasferito su Rai 3.\nVita privata.\nSposato con Gioia Selis dal 1994, la coppia ha avuto due figli: Michele (nel 2004) e Caterina (nel 2009).\nPremi.\nTelegatti\nPremio Regia Televisiva"}
{"id": "100265", "revid": "1444396", "url": "https://it.wikipedia.org/wiki?curid=100265", "title": "Smarano", "text": "Smarano (\"Smar\u00e0n\" in noneso) \u00e8 stato un comune della provincia di Trento, soppresso il 1\u00ba gennaio 2015 per costituire, mediante fusione con i comuni di Coredo, Taio, Tres e Verv\u00f2, il nuovo comune di Predaia.\nSi trova sul versante orientale della Val di Non, a poco meno di mille metri di altitudine sul livello del mare, in una singolare fetta di terra compresa tra i boschi a monte e i frutteti a valle, al centro dell'altopiano della Predaia. La sua singolarit\u00e0 risiede tanto nella sua vocazione rurale - l'agricoltura e l'allevamento sono le attivit\u00e0 prevalenti - quanto nella particolare conformit\u00e0 del suo territorio, dove boschi verdi di conifere si alternano a prati verdi, un tempo pascoli per le madrie all'alpeggio, oggi anche luogo eletto per riposanti passeggiate immersi nella natura.\nIl clima di Smarano \u00e8 temperato per effetto dell'ampiezza della Val di Non che per lunghe ore ogni giorno \u00e8 riscaldata dal sole, sia per l'effetto termoregolatore del grande bacino di Santa Giustina che riempie il fondovalle.\nSociet\u00e0.\nRipartizione linguistica.\nNel censimento del 2001, 108 abitanti del comune si sono dichiarati \"ladini\"."}
{"id": "100268", "revid": "117863264", "url": "https://it.wikipedia.org/wiki?curid=100268", "title": "Paul Davies", "text": "Biografia.\nSi \u00e8 laureato in fisica presso l'University College di Londra nel 1967 e ha conseguito il dottorato di ricerca nel 1970 lavorando all'osservatorio astronomico della stessa universit\u00e0 diretto da Fred Hoyle. \u00c8 titolare della cattedra di \"Natural Philosophy\" presso l'Australian Centre for Astrobiology della Macquarie University a Sydney.\n\u00c8 stato titolare di cattedre presso l'Universit\u00e0 di Cambridge, l'Universit\u00e0 di Londra, l'Universit\u00e0 di Newcastle-upon-Tyne e l'Universit\u00e0 di Adelaide. I suoi interessi di ricerca vanno dalla cosmologia, alla teoria quantistica dei campi, all'esobiologia.\nDal 2005 \u00e8 direttore del programma SETI \"Post-Detection Science and Technology Taskgroup\" dell'Accademia Internazionale di Astrofisica.\nUn suo articolo pubblicato sul \"New York Times\", intitolato \"Taking Science on Faith\" ha ricevuto commenti negativi in quanto, commentando il ruolo della fede nella ricerca scientifica, Davies ha sostenuto che la fede degli scienziati nella immutabilit\u00e0 delle leggi fisiche ha origine nella teologia cristiana, e quindi che l'affermazione che la scienza sia \"libera dalla fede\" \u00e8 palesemente fasulla.\nRiconoscimenti.\nIl talento di Davies come divulgatore scientifico \u00e8 stato premiato in Australia da un Advance Australia Award e da due Australian Museum Eureka Prizes, mentre nel Regno Unito dalla Medaglia Kelvin del 2001 e dal Premio dell'Istituto di Fisica, e nel 2002 dal Michael Faraday Prize della Royal Society. Davies ha ricevuto il Premio Templeton nel 1995 per lavori riguardanti tematiche religiose e spirituali.\nOpere.\n\u00c8 l'autore di numerose pubblicazioni, queste sono quelle disponibili in lingua italiana."}
{"id": "100270", "revid": "10601", "url": "https://it.wikipedia.org/wiki?curid=100270", "title": "Heinrich Wilhelm Mathias Olbers", "text": ""}
{"id": "100275", "revid": "599", "url": "https://it.wikipedia.org/wiki?curid=100275", "title": "Ponto Eusino", "text": ""}
{"id": "100276", "revid": "599", "url": "https://it.wikipedia.org/wiki?curid=100276", "title": "Mar Eusino", "text": ""}
{"id": "100277", "revid": "1718925", "url": "https://it.wikipedia.org/wiki?curid=100277", "title": "470 (natante)", "text": "Il 470 \u00e8 un natante a vela da regata per due persone, dotata di randa, fiocco e spinnaker.\nStoria.\nDisegnata nel 1963 dall'architetto francese Andr\u00e9 Cornu, deve il suo nome alla sua lunghezza fuori tutto espressa in centimetri.\nDescrizione.\nL'imbarcazione fa parte delle Classi internazionali annoverate dalla Federazione Internazionale della Vela (ISAF) e le regate della sua classe fanno parte del programma delle Olimpiadi dal 1976.\n\u00c8 una imbarcazione molto tecnica e competitiva dove \u00e8 richiesta grande preparazione, sia tecnica sia fisica. Considerata la particolare forma della chiglia \u00e8 in grado di planare anche di bolina.\nL'emblema della classe \u00e8 la scritta 470, stilizzata secondo una forma particolare, descritta nelle regole, che deve essere riprodotta in blu scuro nella parte alta della vela principale.\nOlimpiadi.\nNel 1976 \u00e8 classe olimpica maschile, dal 1988 anche femminile.\nLe competizioni olimpiche in questa classe si sono svolte:\nCampionati mondiali.\nSono organizzati campionati mondiali (con pi\u00f9 di 30 paesi partecipanti) e continentali ogni anno, sia maschili, femminili sia team misti."}
{"id": "100282", "revid": "599013", "url": "https://it.wikipedia.org/wiki?curid=100282", "title": "Ricompense al valor militare", "text": "Le ricompense al valor militare sono pubblici attestati dello Stato italiano che hanno la finalit\u00e0 di segnalare come degni di pubblico onore gli autori di atti di eroismo militare, anche compiuti in tempo di pace, purch\u00e9 l'impresa sia strettamente connessa alle finalit\u00e0 per le quali le forze militari dello Stato sono costituite, qualunque sia la condizione e la qualit\u00e0 dell'autore.\nDescrizione.\nRegolamentate con regio decreto 4 novembre 1932, n. 1423 \"Nuove disposizioni per la concessione delle medaglie e della croce di guerra al valor militare\", e successive modificazioni, agli articoli 1 e 3 troviamo la definizione basilare e gli ambiti di applicazione primari per la concessione di questa particolare onorificenza. Infatti l'articolo 1 recita:\nMentre all'articolo 3 si stabilisce che:\nA partire dalla istituzione del riconoscimento il medagliere \u00e8 il seguente:\nLe proposte, salvi i casi eccezionali previsti in tempo di guerra, sono vagliate da una commissione militare, costituita appositamente.\nLe ricompense sono destinate ad appartenenti alle forze armate (singoli militari o interi reparti non inferiori alle compagnie o ai comandi), agli ex combattenti del Regio Esercito, delle formazioni partigiane, ai comuni, alle province, alle regioni ed ai singoli cittadini.\nIl conferimento avviene per decreto del presidente della Repubblica, su proposta del Ministro della difesa.\nStoria.\nLe ricompense al valore traggono origine dall'ordine dei decorati al valor militare istituito da Vittorio Amedeo III il 21 maggio 1793.\nCaduto in disuso durante il periodo della dominazione napoleonica, venne riproposto il 1\u00ba aprile 1815 da Vittorio Emanuele I. Lo stesso sovrano ne abrog\u00f2 l'istituzione pochi mesi dopo, il 4 agosto 1815, sostituendo le medaglie al valore con l'ordine militare di Savoia (oggi d'Italia).\nNel 1833, Carlo Alberto riconosciuto che i titoli richiesti per la concessione dell'Ordine militare erano troppo severi, ristabiliva la possibilit\u00e0 di concedere medaglie al valore (oro ed argento) in premio a generosi atti compiuti in guerra e in pace da militari.\nCon regio decreto 25 maggio 1915, n. 753 venne stabilito il numero massimo conferibile di tre medaglie d'oro o d'argento al valor militare. Per le ulteriori azioni di valore era previsto l'avanzamento di grado. Questa limitazione venne abolita con regio decreto 15 giugno 1922, n. 975.\nIl medagliere della R.S.I..\nDurante la seconda guerra mondiale successivamente all'armistizio stipulato tra il governo italiano e forze angloamericane nel settembre 1943 la neocostituita Repubblica Sociale Italiana, schieratasi con i tedeschi, adott\u00f2 nell'arco temporale 1943-1945 il medesimo medagliere governativo, in tutto uguale a quello vigente all'epoca ad eccezione delle insegne regie sostituite con simbologie fasciste (il gladio per le medaglie e l'aquila imperiale per la Croce di guerra). A seguito della sconfitta del nazifascismo in Italia nel maggio 1945 il medagliere della R.S.I. non \u00e8 stato riconosciuto n\u00e9 dal Regno d'Italia n\u00e9 della Repubblica Italiana, in quanto ad essi contrapposto.\nTipologie.\nLe decorazioni al valor militare erano e sono suddivise nelle seguenti classi:\nLa legge 31 dicembre 1848, n. 863 (pubblicato sulla Gazzetta Piemontese n. ? del 1849) istitu\u00ec il soprassoldo per le Medaglie d'oro e d'argento al valor militare.\nIl regio decreto 8 dicembre 1887, n. 5100 (pubblicato sulla Gazzetta Ufficiale del Regno d'Italia n. 298 del 20 dicembre 1887) convert\u00ec tutte le Menzioni onorevoli al valor militare concesse tra il 1848 e il 1887 in Medaglie di bronzo al valor militare. Fu introdotto, inoltre, per le Medaglie di bronzo al valor militare, il limite al massimo di tre conferimenti e la portabilit\u00e0 di una sola medaglia/nastrino, il secondo e terzo conferimento venivano evidenziati con una o due fascette di bronzo, sul nastro del primo conferimento, su cui era incisa la data dell'azione alla quale si riferiva la nuova ricompensa ottenuta.\nIl regio decreto 28 dicembre 1902, n. 563 (pubblicato sulla Gazzetta Ufficiale del Regno d'Italia n. 24 del 30 gennaio 1903) abol\u00ec per la Medaglia di bronzo al valor militare il limite dei conferimenti e della portabilit\u00e0 delle medaglie/nastrini.\nIl regio decreto 25 maggio 1915, n. 753 (pubblicato sulla Gazzetta Ufficiale del Regno d'Italia n. 139 del 2 giugno 1915) introdusse per le Medaglie d'oro e d'argento al valor militare un limite massimo di tre conferimenti complessivi e la portabilit\u00e0 di al massimo tre medaglie/nastrini.\nIl regio decreto 1\u00ba luglio 1915, n. 1072 (pubblicato sulla Gazzetta Ufficiale del Regno d'Italia n. 178 del 17 luglio 1915) stabil\u00ec la concessione anche sul campo delle Medaglie d'argento e di bronzo al valor militare.\nLa legge 13 gennaio 1918, n. 17 (pubblicato sulla Gazzetta Ufficiale del Regno d'Italia n. ? del? 1918) istitu\u00ec il soprassoldo anche per la Medaglia di bronzo al valor militare.\nIl regio decreto 16 dicembre 1918, n. 2028 (pubblicato sulla Gazzetta Ufficiale del Regno d'Italia n. 17 del 21 gennaio 1919) decret\u00f2 che le Medaglie d'argento e di bronzo al valor militare postessero essere concesse sul campo anche dal Governatore di Tripolitania.\nIl regio decreto 19 gennaio 1922, n. 295 (pubblicato sulla Gazzetta Ufficiale del Regno d'Italia n. 71 del 25 marzo 1922) introdusse nuovamente la limitazione per le Medaglie d'oro e d'argento al valor militare complessivamente ad un massimo di tre conferimenti e la portabilit\u00e0 di tre medaglie/nastrini, per un'ulteriore quarta concessione Medaglie d'oro o d'argento al valor militare si concedeva una Medaglia di bronzo caricata di una croce di bronzo ridotta sul nastrino.\nIl regio decreto 15 giugno 1922, n. 975 (pubblicato sulla Gazzetta Ufficiale del Regno d'Italia n. 176 del 27 luglio 1922), abol\u00ec di nuovo le limitazioni alle Medaglie d'oro e d'argento al valor militare, prevedendo che potessero esserci illimitati conferimenti e la portabilit\u00e0 di illimitate medaglie/nastrini.\nIl regio decreto 18 marzo 1923, n. 575 (pubblicato sulla Gazzetta Ufficiale del Regno d'Italia n. 75 del 30 marzo 1923) estese le normative sul Valor Militare alle nuove Province del Regno.\nIl regio decreto 2 luglio 1925, n. 1215 (pubblicato sulla Gazzetta Ufficiale del Regno d'Italia n. 171 del 25 luglio 1925) estese le normative sul Valor Militare alla Regia Aeronautica Militare.\nIl regio decreto 4 novembre 1932, n. 1423 (pubblicato sulla Gazzetta Ufficiale del Regno d'Italia n. 261 del 12 novembre 1932) precis\u00f2 le nuove disposizioni per la concessione delle medaglie e della croce di guerra al Valor Militare.\nIl regio decreto legge 21 gennaio 1935, n. 116 (pubblicato sulla Gazzetta Ufficiale del Regno d'Italia n. 54 del 5 marzo 1935) precis\u00f2 i termini di Valor Militare.\nIl decreto legislativo luogotenenziale 21 agosto 1945, n. 535 (pubblicato sulla Gazzetta Ufficiale del Regno d'Italia n. 112 del 18 settembre 1945) revoc\u00f2 delle concessioni di medaglie al valore che non si riferiscano ad atti di valore compiuti in guerra in favore degli appartenenti alla disciolta Milizia Volontaria Sicurezza Nazionale e sue specialit\u00e0, nonch\u00e9 alle disciolte milizie speciali. Inoltre, furono revocate le concessioni di decorazioni disposte in favore delle predette categorie (Corpo Truppe Volontarie) in dipendenza di atti compiuti nella guerra civile spagnola (luglio 1936 - aprile 1939).\nLa legge 6 marzo 1953 n. 178 (pubblicata sulla Gazzetta Ufficiale della Repubblica Italiana n. 81 dell'8 aprile 1953) modifica il precedente decreto legislativo luogotenenziale riguardo alle medaglie al valore che non si riferiscano ad atti di valore compiuti in guerra da appartenenti alla M.V.S.N., riconcedendole semprech\u00e9 possano escludersi dalla concessione natura e finalit\u00e0 politiche.\nSoprassoldo.\nPer le medaglie di oro, argento e bronzo al valor militare \u00e8 previsto un \"soprassoldo\", che fu modificato in \"assegno\" con la Legge n\u00b0 212 del 05.03.1961 (pubblicata sulla GURI n\u00b0 91 del 12.04.1961); la stessa Legge estese l\u2019\"assegno\" anche alla croce al valor militare."}
{"id": "100284", "revid": "254401", "url": "https://it.wikipedia.org/wiki?curid=100284", "title": "Margherita Hack", "text": "Biografia.\nLa madre, Maria Luisa Poggesi (1887-1960), toscana, era di religione cattolica e diplomata all'Accademia di Belle Arti e miniaturista alla Galleria degli Uffizi; il padre, Roberto Hack (1889-1971), era un contabile fiorentino di origini svizzere di religione protestante. Entrambi i genitori avevano abbandonato la loro religione d'origine per aderire alla Societ\u00e0 Teosofica Italiana, per la quale Roberto Hack fu per un certo periodo segretario sotto la presidenza della contessa Gamberini-Cavallini.\nHack, dopo aver compiuto gli studi (senza sostenere gli esami di maturit\u00e0 a causa dello scoppio della seconda guerra mondiale) presso il Liceo classico statale Galileo di Firenze, si laure\u00f2 in fisica nel 1945 con una votazione di 101/110 con una tesi di astrofisica sulle Cefeidi (in particolare sulla cefeide FF Aquilae), realizzata sempre a Firenze presso l'osservatorio di Arcetri quando ne era direttore Giorgio Abetti, che per lei rest\u00f2 sempre un modello di scienziato, insegnante e gestore di un centro di ricerca scientifica.\nIn giovent\u00f9 Hack pratic\u00f2 con successo la pallacanestro e l'atletica leggera. Fu campionessa di salto in alto e in lungo in campionati universitari (sotto il regime fascista si chiamavano Littoriali). Ricordando la sua adolescenza disse: \"Si era tutti nazionalisti, si andava alle adunate, si faceva sport, ci si divertiva un mondo. Sono stata fascista fino al 1938, fino al giorno in cui entrarono in vigore le leggi razziali\". Il 19 febbraio 1944, seppur all'inizio riluttante dato il suo ateismo, spos\u00f2 con cerimonia religiosa, nella chiesa di San Leonardo in Arcetri, il letterato Aldo De Rosa, suo compagno sino alla fine dei suoi giorni.\n\u00c8 morta a 91 anni il 29 giugno 2013, alle ore 4:30 del mattino, all'ospedale di Cattinara a Trieste, dove era ricoverata da una settimana per problemi cardiaci; da circa due anni accusava problemi di natura respiratoria e motoria. Il marito, Aldo De Rosa, \u00e8 morto invece il 26 settembre 2014 all'et\u00e0 di 94 anni, per complicazioni legate alla malattia d'Alzheimer.\nEntrambi sono sepolti nel cimitero Sant'Anna di Trieste.\nAttivit\u00e0 scientifica.\nHa occupato la cattedra di professoressa ordinaria di astronomia all'Universit\u00e0 di Trieste dal 1964 al 1\u00ba novembre 1992, anno nel quale fu collocata \"fuori ruolo\" per anzianit\u00e0. \u00c8 stata la prima donna italiana a dirigere l'Osservatorio Astronomico di Trieste dal 1964 al 1987, portandolo a rinomanza internazionale.\nMembro delle pi\u00f9 prestigiose societ\u00e0 fisiche e astronomiche, Hack \u00e8 stata anche direttrice del Dipartimento di Astronomia dell'Universit\u00e0 di Trieste dal 1985 al 1991 e dal 1994 al 1997. \u00c8 stata un membro dell'Accademia Nazionale dei Lincei (socia nazionale nella classe di scienze fisiche matematiche e naturali; categoria seconda: astronomia, geodesia, geofisica e applicazioni; sezione A: Astronomia e applicazioni). Ha lavorato presso numerosi osservatori americani ed europei ed \u00e8 stata per lungo tempo membro dei gruppi di lavoro dell'ESA e della NASA. In Italia, con un'intensa opera di promozione ha ottenuto che la comunit\u00e0 astronomica italiana espandesse la sua attivit\u00e0 nell'utilizzo di vari satelliti giungendo ad un livello di rinomanza internazionale.\nHa pubblicato numerosi lavori originali su riviste internazionali e numerosi libri sia divulgativi sia a livello universitario. Margherita Hack nel 1978 ha fondato la rivista bimensile \"L'Astronomia\" il cui primo numero risale al novembre del 1979; successivamente, insieme con Corrado Lamberti, ha diretto la rivista di divulgazione scientifica e di cultura astronomica \"Le Stelle.\" Nel 1994 ha ricevuto la Targa Giuseppe Piazzi per la ricerca scientifica. Nel 1995 ha ricevuto il Premio Internazionale Cortina Ulisse per la divulgazione scientifica.\nPosizioni sulla vita extraterrestre.\nHack era convinta che esistessero altre forme di vita nell\u2019universo, ma che per problemi legati alla lontananza con esse, non avremmo mai potuto stabilire un contatto. Fu sempre scettica invece riguardo agli UFO nei cieli.\nAttivit\u00e0 sociale e politica.\nMargherita Hack era molto nota anche per le sue attivit\u00e0 non strettamente scientifiche e in campo sociale e politico. Era atea, non credeva in nessuna religione o forma di soprannaturalismo. A tal proposito \u00e8 da ricordare l'incontro avuto il 20 gennaio 2010 al Palazzo della Gran Guardia con il Vescovo di Verona Zenti, dove esprime al meglio il suo essere atea e donna di scienza. Riteneva inoltre che l'etica non derivasse dalla religione, ma da \"principi di coscienza\" che permettono a chiunque di avere una visione laica della vita, ovvero rispettosa del prossimo, della sua individualit\u00e0 e della sua libert\u00e0. Avversa a ogni forma di superstizione, comprese le pseudoscienze, dal 1989 fu garante scientifico del CICAP e, dal 2002, presidente onoraria dell'Unione degli Atei e degli Agnostici Razionalisti (UAAR); dal 2005 si iscrisse all'Associazione Luca Coscioni per la libert\u00e0 di ricerca scientifica. \u00c8 stata iscritta al Partito Radicale Transnazionale.\nAlle elezioni politiche del 1994 \u00e8 stata la candidata dei Progressisti nel seggio uninominale della Camera dei Deputati Trieste Centro, dove ottiene il 24,90%, non venendo eletta. \nSi \u00e8 candidata alle elezioni regionali in Lombardia del 2005, nella lista del Partito dei Comunisti Italiani ottenendo 5.634 voti nella citt\u00e0 di Milano. Dopo la sua elezione ha ceduto il seggio a Bebo Storti. Si schier\u00f2 nuovamente nelle elezioni politiche del 2006 con il Partito dei Comunisti Italiani: candidata in molteplici circoscrizioni della Camera, ma, eletta, rinunci\u00f2 al seggio ottenuto per continuare a dedicarsi all'astronomia.\nIl 22 ottobre 2008, durante una manifestazione studentesca, in Piazza della Signoria a Firenze, tenne una lezione di astrofisica anche con un veloce accenno agli esperimenti eseguiti al CERN sul bosone di Higgs, preceduta da una discussione contro la legge 133/08 (ex-decreto legge 112, rinominato \"decreto Tremonti\"). Il 21 marzo 2009, si candid\u00f2 nella Lista Anticapitalista per le elezioni europee di giugno come capolista nella Circoscrizione Isole e nella circoscrizione Nord-Ovest; in quella circostanza non fu eletta perch\u00e9 la lista non super\u00f2 la soglia del 4%. Nel novembre 2009, in una lettera aperta sulla rivista \"MicroMega\", critic\u00f2 l'allora Presidente del Consiglio italiano Silvio Berlusconi nel merito dei procedimenti giudiziari in cui era coinvolto e al suo tentativo di eluderli.\nDurante le elezioni regionali del 2010 si present\u00f2 tra le file della Federazione della Sinistra e risult\u00f2 eletta nel Lazio nella Circoscrizione di Roma, con oltre preferenze. Nella prima seduta del Consiglio si dimise per lasciare il seggio agli altri candidati della lista. Il 12 novembre 2011 prese la tessera del partito politico Democrazia Atea, con cui si candid\u00f2 alle elezioni politiche del 2013 come capolista alla Camera nella circoscrizione Veneto 2. Nell'ottobre 2012 dichiar\u00f2 di appoggiare Nichi Vendola alle elezioni primarie del centrosinistra, mentre al ballottaggio, una volta rimasti solo Pier Luigi Bersani e Matteo Renzi, si espresse a favore di quest'ultimo. Ad aprile 2013 entr\u00f2 a far parte del comitato \"Emma Bonino presidente\" insieme a nomi illustri italiani quali Renzo Arbore, Toni Garrani, Anna Fendi, Alessandro Pace, Stefano Disegni al fine di promuovere la candidatura di Emma Bonino come Presidente della Repubblica Italiana.\nPer la ricerca sul nucleare.\nSul tema della questione energetica, Margherita Hack si \u00e8 espressa contro la costruzione di centrali nucleari in Italia, ma a favore della ricerca sul nucleare, spiegando che \u00abl'Italia non \u00e8 in grado di mantenere delle centrali nucleari\u00bb e che \u00ab\u00e8 un paese poco affidabile\u00bb. Hack sostenne l'esistenza di \u00abuna paura irrazionale, anche scientifica; per l'energia nucleare\u00bb, che per\u00f2 \u00abinquinerebbe molto meno dell'energia a petrolio, a metano e a carbone, a cui dovremmo comunque ricorrere\u00bb. Sottoline\u00f2 anche l'importanza della ricerca in questo campo e la necessit\u00e0 di \u00absviluppare al massimo le energie rinnovabili\u00bb che contribuiscono a soddisfare parte del fabbisogno energetico.\nPer i diritti civili.\nIl 12 agosto 2010 Margherita Hack \u00e8 stata premiata a Torre del Lago Puccini come \"Personaggio gay dell'anno\" per la sua attivit\u00e0 a favore dei diritti civili e del riconoscimento giuridico delle coppie omosessuali. In quell'occasione dichiar\u00f2 che \u00abda parte di altri paesi \u00e8 certamente un segno di civilt\u00e0. Noi invece siamo un paese arretrato, che non sa cos'\u00e8 il rispetto della libert\u00e0. Il Vaticano \u00e8 certamente un deterrente che influenza la classe politica, ma la politica non \u00e8 libera e non ha il coraggio di reagire. E se non reagisce questo significa che \u00e8 pi\u00f9 bacchettona della Chiesa e non sa cos'\u00e8 il rispetto della libert\u00e0 altrui\u00bb.\nHack riteneva l'eutanasia un diritto, \u00abun modo per sollevare dalla pena un uomo che soffre\u00bb. Nel 2011 ha sottoscritto il proprio testamento biologico.\nHa partecipato al docu-film \"Lun\u00e0digas\", uscito nelle sale cinematografiche italiane nel 2016, con una sua testimonianza sulla scelta di non avere figli.\nPer i diritti degli animali.\n\u00c8 stata un'animalista convinta e una vegetariana sin da bambina. \nPer l'italiano nelle universit\u00e0.\nNella sua ultima intervista, rilasciata a Giorgio Pagano dell'Associazione Radicale Esperanto l'8 giugno 2013, ha espresso la sua contrariet\u00e0 all'utilizzo esclusivo e obbligatorio della lingua inglese nelle universit\u00e0 italiane, dichiarando tra le altre cose:\nAttivit\u00e0 artistica.\nPur essendo lontana dal mondo della musica, dietro richiesta del cantautore romano Stefano Pais, suo amico, nel 2006 ha accettato di scrivere il testo per il brano \"Questo \u00e8 il mondo\", col quale lo stesso Pais si candidava a partecipare al Festival di Sanremo dell'anno seguente. Il brano non \u00e8 poi stato selezionato per la fase finale della manifestazione: Hack non ha nascosto il suo assoluto disinteresse per l'esito della selezione e per il Festival in generale, avendo cos\u00ec un battibecco in diretta con Pippo Baudo. Il brano \u00e8 stato comunque inciso da Pais ed \u00e8 reperibile su YouTube in un'esecuzione dal vivo.\nNel 2011 e 2012 insieme a Ginevra Di Marco ha portato in tour \"L'anima della terra vista dalle stelle\", concerto-spettacolo in cui la Hack raccontava il suo Novecento accompagnata dalla musica della cantante toscana."}
{"id": "100285", "revid": "228587", "url": "https://it.wikipedia.org/wiki?curid=100285", "title": "XML Metadata Interchange", "text": "XMI (acronimo di XML Metadata Interchange) \u00e8 uno standard OMG per definire, scambiare, manipolare ed integrare oggetti elaborando dati in formato XML.\nXMI specifica un modello di scambio informazioni aperto che rende possibile lo scambio di strutture dati ad oggetti in una maniera standard, promuovendo la compatibilit\u00e0 e l'interoperabilit\u00e0 tra le applicazioni. L'uso pi\u00f9 comune di XMI \u00e8 quello di scambiare dati relativi a modelli UML, ma pu\u00f2 essere usato per descrivere tutti i metadati che possono essere espressi in MOF.\nXMI \u00e8 un formato stream, cio\u00e8 pu\u00f2 essere memorizzato in un file system, in una base di dati oppure trasferito via internet.\nSono state elaborate diverse versioni di XMI: 1.0, 1.1, 1.2 e 2.0 che \u00e8 quella attualmente valida.\n\u00c8 uno standard ISO: ISO/IEC 19503:2005"}
{"id": "100293", "revid": "599013", "url": "https://it.wikipedia.org/wiki?curid=100293", "title": "Eus\u00e9bio", "text": "Trascorse quindici dei suoi ventidue anni di carriera tra le file del , di cui \u00e8 il miglior marcatore della storia con 638 gol in 614 partite, comprendendo sia incontri ufficiali sia amichevoli. A Lisbona ha vinto 11 titoli portoghesi, 5 coppe portoghesi, la Coppa dei Campioni 1961-1962 e ha raggiunto in altre tre occasioni la finale della Coppa dei Campioni. \u00c8 stato il capocannoniere della Coppa Campioni nel 1965, nel 1966 e nel 1968. Ha vinto il titolo di miglior marcatore del campionato portoghese in sette occasioni (1964, 1965, 1966, 1967, 1968, 1970, 1973), record tutt'oggi mantenuto, ed \u00e8 stato il primo calciatore a vincere la Scarpa d'oro, avendo vinto la prima edizione del trofeo nel 1968.\nSoprannominato \"Pantera Negra\" (\"Pantera Nera\") o \"P\u00e9rola Negra\" (\"Perla Nera\"), \u00e8 considerato il primo fuoriclasse di origine africana. Nonostante fosse nato in Mozambico da padre angolano, Eus\u00e9bio poteva giocare solo per la nazionale portoghese, essendo all'epoca i due paesi sotto la dipendenza portoghese. \u00c8 stato fondamentale per la nazionale lusitana al , durante il quale il Portogallo raggiunse il terzo posto: fu il capocannoniere della manifestazione con 9 reti, di cui 4 solamente contro la Corea del Nord.\nRitenuto uno dei migliori calciatori di tutti i tempi, fu eletto Pallone d'oro nel 1965, arrivando al secondo posto in due occasioni (1962 e nel 1966) e vincendo la Scarpa d'oro per due volte (1968, 1973). Durante la sua carriera ha segnato 620 gol in 632 partite, senza contare le competizioni amichevoli. Occupa la nona posizione nella speciale classifica dei migliori calciatori del XX secolo pubblicata da IFFHS e il decimo posto in un sondaggio fatto da World Soccer.\nInserito da Pel\u00e9 nel FIFA 100, la lista dei 125 migliori calciatori viventi, \u00e8 risultato settimo in un sondaggio online valido per l'UEFA Golden Jubilee Poll. Nel 2003 per celebrare il cinquantesimo anno dalla nascita della UEFA, questa invit\u00f2 ogni federazione nazionale a scegliere il proprio miglior calciatore degli ultimi cinquanta anni e la scelta portoghese ricadde su Eus\u00e9bio. \u00c8 deceduto all'et\u00e0 di 71 anni a seguito di un arresto cardiaco; nel luglio 2015 le sue spoglie sono state tumulate nel Pantheon Nazionale.\nBiografia.\nNasce a Mafalala, quartiere di Louren\u00e7o Marques, oggi Maputo, capitale dell'allora colonia portoghese del Mozambico, dal padre angolano Laurindo Ant\u00f3nio da Silva Ferreira e dalla madre mozambicana Elisa Anissabeni, quarto figlio di quest'ultima. Cresce in un ambiente estremamente povero ed \u00e8 abituato a saltare le lezioni scolastiche per andare a giocare a calcio a piedi nudi con i suoi amici in campi e con palloni improvvisati. All'et\u00e0 di otto anni perde il padre, morto di tetano, quindi la madre si prende esclusivamente cura di lui. Devoto cattolico, nel 1965 si spos\u00f2 con Flora Claudina Burheim.\nLa morte.\nGi\u00e0 colpito da ictus nel giugno 2012, Eus\u00e9bio mor\u00ec il 5 gennaio 2014 a seguito di un arresto cardiaco, lasciando due figlie e numerosi nipoti. Molti noti personaggi del mondo del calcio gli fecero omaggio, tra cui Franz Beckenbauer, Gary Lineker e Ruud Gullit. Oltre a questi si aggiunsero anche gli amici dell'ex calciatore, tra cui i suoi connazionali Cristiano Ronaldo, Lu\u00eds Figo, Jos\u00e9 Mourinho e Carlos Queiroz, il presidente della FIFA Sepp Blatter, il presidente della UEFA Michel Platini e l'ex presidente del Mozambico e amico d'infanzia Joaquim Chissano.\nDopo la morte di Eus\u00e9bio, il governo portoghese ha dichiarato tre giorni di lutto nazionale. Il 3 luglio 2015 le sue spoglie vengono traslate al Pantheon Nazionale, nel corso di una cerimonia durata 5 ore che ha toccato diversi luoghi simbolici fra cui lo Stadio da Luz, il parlamento e la sede della Federcalcio con discorso finale del Presidente della Repubblica.\nCaratteristiche tecniche.\nAttaccante potente, dotato di ottima tecnica individuale e notevoli qualit\u00e0 acrobatiche, era dotato di un tiro forte e preciso, che gli permise di segnare svariati gol anche dalla lunga distanza. Oltre ad avere un innato fiuto per il gol, era dotato anche di forza fisica e di una grande velocit\u00e0: in et\u00e0 adolescenziale, infatti, riusciva a correre i 100 metri in 11 secondi.\nCarriera.\nClub.\nDagli inizi al contratto col Benfica.\nInizia a giocare in una squadra amatoriale chiamata \"Os Brasileiros\" (I Brasiliani), formata dai suoi amici in onore della nazionale brasiliana degli anni cinquanta. I palloni da calcio che usavano erano fatti con calzini e giornali. In seguito cerca di entrare insieme ad altri suoi amici nel Grupo Desportivo de Louren\u00e7o de Marques, societ\u00e0 cittadina affiliata a quella portoghese del , ma viene respinto, senza aver la possibilit\u00e0 di dimostrare il suo potenziale. In seguito prova allo Sporting Louren\u00e7o Marques che lo accetta. Qui \u00e8 allenato dall'ex portiere della nazionale italiana Ugo Amoretti, che lo propose, senza successo, alla Juventus, al Torino, al Genoa e alla Sampdoria. In particolare si propose la ma la madre di Eus\u00e9bio non volle sentire alcuna proposta e non lo fece partire. Gioca un paio di stagioni con la formazione giovanile mentre gioca qualche spezzone di partita con la prima squadra. Arrivato in prima squadra vince un campionato provinciale del Mozambico e un campionato distrettuale di Louren\u00e7o Marques nel suo ultimo anno, nel 1960. Con la squadra totalizza 42 presenze e 77 gol, alla media di 1,83 reti a partita.\nNel 1960, l'ex centrocampista della nazionale brasiliana Bauer, lo scopre e ne parla al suo ex allenatore del San Paolo B\u00e9la Guttmann, allora alla guida del Benfica. Poco prima di parlare con Guttmann, Bauer ne aveva consigliato l'acquisto alla sua ex squadra, il San Paolo, che per\u00f2 declina l'affare. Eus\u00e9bio, allora diciottenne, si trasferisce a Lisbona in cambio di 350.000 escudi, ed \u00e8 aggregato in prima squadra. Il trasferimento fu controverso: lo Sporting Louren\u00e7o Marques era una societ\u00e0 filiale dello Sporting Lisbona e all'inizio le due squadre rivali contestano la legittimit\u00e0 del trasferimento. Secondo lo stesso Eus\u00e9bio la vicenda and\u00f2 cos\u00ec: \u00ab giocavo in una societ\u00e0 mozambicana affiliata allo Sporting Lisbona. Il Benfica voleva pagarmi un contratto per andare [in Portogallo], mentre lo Sporting Lisbona voleva portarmi [in Portogallo] come un \"giocatore junior\" per fare esperienza e senza alcuna retribuzione monetaria. Il Benfica ha avuto un migliore approccio: hanno parlato con mia madre e mio fratello, hanno offerto l'equivalente di circa \u20ac 1.000 per tre anni, mio fratello ha chiesto il doppio e loro hanno accettato facendo firmare il contratto a mia madre, che ha preso i soldi. \u00bb\nDal 17 dicembre 1960 Eus\u00e9bio arriva a Lisbona ed \u00e8 trasferito a Lagos, in Algarve, poich\u00e9 il Benfica teme un sequestro di persona dei rivali dello Sporting Lisbona. Durante il trasferimento \u00e8 noto con il nome in codice \"Ruth Molosso\". Rimane a Lagos per 12 giorni, fino a quando la situazione non si placa. A questo punto il giovane Eus\u00e9bio prende in considerazione di lasciare il paese ma la madre lo convince a restare.\nBenfica.\nIl Benfica lo registra solamente nella stagione seguente e lui esordisce il 23 maggio 1961, in amichevole, contro l'Atl\u00e9tico Clube de Portugal, sfida conclusasi sul 4-2 con una tripletta di Eus\u00e9bio. Il suo debutto in una partita ufficiale arriva il primo giugno seguente contro il Vit\u00f3ria Set\u00fabal, partita valida per il ritorno del terzo turno della Coppa del Portogallo 1960-1961. Il giorno precedente i portoghesi avevano appena affrontato il nella finale di Coppa Campioni, vinta per 3-2, e ciononostante la federcalcio portoghese decise di non rinviare l'incontro: essendo i titolari ancora a Berna, il Benfica \u00e8 costretto a schierare la squadra riserve in Coppa e perde 4-1 l'incontro senza passare al turno successivo a causa del risultato complessivo di 5-4. In questa sfida Eus\u00e9bio segna l'unica rete della squadra e sbaglia anche un rigore (il primo di soli cinque che fallir\u00e0 durante il corso della propria carriera). Il 10 giugno viene convocato per l'ultima partita di campionato contro il Belenenses, ai quali segna una rete nel 4-0 finale. Il 15 giugno seguente sale agli onori della cronaca: i portoghesi sono invitati al torneo di Parigi contro il Santos di Pel\u00e9 e all'inizio della ripresa i lusitani si ritrovano sotto di 4-0; Guttmann decide di schierare Eus\u00e9bio al posto di Joaquim Santana e, poco dopo il 5-0 dei brasiliani, il giovane realizza una tripletta e conquista un calcio di rigore che Jos\u00e9 Augusto fallisce; nonostante il punteggio finale di 6-3 per gli avversari, Eus\u00e9bio si conquista la copertina del quotidiano francese \"L'\u00c9quipe\". A dicembre viene nominato per il Pallone d'oro, ricevendo un voto.\nLa stagione seguente lo porta a ottenere i riconoscimenti mondiali di tifosi e critica. Segna 12 reti in 17 incontri di campionato e nonostante il Benfica conclude il torneo nazionale al terzo posto, vince la Coppa del Portogallo battendo il Vit\u00f3ria Set\u00fabal in finale per 3-0, incontro durante il quale firma una doppietta. Si ritrova protagonista nell'edizione della Coppa dei Campioni: agli ottavi di finale i portoghesi superano l'Austria Vienna con il punteggio di 6-2 ed Eus\u00e9bio sigla una rete; ai quarti \u00e8 protagonista della rimonta inflitta al Norimberga, squadra sconfitta per 6-0 a Lisbona grazie a una sua doppietta dopo aver rimediato un 3-1 in Germania; in semifinale cade anche il Tottenham sul 4-3 e nella finale contro il , sul punteggio parziale di 3-3, Eus\u00e9bio trasforma il rigore del 4-3 e realizza anche il 5-3, portando il Benfica alla vittoria della sua seconda Coppa Campioni consecutiva. Questi risultati gli consentono di arrivare al secondo posto nella classifica per il Pallone d'oro, dietro solamente a Josef Masopust. Nel 1963 il Benfica vince il campionato, raggiungendo la finale di Coppa Campioni: Eus\u00e9bio segna quattro reti contro il Norrk\u00f6ping (6-2 complessivo), delle quali tre solamente nella sfida di ritorno, un gol al Feyenoord (3-1) e la rete del parziale vantaggio dei portoghesi nella finale contro gli italiani del ; nella ripresa gli avversari rimontano con una doppietta di Jos\u00e9 Altafini, capocannoniere dell'edizione, e vincono il torneo. A fine stagione \u00e8 quinto nella classifica per il Pallone d'oro. Nell'ottobre 1963, \u00e8 selezionato per rappresentare la squadra della FIFA al \"Golden Anniversary\" della FA al Wembley Stadium.\nNel 1964 le \"Aquile\" conquistano il double ed Eus\u00e9bio ottiene il titolo di miglior marcatore del campionato con 28 centri. In Europa segna tre reti ai nordirlandesi del Distillery (8-3) prima di uscire dalla competizione per mano del (6-2), squadra alla quale segna un gol nel vittorioso 2-1 di Lisbona prima di subire un netto 5-0 a Dortmund. Per il terzo anno consecutivo rientra nella lista dei candidati al Pallone d'oro, giungendo quarto. L'anno successivo Eus\u00e9bio trascina i suoi alla vittoria in campionato, vincendo nuovamente il titolo di capocannoniere, e raggiungendo la finale della Coppa nazionale, persa 3-1 contro il Vit\u00f3ria Set\u00fabal. In Coppa Campioni Eus\u00e9bio forma una prolifica coppia assieme al compagno di reparto Jos\u00e9 Augusto Torres e dopo aver escluso l'Aris Bonnevoie (10-2, tre gol), La Chaux-de-Fonds (6-1, una rete), Real Madrid (6-3, tre reti) e Vasas Gy\u0151ri ETO (5-0, doppietta), arriva alla finale contro l'Inter e perde 1-0, vincendo il titolo marcatori con 9 reti assieme a Jos\u00e9 Augusto Torres. Il 28 dicembre 1965 gli \u00e8 assegnato il Pallone d'oro con 67 voti. Nel 1966 conquista per il terzo anno consecutivo la classifica marcatori del campionato, segnando 25 reti (a pari merito con Ernesto Figueiredo) e portando il Benfica fino al secondo posto. Nell'edizione della Coppa Campioni i portoghesi travolgono i dilettanti del F91 Dudelange con un 18-0: la \"Pantera Nera\" sigla quattro reti nella sfida di ritorno, conclusasi sul 10-0; nel turno successivo segna le due reti delle \"Aquile\" a Sofia, contro il Levski Sofia (2-2) e firma una delle reti che consentono ai portoghesi di passare il turno, vincendo 3-2 la gara di ritorno giocata in casa; ai quarti il Manchester United estromette il Benfica con il punteggio complessivo di 8-3. Con 7 marcature vince il titolo di capocannoniere della Coppa Campioni, per la seconda volta nella sua carriera.\nNel dicembre 1966 sfiora la seconda vittoria consecutiva del Pallone d'oro, perdendo il premio per un solo punto nei confronti di Bobby Charlton. Nel 1967 vince nuovamente il titolo nazionale, firmando 31 gol e ottenendo di conseguenza un'altra vittoria nella graduatoria dei marcatori; non potendo giocare la Coppa dei Campioni, il Benfica s'iscrive alla Coppa delle Fiere ma il cammino non \u00e8 lungo e termina agli ottavi di finale contro il Lokomotive Lipsia (4-3). Eus\u00e9bio gioca tutti e quattro gli incontri del torneo e sigla quattro gol. Per il settimo anno consecutive \u00e8 nella lista dei candidati alla vittoria del Pallone d'oro, cogliendo il quinto posto nell'edizione 1967.\nLa stagione 1967-1968 \u00e8 la pi\u00f9 prolifica, e lo vede protagonista di 42 gol in campionato (quinto titolo di capocannoniere consecutivo), vinto dal Benfica, e di 6 reti in Coppa dei Campioni (terzo titolo di capocannoniere). Nella competizione europea Eus\u00e9bio segna al primo turno contro il Glentoran, al secondo turno contro il Saint-\u00c9tienne, ai quarti di finale contro il Vasas e in semifinale contro la Juventus, societ\u00e0 alla quale segna sia all'andata in Portogallo (2-0) sia al ritorno a Torino (0-1), consentendo alle \"Aquile\" di approdare alla finale, dove il Manchester United sconfigge per 4-1 i portoghesi ai supplementari. A pochi minuti dalla fine dei tempi regolamentari, sul punteggio di 1-1, una prodezza del portiere avversario Alex Stepney nega a Eus\u00e9bio il gol del vantaggio: il lusitano applaudir\u00e0 ripetutamente l'estremo difensore inglese mentre questi si appresta a rimettere in gioco il pallone. Le sue 42 marcature in campionato gli consentono di vincere la prima edizione della Scarpa d'oro nel 1968 ma nonostante ci\u00f2, a dicembre \u00e8 ottavo nella classifica per il Pallone d'oro.\nNel 1969 il Benfica centra una nuova doppietta vincendo campionato e Coppa, ma per la prima volta dopo cinque anni Eus\u00e9bio non risulta al vertice della classifica marcatori: segna solo 11 gol in 26 giornate, uscendo, dopo otto anni di costante partecipazione, dalla lista dei pretendenti al Pallone d'oro. Nell'anno seguente i \"Rossi\" vincono la Ta\u00e7a de Portugal, arrivando al secondo posto in campionato, dove Eus\u00e9bio ritrova il successo nella classifica marcatori, segnando 20 reti. In Europa i portoghesi escono al secondo turno, nonostante quattro reti di Eus\u00e9bio. Alla fine dell'anno solare \u00e8 nominato nella lista dei contendenti al Pallone d'oro, ma non \u00e8 tra i protagonisti dell'edizione.\nNel 1971 il Benfica vince il campionato, giocando la Coppa delle Coppe UEFA: l'attaccante mozambicano firma 7 reti in 3 incontri, sfiorando il titolo di capocannoniere della competizione, ma ci\u00f2 non basta a far passare il secondo turno ai portoghesi. Le \"Aquile\" colgono un altro double nel 1972, uscendo in semifinale nella Coppa Campioni: in questa stagione segna 20 gol, ritornando nella lista del Pallone d'oro. Il Benfica domina il torneo portoghese del 1973, trascinato dalle reti di Eus\u00e9bio, che mette a segno 40 reti, portandosi a casa il suo settimo e ultimo titolo di miglior marcatore della prima divisione. In Coppa Campioni la \"Pantera Nera\" ritorna alla doppietta nella partita di ritorno contro il Malm\u00f6, ma la squadra di Lisbona esce al secondo turno, esclusa dal Derby County. In quest'annata mantiene una media reti/partita superiore all'1, terminando al settimo posto nella lista del Pallone d'oro stilata nel dicembre 1973, anno durante il quale conquista la sua seconda Scarpa d'oro. Nel 1974, per la prima volta da quando Eus\u00e9bio \u00e8 in prima squadra, il Benfica non vince alcun titolo, perdendo la finale della Coppa contro lo Sporting Lisbona (2-1) e terminando il campionato al secondo posto, sempre dietro allo Sporting. Il 24 ottobre 1973 Eus\u00e9bio realizza il suo ultimo gol in Europa, a Lisbona contro gli ungheresi dell'\u00dajpest (1-1), concludendo la stagione con 17 reti in 25 incontri. Nel giugno 1975 lascia il Benfica, dopo quindici anni durante i quali ha segnato 638 reti in 614 incontri ufficiali, 317 gol in 301 sfide di campionato, 97 marcature in 60 partite di Coppa nazionale e 46 realizzazioni in 64 presenze nelle competizioni europee.\nGli ultimi anni.\nNel 1975 si trasferisce negli Stati Uniti giocando per il Boston Minutemen nella NASL. In seguito gioca anche per il Monterrey, in Messico e per il Toronto Metros-Croatia, squadra canadese che partecipa alla NASL: in questa stagione si rende protagonista giocando 21 partite e siglando 16 reti, rendendosi protagonista della finale contro il Minnesota Kicks, durante la quale segna una delle reti nel 3-0 che consente ai Toronto di vincere il torneo.\nDue anni dopo ritorna in Portogallo, vestendo la casacca del Beira-Mar, squadra che a fine stagione retrocede in seconda divisione nonostante le 3 reti in 12 partite di Eus\u00e9bio. Nello stesso anno ritorna negli USA, rimanendo nella NASL, vestendo i colori dei Las Vegas Quicksilvers prima di ritornare in patria per giocare con l'Uni\u00e3o de Tomar, club di seconda divisione. Nel 1978 fa un nuovo viaggio verso l'America, giocando prima nell'American Soccer League e successivamente con i Buffalo Stallions nella Major Indoor Soccer League con cui collezioner\u00e0 5 presenze e un gol nella sua unica esperienza da calciatore \"indoor\". Dopo il ritiro, nel 1979, entra a far parte del comitato tecnico della nazionale portoghese.\nNazionale.\nCon 41 gol in 64 partite \u00e8 stato il miglior realizzatore del Portogallo fino a quando Pauleta non ha eguagliato e superato il suo record nel 2005. \u00c8 stato anche il calciatore che ha collezionato pi\u00f9 presenze dal 1972 al 1984, fino a quando Tamagnini Nen\u00e9 non l'ha eguagliato e superato nel giugno 1984.\nFa il suo esordio in nazionale l'8 ottobre 1961 contro il , sfida persa 4-2 e durante la quale sigla la sua prima rete in nazionale. Il 24 gennaio 1965, durante un incontro valido per le qualificazioni al Eus\u00e9bio realizza una tripletta contro la (5-1), mettendo a segno anche due reti contro la (2-1) il successivo 2 giugno. Esordisce al mondiale giocando contro l', sfida vinta 3-1. In seguito segna la sua prima rete alla (3-0) e poi firma una doppietta al di Pel\u00e9 (3-1); dopo aver passato la fase a gironi il Portogallo estromette la Corea del Nord grazie a un poker di reti di Eus\u00e9bio (5-3), accedendo alle semifinali. Prima della sfida contro l' ci fu una controversia: l'incontro si sarebbe dovuto disputare al Goodison Park di Liverpool ma i funzionari inglesi riuscirono a spostare la sede della partita a Wembley e i portoghesi dovettero fare un viaggio in treno da Liverpool per raggiungere Londra. Dopo l'incontro gli iberici escono sconfitti per 2-1, nonostante un gol su rigore della \"Pantera Nera\", che si rif\u00e0 nella finale per il terzo posto, vinta 2-1 ai danni dell' con un rigore realizzato da Eus\u00e9bio, che alla fine della manifestazione \u00e8 il miglior marcatore dell'edizione con 9 centri. Dopo le prestazioni di Eus\u00e9bio, gli inglesi decidono di farne una raffigurazione in cera da esporre al Madame Tussauds. Il 4 maggio 1969 indossa per la prima volta la fascia di capitano della nazionale nella partita contro la (2-2), durante la quale segna anche un gol. Dal 1971 \u00e8 ufficialmente il capitano del Portogallo fino al suo ritiro, nel 1973: il 28 marzo 1973 segna la sua ultima rete contro l' (1-1) mentre il 13 ottobre seguente gioca la sua ultima partita contro la Bulgaria (2-2), dopo aver giocato 16 incontri da capitano.\nDopo il ritiro.\nNel 2008, in suo onore, \u00e8 stata istituita l'Eus\u00e9bio Cup.\nStatistiche.\nTra club e nazionale maggiore, Eus\u00e9bio ha totalizzato globalmente 632 presenze segnando 620 reti, alla media di 0,98 gol a partita."}
{"id": "100294", "revid": "198277", "url": "https://it.wikipedia.org/wiki?curid=100294", "title": "Serie C1 1980-1981", "text": "La Serie C1 1980-1981 \u00e8 stata la terza edizione del terzo livello del campionato italiano di calcio, disputato tra il 28 settembre 1980 e il 7 giugno 1981 e concluso con la promozione della , della , della e della .\nStagione.\nIl girone A viene vinto dalla di Romano Fogli e dalla di Guido Vincenzi a pari merito e facendo cos\u00ec ritorno tra i cadetti dopo 5 e 3 anni. Vanno vicini a una storica promozione in B i pesaresi del , fermi a quota 44: i granata marchigiani videro sciupare lo storico traguardo nella gara del 31 maggio 1981 giocata proprio contro i grigiorossi che vinsero 2-0 sancendo la promozione dei lombardi. Gli emiliani invece centrarono la promozione nello stesso giorno vincendo a La Spezia.\nRetrocessioni per le gi\u00e0 condannate (ritorno in C2 per i toscani dopo un anno) e , seguono le piemontesi (per la prima volta retrocessa in C2) e .\nIl girone B vide (allenata da Nedo Sonetti difesa in porta dal giovane Walter Zenga) e (guidata da Pietro Santin) anch'esse vincitori a pari merito del girone B ottenendo la promozione: per i marchigiani fu un immediato ritorno, mentre per i metelliani si tratta della prima promozione in B della loro storia. Infatti i campani (seguiti da 10.000 tifosi giunti da Cava de' Tirreni) battendo sul neutro di Frosinone,il per 3-1 (reti di De Tommasi e doppietta dell'ex-, e Alessandro Turini) il 7 giugno 1981 centrarono lo storico obiettivo. Proprio in quel giorno la Samb centr\u00f2 la promozione contro il gi\u00e0 retrocesso, in una domenica che verr\u00e0 tuttavia ricordata per la tragedia del Ballarin: scoppi\u00f2 un incendio in curva Sud, quella dei tifosi di casa, che provoc\u00f2 decine di feriti e in cui persero la vita Maria Teresa Napoleoni (23 anni) e Carla Bisirri (21 anni); la partita per\u00f2 si gioc\u00f2 lo stesso, e termin\u00f2 0-0.\nRetrocedono in C2 il gi\u00e0 condannato , , i biancazzurri lucani (che solo una stagione prima disputava il primo e unico campionato di B), e il che ebbe la peggior classifica avulsa nei confronti di , , ferme come i lupi a quota 32.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:"}
{"id": "100295", "revid": "322321", "url": "https://it.wikipedia.org/wiki?curid=100295", "title": "Game Maker", "text": "Game Maker \u00e8 un integrated development environment per lo sviluppo di videogiochi, originariamente creato nel 1999 dal professor Mark Overmars e successivamente sviluppato da YoYo Games.\n\"Game Maker\" (\"creatore di giochi\" in inglese) mette a disposizione due metodi di programmazione: a icone e a codice. Il primo \u00e8 rivolto ai principianti dove grazie a icone da trascinare con il mouse \u00e8 possibile creare giochi anche senza conoscere nessun linguaggio di programmazione. Il secondo ci mette a disposizione il Game Maker Language, un linguaggio di programmazione con la sintassi basata sull'unione dei linguaggi Delphi, Java, Pascal, C e C++.\nQuest'ultimo permette di aumentare le possibilit\u00e0 di \"Game Maker\" a livelli pressoch\u00e9 identici a .\n\u00c8 possibile estendere le funzioni del programma, utilizzando i file Dynamic-link library (DLL). \u00c8 inoltre possibile creare delle GEX, vale a dire delle librerie scritte in Game Maker Language da usare esclusivamente in \"Game Maker\".\nEsempi di giochi di rilievo realizzati con \"Game Maker\" sono \"Maldita Castilla\", \"Spelunky\", \"Hotline Miami\", \"Undertale\" e \"Deltarune\".\n\"Game Maker\".\nLa versione Lite di \"Game Maker\" \u00e8 totalmente gratuita, tuttavia non \u00e8 possibile usufruire di tutte le funzioni che il programma offre. \"Game Maker Standard 8.1\" \u00e8 acquistabile direttamente dal sito ufficiale (o dal sito YoYo Games) e contiene tutte le funzioni presenti nel programma, inclusa la grafica 3D. Lo sviluppo di questa versione \u00e8 stato interrotto a favore di \"Game Maker: Studio\".\n\"Game Maker Mac\".\nLa versione Mac permette di creare giochi stand-alone per macOS. Questa versione si basa sulla precedente versione di \"Game Maker Standard\" (vale a dire la 7), perci\u00f2 non sono presenti tutte le funzionalit\u00e0 della versione per Microsoft Windows (si pu\u00f2 notare infatti il prezzo inferiore). Se tuttavia si vuole sviluppare giochi per macOS, esiste il modulo di esportazione macOS per \"Game Maker: Studio\", che ha raggiunto livelli superiori di \"Game Maker\" per Microsoft Windows.\n\"Game Maker: Studio\".\nLa versione Studio (l'unica versione tuttora in sviluppo) permette di esportare i propri giochi per numerose piattaforme, quali Microsoft Windows, Ubuntu, MacOS, iOS, Android (con supporto a Ouya), Windows Phone 8, Tizen e HTML5 partendo da un solo codice sorgente scritto in Game Maker Language. Sono stati fatti notevoli progressi dalla versione precedente, come l'aggiunta di un vero e proprio compilatore, la possibilit\u00e0 di utilizzare gli shader o la riscrittura totale del sistema multiplayer. Sono disponibili differenti versioni di \"Game Maker: Studio\" con differenti prezzi e funzionalit\u00e0.\nFree.\nLa versione Free \u00e8 gratuita e permette di testare il programma. \u00c8 disponibile infatti a solo scopo dimostrativo. Ci sono diverse restrizioni, come la sola possibilit\u00e0 di esportare per Microsoft Windows oppure MacOS.\nStandard.\nQuesta versione elimina tutte le restrizioni della versione Free ma certe features della versione Professional, come la gestione delle pagine di texture, sono bloccate.\nProfessional.\nSblocca totalmente il programma e lo rende senza limitazioni.\nMaster.\nQuesta versione propone le stesse funzionalit\u00e0 della versione Professional ma include tutti i moduli di esportazione disponibili e tutti i futuri moduli distribuiti saranno accessibili gratuitamente.\nPer aggiungere la funzionalit\u00e0 di esportare in altre piattaforme \u00e8 necessario acquistare i rispettivi moduli. Ogni modulo varia di prezzo.\nSono previste altre piattaforme di esportazione in futuro ed \u00e8 possibile proporre suggerimenti al team di YoYo Games su cosa aggiungere e togliere in \"Game Maker: Studio\".\nRequisiti minimi di sistema.\nI requisiti minimi di \"Game Maker\" per far funzionare la maggior parte dei giochi creati con esso sono:\n\"Requisiti per Game Maker: Studio 1.x:\"\n\"Requisiti per Game Maker 8.x:\"\n\"Requisiti per Game Maker 7.x:\"\n\"Requisiti per Game Maker 6.x:\"\n\"Requisiti per Game Maker 5.x:\""}
{"id": "100296", "revid": "123471321", "url": "https://it.wikipedia.org/wiki?curid=100296", "title": "Game Maker Language", "text": "Game Maker Language (GML) \u00e8 un linguaggio di scripting sviluppato per la creazione di videogiochi con Game Maker. Il GML possiede una sintassi che ricorda molto quella del C o del JavaScript.\n\u00c8 stato creato da Mark Overmars inizialmente per aiutare a completare il sistema di drag and drop del suo programma. Da quando YoYoGames ha acquistato i diritti sul software, il GML \u00e8 divenuto il linguaggio di programmazione utilizzabile nello sviluppo di videogiochi con Game Maker. L'implementazione di questo linguaggio nell'IDE ha reso ai programmatori molta pi\u00f9 flessibilit\u00e0 e controllo rispetto alla programmazione tramite l'interfaccia Drag'n'Drop disponibile fino ad allora.\nLe possibilit\u00e0 di interazione con gli \"oggetti\" presenti nel gioco attraverso GML possono essere riassunte cos\u00ec:\nOggetti.\nSe si desidera usare il GML \u00e8 importante capire come funzionano gli oggetti in questo linguaggio.\nIl programmatore:\nEsistono 3 tipi di programmazione: 1) ad icone 2) a codice 3) ibrido (entrambi i precedenti).\nMediante un editor grafico si inseriscono gli oggetti (ovvero si creano quelle che vengono chiamate \"istanza di oggetto\") in un'area denominata stanza.\nDa notare che molteplici istanze dello stesso oggetto (se l'oggetto \u00e8 stato programmato in tal senso) agiranno l'una rispetto all'altra in maniera autonoma. Gli oggetti che non avranno istanze (ovvero che non sono inseriti nella stanza) non funzioneranno (la loro programmazione verr\u00e0 ignorata). le istanze, oltre che mediante editor grafico, possono anche essere create dinamicamente (in qualsiasi momento) da un'altra istanza (non necessariamente dello stesso oggetto) o dal creation code della room stessa durante l'esecuzione del software.\nVariabili.\nLa divisione per tipi di dato \u00e8 piuttosto semplice, esistono solo 2 tipi di variabili: numeriche e stringhe (le variabili booleane sono considerate come di tipo numerico: tecnicamente non formano un tipo di dati a parte).\nesiste anche una divisione (indifferentemente dal tipo di dati contenuto) in variabili globali, di istanza e temporanee\nIn game maker language esistono anche variabili dette built-in (sono pi\u00f9 di 150). A differenza delle normali variabili, in cui nome e logica di funzionamento vengono decisi dal programmatore, queste sono variabili prestabilite dal creatore del linguaggio: \u00e8 necessario leggerne lo specifico utilizzo sul manuale. Alcune di esse (evidenziate nel manuale con un asterisco) sono dette \"variabili built-in di sola lettura\", da non confondere con le costanti.\nDichiarazione e assegnazione di dato a una variabile.\nCome accade in molti linguaggi di scripting, anche in GML \u00e8 prevista una dichiarazione implicita delle variabili, non sar\u00e0 quindi necessario indicare tipo e dimensione della variabile a livello di definizione della stessa, quando si ha la necessit\u00e0 di un certo tipo di variabile si deovr\u00e0 effettuarne direttamente l'inizializzazione. Fanno eccezione le variabili globali e locali, identificate rispettivamente con le parole chiave \"globalvar\" e \"var\", la loro dichiarazione rappresenta quindi solo l'intenzione di assegnare uno \"scope\" alla variabile senza comunque dover indicarne il tipo e la dimensione.\nL'assegnazione di un dato avviene nel seguente modo:\nnome_variabile = dato_che_vuoi;\n\u00c8 chiaro che prima di accedere a una variabile bisogna almeno una volta fare un'assegnazione che ne inizializzi il valore.\nDa notare che \"dato_che_vuoi\" oltre che essere un semplice dato, pu\u00f2 anche essere espressione che coinvolge sia variabili, sia valori (stringhe, numeri o booleani), sia function o script, il tutto combinato insieme mediante operatori (matematici, di stringa e booleani) a seconda di ci\u00f2 che si vuole fare. NB: l'ordine di computazione della espressione e da sinistra a destra, per cambiare tale ordine si possono usare delle parentesi tonde.\nAssegnazione relativa.\nUna variabile pu\u00f2 anche fare un calcolo su se stessa, a patto di essere gi\u00e0 stata inizializzata. Un semplice esempio \u00e8 dato dal contare: quando un software fa comparire a schermo un conto alla rovescia non fa altro che eseguire (ciclicamente) questo comando:\ntempo = tempo - 1\noppure, in forma abbreviata\ntempo -= 1\nAssegnazione di un dato alle variabili built-in.\nLe assegnazioni alle built-in avvengono come qualunque assegnazione, l'unica differenza (per quanto riguarda le assegnazioni) \u00e8 che esse hanno gi\u00e0 un'inizializzazione.\nEventi.\nil GML \u00e8 un linguaggio basato sugli eventi: ogni gruppo di istruzioni va posizionato in un evento (la scelta dell'evento dipende da \"quando\" si vuole che un determinato blocco entri in azione), cio\u00e8, in pratica, il programmatore deve specificare quando, ogni sequenza di istruzioni, deve entrare in funzione.\nEcco alcuni eventi a disposizione del programmatore:\nil codice in esso contenuto viene eseguito all'avvio del programma\nil codice in esso contenuto viene eseguito continuamente, generalmente 30 volte al secondo.\nNB: tale valore pu\u00f2 variare a seconda di come il programmatore ha regolato in gioco e a seconda del rapporto velocit\u00e0 computer/pesantezza del programma.\nil codice viene eseguito da una istanza di oggetto (*) quando si clicca su esso\nNB: * i codici, tranne quello nel creation_event della room, vengono tutti eseguiti dalle istanze di oggetti\nquesto evento si scatena quando il giocatore clicca su un'istanza che contiene tale evento\nquesto evento si scatena (generalmente) 30 volte al secondo, esso, come dice il nome, \u00e8 strettamente legato alla gestione grafica\nsi scatena quando viene \u00e8 abbassato un tasto qualunque (per scatenarlo continuamente basta continuare a tenere il tasto abbassato)\nsi scatena quando viene premuto un tasto qualunque (per scatenarlo pi\u00f9 volte bisogna premere e rilasciare il tasto)\nNB: in realt\u00e0 alcuni eventi (per esempio: any_key_press_ev, any_key_pressed_ev) sono emulabili da un if inserito in uno step_ev. Questo mette in evidenza come in GML gli eventi, in pratica, possono essere paragonati a degli IF eseguiti ciclicamente (tutti in un unico ciclo).\nun esempio di quanto detto sopra:\nany_key_pressed_ev\n azione1\n azione2\n azione3\ne equivalente a\nstep_ev\nif (keyboard_check_pressed(any_key))\n azione1\n azione2\n azione3\nFunction.\nle function hanno questa sintassi\ndata_out = funct_name(data_in1, data_in2, data_in3 ecc.)\nnaturalmente \"data_out =\" ha senso solo in caso la function restituisca un valore significativo, tuttavia la sintassi indicata qui sopra tecnicamente non viene segnalata come errore anche in caso non ci siano valori da restituire. \nAllo stesso modo se una function restituisce un dato significativo la parte \"data_out =\", sebbene generalmente consigliata, non \u00e8 obbligatoria.\nin GML Le function definite (e programmate) dall'utente vengono chiamate anche \"script\"\nIf e blocchi di istruzioni.\nsintassi:\nif (condizione)\n azione1\n azione2\n azione3\nelse\n azione1\n azione2\n azione3 \nI Blocchi di istruzioni sono racchiusi tra parentesi graffe Se la condizione che viene dopo la keyword \"if\" \u00e8 verificata (con risultato true, quindi) verr\u00e0 eseguito il primo blocco altrimenti il secondo. La condizione pu\u00f2 essere un'espressione booleana pi\u00f9 o meno complessa in base a ci\u00f2 che si vuole ottenere. (Le variabili e espressioni booleane fanno parte della algebra di Boole che trova utilizzo in elettronica e informatica.)\nesempio:\nif (num &gt; 3)\n show_message(\"il numero \u00e8 maggiore di 3\")\nelse\n show_message(\"il numero \u00e8 uguale o minore a 3\")\nNel caso qui sopra l'espressione e data un test con il \"&gt;\" (\"se la variabile num ha un valore maggiore di 3 esegui il primo blocco di istruzioni altrimenti esegui il secondo\"), invece in altri casi il test pu\u00f2 essere generato da una function booleana (ovvero che restituisce valori booleani)\nesempio:\nif (instance_exists(oggetto_stella))\n show_message(\"esiste almeno un oggetto stella\")\nelse\n show_message(\"nessun oggetto stella presente\")\nSe si desidera creare espressioni booleane complesse si pu\u00f2 combinare pi\u00f9 espressioni booleane semplici tra di loro usando gli operatori booleani.\nOperatori booleani.\nNelle espressioni booleane \u00e8 possibile usare degli operatori booleani.\nTutte le espressioni booleane restuituiscono valori booleani (true o false, 1 o 0, si o no, vero o falso) ma, in alcuni casi, possono avere in ingresso anche dati di altro tipo.\nEliminare ridondanza non necessaria.\nLa ridondanza di parti non necessarie pu\u00f2 causare avere un software ingombrante, caotico e difficile da mantenere. Per evitare ci\u00f2 \u00e8 possibile avvalersi di \"script\" e della \"parentela tra oggetti\".\nScript.\nPer \"script\" si intendono delle funzioni che accettano parametri in input e restituiscono un valore come risultato dell'elaborazione.\nEreditariet\u00e0 tra oggetti.\nGML supporta l'eriditariet\u00e0 tipica della programmazione ad oggetti in modo da ridurre la ridondanza dei codici di un progetto, al fine di ottenere un software meno ingombrante, meno caotico e pi\u00f9 manutenibile.\nArray.\ngli array (dall'inglese schieramento) sono paragonabili a degli insiemi di variabili, per esempio:\nusando le variabili\nprova1 = 10\nprova3 = 7\nprova3 = 6\nprova40 = 9\nstesso codice, ma usando array monodimensionali\nprova[1] = 10\nprova[3] = 7\nprova[3] = 6\nprova[40] = 9\nSebbene i due codici paiono pressoch\u00e9 identici ci sono alcune grosse differenze:\nNotare che l'indice di partenza \u00e8 (automaticamente) lo zero, se al programmatore sembra pi\u00f9 comodo pu\u00f2 anche partire da 1 (o anche da un valore qualunque), e comunque bene non partire da indici alti altrimenti ci saranno troppi valori allocati inutilmente.\nPer rendere un array temporaneo (ovvero per liberare la memoria quando i dati non sono pi\u00f9 necessari) bisogna crearlo come \"variabile temporanea\" (vedi sezione dedicata questa pagina alla sezione \"variabili\" ).\nArray monodimensionale.\n\u00e8 possibile avvalersi di array 1D\nsintassi:\nnum[7] = 10;\nil numero 7 verr\u00e0 memorizzato alla posizione 8 dell'array \"num\". \u00c8 da notare che non \u00e8 prevista una dichiarazione in cui definire le dimensioni massime dell'array.\nArray bidimensionali.\n\u00e8 possibile avvalersi di array 2D\nnum[11,7] = 13\nil numero 13 verr\u00e0 memorizzato \"a coordinate\" (11,7) dell'array \"num\"\nArray tridimensionali.\nGli array 3D non sono previsti dall'ide di questo linguaggio. \u00c8 possibile comunque mediante un semplice calcolo matematico trasformare un array 3D in uno 2D. L'array 3D pu\u00f2 essere visto come un parallelepipedo formato da tanti parallelepipedi pi\u00f9 piccoli: in ognuno di essi c'\u00e8 memorizzato un dato. Si tratta di \"tagliare a fette\" il parallelepipedo in tante fette sottili uno, e di metterli tutti adicenti, perdendo cos\u00ec una delle 3 dimensioni (un array che ha una certa \"larghezza\", \"lunghezza\", ma spessore 1 ha, in definitiva, 2 sole dimensioni).\nListe e grid (data structure).\nSono sostanzialmente degli array monodimensionali e bidimensionali.\nTrad:\nLa differenza (oltre che nella sintassi) e che queste data structure sono corredate una serie di funzioni dedicate che gli array \"classici\" non hanno (almeno non nativamente).\nNB: anche queste strutture (come gli array \"classici\") possono essere rimosse dalla RAM quando i dati non servono pi\u00f9, pero il meccanismo \u00e8 diverso: gli array classici per essere rimossi devono essere creati come privati di uno script o piece of code (verranno quindi autorimossi alla fine di esso), invece le liste e griglie sono condivise (obbligatoriamente) e possono essere cancellate (in qualsiasi momento) mediante l'apposita funzione nativa.\nNomenclatura degli elementi.\nQuando si crea un nuovo progetto vengono creati oggetti, sprite, rooms, suoni ed altre cose (generalmente visibili in un sistema di cartelle posizionato in alto a sinistra dell'ide). A Ognuno di questi elementi il programmatore da un nome significativo.\nSpesso si usano delle convenzioni che mirano a evitare ambiguit\u00e0 (che nella migliore delle ipotesi aumenta inutilmente il tempo necessario allo sviluppo del progetto).\nmolti giochi sviluppati con gm hanno le seguenti convenzioni:\nconvenzione 1)\nvariabile_che_vuoi\nobj_giocatore\nspr_giocatore\nsnd_tuono\nconvenzione 2), usata anche nel gioco Spelunky di Derek Yu\nvariabile_che_vuoi\noGiocatore\nsGiocatore\nsoTuono\nNOTE\ni nomi di questi elementi:\nEsempi.\nVariabili.\n//Le variabili inizializzate con \"var\" sono temporanee ed alla fine dell'esecuzione dello script vengono eliminate dalla memoria.\nvar str, name;\nvar age=2;\nname=\"Pippo\";\n//Sebbene consigliato, non \u00e8 obbligatorio scrivere \";\" alla fine di ogni istruzione.\nage--\nage+=68+1;\nstr=\"Ciao \"+name+\", hai \"+string(age)+\" anni!\";\nCondizioni.\nif(health&lt;=0)\n //Questa istruzione mostra una stringa in un box di pop-up (da Game Maker: Studio in poi \u00e8 utilizzata solo per il debug).\n show_message(\"Hai perso!\");\n game_restart();\nelse\n draw_text(mouse_x,mouse_y,health);\nWhile.\nwhile(true)\n a++;\n if(a==666)\n id=http_get(sito+\"index.php?pass=\"+pass+\"&amp;user=\"+user);\nFor.\nfor (i=0;i&lt;ds_list_size(list);i++)\n testo=ds_list_find_value(list,i);\n instance_create(x_pos,i,obj_muro);\nLibrerie.\nGame Maker funziona principalmente con delle istruzioni \"drag and drop\", ovvero istruzioni gi\u00e0 pronte che contengono dei valori che possono essere modificati a seconda del risultato che si vuole ottenere. Ciascuna istruzione viene chiamata \"azione\", ed \u00e8 rappresentata da un'icona, ed \u00e8 di fatto uno script GML o una funzione che l'utente pu\u00f2 usare nel gioco. Queste azioni sono raggruppate in librerie, rappresentate graficamente tramite tabelle, di cui ognuna raggruppa tutte le istruzioni che svolgono operazioni simili tra loro (ad esempio, movimento, disegno sullo schermo, ...). Game Maker contiene un set di librerie predefinite, che contengono la maggior parte delle funzioni usate nel gioco.\nLe librerie possono essere create con l'Extension Maker per le versioni di Game Maker inferiori alla 8.1. In Game Maker: Studio \u00e8 possibile creare estensioni all'interno del programma stesso, ed in un futuro vicino saranno multi-piattaforma."}
{"id": "100297", "revid": "709565", "url": "https://it.wikipedia.org/wiki?curid=100297", "title": "Ska", "text": "Lo ska (o bluebeat) \u00e8 un genere musicale originario della Giamaica, sviluppato nei primi anni sessanta.\nLo ska segn\u00f2 la vera ascesa della musica popolare giamaicana, trovando la maggior popolarit\u00e0 durante la prima met\u00e0 degli anni sessanta, giusto nel periodo in cui la Giamaica aveva ottenuto la sua indipendenza dalla Gran Bretagna. Le caratteristiche generali di questo genere risultano una mescolanza tra strumentazioni elettriche ed i fiati solitamente usati nella musica jazz, ovvero il sassofono, la tromba, e il trombone. Fu il precursore di altri importanti generi come il rocksteady e il reggae, e come questi caratterizzato da un ritmo con accenti sul levare della battuta musicale (\"offbeat\").\nStoria.\nLe origini.\nNel periodo tra i fine anni cinquanta e i primi sessanta, la Giamaica prendeva fortemente spunto dalla musica statunitense. I proprietari dei sound system di Kingston cominciarono a riadattare in chiave personale l'R&amp;B, il boogie giamaicano, creando questi nuovi sound soprattutto per loro stessi, ma i musicisti locali introducevano il jazz, cercando sempre di creare una forma di espressione personale. Era soltanto questione di tempo prima che le cose iniziassero a cambiare. Questo fu letteralmente quello che fecero Prince Buster e Clement \"Coxsone\" Dodd. Cecil Bustamente Campbell, pi\u00f9 tardi conosciuto appunto come Prince Buster, spiccava tra i musicisti che sentivano il bisogno di creare nuove sonorit\u00e0. A contribuire a questa evoluzione fu anche il chitarrista di quest'ultimo, Jah Jerry (Jerome Hines), che spinse affinch\u00e9 la chitarra andasse ad enfatizzare l'\"afterbeat\" (levare) al posto \"downbeat\". Ci\u00f2 significa che il beat che viene creato dalla chitarra, assume un andamento in levare a partire dalla seconda, terza e quarta battuta. Il cosiddetto afterbeat \u00e8 quindi essenziale per creare la sincope ritmica giamaicana. Anche Rosco Gordon, pianista di Memphis, Tennessee, \u00e8 accreditato come un altro artista che contribu\u00ec alla nascita dello ska. Egli accentu\u00f2 ulteriormente il secondo e quarto battito ogni battuta. Molti ritengono che il battito ska fu da lui inventato con il brano \"\"No More Doggin\"'\" del 1951. Questo determin\u00f2 la nascita dello ska. Questa musica traeva ispirazione da diversi stili come il mento e calypso, combinato con il jazz americano e l'R&amp;B, che potevano essere sentiti sulle radio giamaicane, ma che provenivano dalle pi\u00f9 potenti stazioni radio statunitensi di New Orleans, Louisiana e Miami, Florida. Nel periodo della nascita delle radio le stazioni erano super potenziate, e molte di queste dai vicini Stati Uniti erano abbastanza potenti per raggiungere il territorio giamaicano. Altre influenze potevano provenire dal jump blues e da altri stili caraibici come il jazz afrocubano, big band swing, pocomania, ed altre musiche folkloristiche religiose locali. Tra tutte queste influenze, le predominanti erano comunque R&amp;B, jump blues, e mento. In particolare i brani jump blues, sia nelle versioni strumentali guidate dal sassofono, che nelle versioni cantante da artisti come Wynonie Harris e Louis Jordan, divennero largamente popolari alle feste giamaicane. Per rispondere alla grande domanda di R&amp;B da parte del popolo giamaicano, troppo povero per possedere giradischi o dischi importati dagli USA, nacquero i primi sound system. Essi consistevano in furgoni sui quali erano sistemate delle grandi casse e dove un dj metteva i dischi anche per un fine settimana intero. Spesso gli operatori dei sound-system visitavano frequentemente gli Stati Uniti alla ricerca di qualche raro 45 giri. Verso la fine degli anni cinquanta, pi\u00f9 precisamente nel 1959, l'R&amp;B mut\u00f2 in rock &amp; roll, e anche artisti americani di questo nuovo stile, come Little Richard e Fats Domino, divennero tra i preferiti dei giamaicani. Questo nuovo fenomeno musicale per\u00f2, rese sempre pi\u00f9 difficile la reperibilit\u00e0 di dischi in stile R&amp;B che il popolo giamaicano richiedeva, cos\u00ec alcuni proprietari di sound system come Clement \"Coxsone\" Dodd e Duke Reid fiutarono l'affare, e crearono delle proprie etichette, diventando produttori di artisti locali, e registrando la musica che il loro pubblico voleva sentire quando non era pi\u00f9 cos\u00ec facilmente disponibile negli Stati Uniti. I sound system gestiti rispettivamente da Dodd e Reid, verso la fine degli anni cinquanta, ebbero maggiore rilievo nello sviluppo dello ska. Tant'\u00e8 che nacque una grande rivalit\u00e0 tra i due: sebbene Coxsone fosse pi\u00f9 popolare tra i giovani del ghetto fu Reid ad essere incoronato per ben tre volte il Re dei sound system nelle competizioni annuali che si svolgevano a Kingston. \"Coxsone\" Dodd fu in particolare un personaggio di spicco, considerato una delle figure pi\u00f9 importanti nella storia del genere, nonostante non fosse un musicista. Nei tardi anni cinquanta e primi sessanta, la Giamaica stava per ottenere l'indipendenza dalla Gran Bretagna. Coxsone, un dj, riconobbe che il paese aveva bisogno di unit\u00e0 e un'identit\u00e0, e cominci\u00f2 a far registrare diverse band nei suoi leggendari studios, gli Studio One. Da qui, la musica giamaicana cominci\u00f2 ad assumere tratti caratteristici, mescolando le influenze di diversi stili che i musicisti giamaicani avevano imparato. Il pi\u00f9 importante tra questi fu il mento, la prima forma di musica indigena giamaicana; questa era essenzialmente una miscela tra il calypso caraibico e la musica folkloristica locale. Nel mento era usato il banjo per suonare gli accordi del \"off-beat\", e quando questo aspetto venne tramandato alla variante giamaicana del R&amp;B, questi \"off beat\" vennero energicamente accentuati. Questo segn\u00f2 essenzialmente la nascita dello ska, e questo tipico ritmo in levare continu\u00f2 ad essere presente nella musica giamaicana per decenni fino ad oggi.\nFirst wave ska.\nLa nascita.\nLa nascita dello ska si pu\u00f2 collocare pi\u00f9 correttamente solo verso la fine dell'anno 1960. Realmente si ritiene che fu Theophilus Beckford a registrare il primo brano \"ska\", ovvero \"Easy Snapping\" del 1959, ma fu Prince Buster, proprietario del sound system chiamato \"Voice of the People\", che, attorno al 1961, defin\u00ec i tratti dello ska assieme al suo chitarrista Jah Jerry. Lo ska era una musica allegra che rispecchiava perfettamente l'umore della gente in seguito all'indipendenza e volle rappresentare la propria appartenenza con il maggior entusiasmo possibile. Lo ska ottenne subito un'enorme popolarit\u00e0 in Giamaica. Il culmine massimo raggiunto dal genere fu sicuramente nel 1962, proprio l'anno in cui la Giamaica ottenne l'indipendenza liberandosi dal colonialismo inglese. Nonostante la situazione economica fosse disastrosa, la gente sperava in un riscatto sociale, e l'evento fu accompagnato da uno spirito festaiolo. La musica ska divenne quindi una sorta di colonna sonora ideale, un tramite per esprimere l'ottimismo e le speranze di una vita migliore del popolo giamaicano. Questa musica nacque per far ballare, risultando stimolante, veloce ed energica. Musicalmente, lo ska pu\u00f2 essere caratterizzato da un accento sul secondo e sul quarto movimento di una battuta (4/4) e con la chitarra sul secondo, sul terzo e sul quarto movimento, mettendo in particolare evidenza una sincope ritmica. Le band ska tradizionali presentavano generalmente basso, batteria, chitarra, tastiere e fiati (in particolare sax, trombone e tromba erano i pi\u00f9 comuni). I sound system iniziarono a registrare le proprie tracce per trarre vantaggio rispetto agli altri impianti, senza stampare il nome sui vinili, impedendo cos\u00ec ai rivali di vedere cosa stavano suonando ed eventualmente rubare il materiale per i loro sound system. Proprio \"Coxone\" Dodd e Duke Reid erano conosciuti per togliere le etichette dai dischi che acquistavano durante i viaggi in posti come il Randy's in Tennessee, Stati Uniti, con l'intento di proporre prodotti unici ed esclusivi. Il numero dei sound system aument\u00f2 a tal punto che i loro sostenitori venivano mandati alle feste organizzate dagli impianti rivali per creare problemi e disordine. Questa gente era conosciuta come \"Dance Hall Crashers\" (letteralmente i \"fracassatori di dance hall\"). Nonostante i primitivi sistemi di registrazione, grazie alla determinazione e all'entusiasmo dei suoi sostenitori, lo ska divenne la prima musica giamaicana veramente commerciale e successivamente venne riconosciuta come la musica nazionale, dando anche il nome ad uno stile di ballo tipico, lo \"skanking\". Questo ballo divenne popolare tra i sostenitori dello ska sin dagli inizi, ed era relativamente facile da eseguire. Sostanzialmente, le gambe simulano \"un uomo che corre\", piegando le ginocchia e correndo sul posto a ritmo. Le braccia sono piegate a gomito, con le mani a pugni chiusi, alternati con le gambe (gamba sinistra, braccio destro, ecc).\nIl successo.\nIl brano \"My Boy Lollipop\" (1964) di Millie Small fu la prima hit ska nel mondo. Tra i pi\u00f9 importanti artisti ska che portarono il genere al successo si possono citare Derrick Morgan, Laurel Aitken, il gi\u00e0 citato Prince Buster, Desmond Dekker, Toots &amp; the Maytals, ed anche un giovane Bob Marley quando militava nei The Wailers; The Skatalites, con cui collaborarono un numero di virtuosi musicisti e fronteggiati dal trombonista Don Drummond, furono sicuramente il maggior gruppo strumentale, e suonarono anche come backing band agli Studio One di Coxsone Dodd. Altri noti musicisti potevano essere Roland Alphonso (sax tenore), Rico Rodriguez (trombone), Lascelles Perkins, Owen Grey, Laurel Aitken, Derrick Morgan, Clency Eccles, Higgs and Wilson (voci) e molti altri.\nSka nel Regno Unito.\nL'immigrazione giamaicana verso l'Inghilterra era sempre stata forte, ma dopo l'indipendenza della Giamaica nel 1962 si intensific\u00f2 ulteriormente, e gli immigrati trascinarono inevitabilmente nel paese europeo la loro cultura, la musica e i sound system. Nello stesso 1962 infatti, l'Inghilterra decise di frenare la politica di immigrazione illimitata del Commonwealth, ed emersero delle rivolte. Lo ska era stato portato nel paese europeo da molti artisti e produttori di origini caraibiche come il nativo cubano Laurel Aitken. Gi\u00e0 nel 1964, \"\"Al Capone\" di Prince Buster era entrata nelle classifiche inglesi, \"Guns of Navarone\"\" degli Skatalites aveva ottenuto un buon successo nel 1965. Pare quindi inevitabile che anche in Inghilterra cominci\u00f2 a svilupparsi una fiorente industria discografica locale, non solo tramite le grandi etichette come la Island Records di Chris Blackwell o la Trojan che avevano gi\u00e0 iniziato a pubblicare, su concessione delle etichette giamaicane, centinaia di dischi. In questo paese lo ska venne conosciuto anche con il termine bluebeat, questo perch\u00e9 molti dei primi singoli ska erano realizzati originariamente per l'etichetta discografica Blue Beat Records, inclusi alcuni lavori seminali come \"Madness\" di Prince Buster. Il genere conquist\u00f2 un grande seguito verso il 1964 soprattutto tra i giovani mod, una subcultura giovanile locale molto affascinata da questa nuova originale versione del R&amp;B. I mod furono senza dubbio il primo culto giovanile britannico a fare propria la musica ska. Artisti giamaicani vennero invitati a suonare nel Regno Unito grazie al grande successo di questa musica, sostenuta in gran parte dai mod. Questi furono i primi a scoprirla alle feste blues tenute dagli immigrati delle Indie Occidentali. Infatti, nonostante il vasto successo nel panorama underground, la musica ska raramente riusc\u00ec a penetrare nel \"mainstream\" britannico, anche perch\u00e9 questi dischi erano distribuiti perlopi\u00f9 in punti di vendita specializzati come anche bancarelle o ai mercati, ottenendo non molta sponsorizzazione radiofonica. Il successo dello ska fu tale che Prince Buster ad esempio, quando visit\u00f2 Londra in tourn\u00e9e, dovette assoldare delle guardie del corpo che lo salvaguardassero dai fan.\nIl fenomeno rude boys ed il \"Rude Boy Sound\".\nDurante gli anni sessanta i ghetti giamaicani erano pieni di giovani disoccupati alla ricerca di un lavoro che non esisteva. Questa giovent\u00f9 non condivideva l'ottimismo promosso dai primi gruppi ska. Questi giovani erano conosciuti come \"rude boy\" (termine gi\u00e0 in uso dagli anni quaranta) e rappresentavano una diffusa sottocultura giovanile in Giamaica. Essere \"rude\" (rude, duro, rozzo, grezzo) significava essere qualcuno quando la societ\u00e0 diceva che non eri nessuno. Spesso erano proprio i rude boy che venivano mandati dai gestori dei sound system ad infastidire i rivali. Queste azioni spesso portavano alla violenza, a alla formazione di gang rivali. Essendo particolarmente esibizionisti, questi imitavano il \"look\" dei film western e di spionaggio che arrivavano nei popolari cinema di Kingston dagli Stati Uniti. L'abbigliamento era spesso composto da abiti in stile gangster americano, con elementi come giacca a tre bottoni, cappello pork pie, scarpe di pelle lucida, tutti indumenti che questi si procuravano grazie alle proprie attivit\u00e0 di rapinatori, trafficanti di marijuana o altro. Il modo in cui i rude boy ballavano lo ska era diverso dal ballo tradizionale: era pi\u00f9 lento ed assumeva un atteggiamento minaccioso. Molti che si spostarono a Kingston per ottenere successo nell'industria musicale, cambiarono poi occupazione diventando distributori di marijuana quando i soldi venivano a mancare. Molti di loro si dedicarono ad una vita criminale. Entrambe le parti politiche della Giamaica iniziarono ad assumere le forze armate ed organizzare squadre di sicari. L'opinione pubblica si disse contro le armi e i rude boy. Dopo un periodo durante il quale venne permesso di consegnare le armi alle autorit\u00e0 senza minacce di processo, pass\u00f2 una legge sulle armi, che prevedeva che chiunque in possesso di un'arma o munizioni illegalmente, sarebbe stato arrestato dalle forze dell'ordine per un periodo illimitato. Artisti e produttori spesso supportavano o difendevano i rude boy che supportavano la scena ska. L'incitamento contro le armi venne riflesso in alcuni brani di artisti di quel periodo come Soul Brothers con \"\"Lawless Street\", e The Heptones con \"Gunmen coming to Town\". Duke Reid, un ex poliziotto, pubblic\u00f2 dei brani a favore dei rude boy come \"Shuffling Down Bond Street Trojan\", \"TRLS275\"\". Clement Dodd form\u00f2 un gruppo di giovani che si riconobbero come rude boy, e che prenderanno il nome di The Wailers. Questi erano composti da Bob Marley, Peter Tosh, e Bunny Wailer. I rude boy vivevano nell'illegalit\u00e0, erano caratterizzati da atteggiamenti particolarmente duri e freddi e questo aspetto era riflesso nei testi della musica che suonavano. Lo ska mut\u00f2 nuovamente, descrivendo il malcontento dei rude boy, ed assegnando al basso un ruolo prominente, al contrario delle prime forme che prevedevano un basso pi\u00f9 ritmato. Lo ska viene reso pi\u00f9 lento e intenso tramite l'influenza del soul nordamericano, enfatizzando il basso, la chitarra e l'organo, mentre i fiati, sezione predominante nelle prime forme, cominciarono a perdere rilevanza. Questa nuova variante viene chiamata \"Rude Boy Sound\", e tra i suoi portabandiera, vedeva gruppi come Wailers, Claredonians, e in seguito anche colossi come Prince Buster e Derrik Morgan. Fu da questo periodo che le gesta dei rude boy cominciarono a venire narrate frequentemente nelle canzoni in un periodo tra i 1965 e il 1968. Ad esempio Prince Buster incise lo storico brano \"\"Judge Dread\" a favore dei rudies, cos\u00ec come Desmond Dekker fece con \"007 Shanty Town\"\" che risult\u00f2 il documentario definitivo sui rude boy, raggiungendo la posizione n\u00ba 14 nel Regno Unito. La popolarit\u00e0 dello ska declin\u00f2 attorno 1966, quando al suo posto emerse il rocksteady, una variante pi\u00f9 lenta, che prese piede durante un'estate particolarmente calda; inoltre, lo ska perse uno dei suoi pi\u00f9 importanti esponenti quando Don Drummond venne arrestato per l'omicidio della sua fidanzata (egli mor\u00ec diversi anni dopo).\nRocksteady.\nIl rocksteady emerse quindi come costola dello ska nei tardi anni sessanta. In termini semplici, il rocksteady era uno ska rallentato per met\u00e0, con la cassa della batteria sul terzo movimento della battuta come nello stile \"one drop\", e nel quale il trombone, il sassofono ed in genere i fiati vennero accantonati, venendo sostituiti dal piano, e attribuendo al basso un ruolo in primo piano. Spesso nel rocksteady veniva usata la kalimba, uno strumento a percussione tipicamente caraibico costituito da parti in metallo. Questa variante lasciava il ruolo principale alla ritmica, quindi al basso e alla batteria. Altre influenze presenti nel genere, come nello ska, sono il mento, l'R&amp;B americano e il jazz. Molti sostengono che il nome del genere venne ispirato al brano \"The Rock Steady\" di Alton Ellis, all'epoca molto popolare in Giamaica. Il rocksteady nacque pi\u00f9 precisamente attorno al 1966 quando giunse un'estate particolarmente calda, e la gente cominci\u00f2 a lamentarsi del troppo sudare ballando questa musica veloce e scatenata. Sia i dj con i loro sound system, sia i sostenitori di questa musica, decisero cos\u00ec di rallentarla. In questo senso il genere si present\u00f2 come l'antesignano del reggae. I testi in questo genere erano socialmente e politicamente pi\u00f9 maturi rispetto allo ska, e le sonorit\u00e0 si basavano particolarmente sulle armonie, specialmente in gruppi come Heptones, Gaylads, Dominoes, Aces, e The Wailers. Altri artisti di spicco erano Alton Ellis e Ken Boothe, cos\u00ec come Desmond Dekker con il suo grande successo \"007 Shanty Town\". Con un ritmo pi\u00f9 blando e temi sociali e di protesta, questa musica fu il trampolino di lancio per il reggae, che divent\u00f2 la musica pi\u00f9 seguita dopo il declino del rocksteady. Infatti il rocksteady scomparve dalle scene essenzialmente alla fine degli anni sessanta, si dice gi\u00e0 alla fine del 1967, ma non mor\u00ec del tutto; anzi, si evolse proprio in quel genere conosciuto poi come reggae .\nReggae.\nI produttori delle grandi etichette vollero nuovamente cambiare sound e battito alla musica giamaicana dopo l'avvento del rocksteady. In una di queste prime sessioni, vennero usati l'organo e la chitarra ritmica per creare un nuovo sound. Quando la gente chiese di che sonorit\u00e0 si trattasse, non si era ancora trovato un nome a questa variante, ma venne inizialmente chiamato \"ragga\", che siginfica \"grezzo\", \"vecchio\". Il nome presto cambi\u00f2 in \"raggay\", e poi reggae. Si attribuisce l'invenzione del termine ai Toots &amp; the Maytals, che incisero un brano chiamato \"Do the Reggay\" proprio nel 1968. Durante il 1968, l'Inghilterra assistette al sorgere di un nuovo movimento giovanile, lo skinhead, che adott\u00f2 proprio il neonato reggae come genere musicale caratteristico del loro culto, assieme ovviamente ai generi precursori come lo ska e il rocksteady. Questa connessione era dovuta al fatto che molti club frequentati da indo occidentali erano anche frequentati dagli skinhead inglesi che si appassionarono al nuovo genere giamaicano facendone, appunto, musica propria. Questo legame ebbe il tempo di durare qualche anno, quando nei primi anni settanta, pi\u00f9 o meno nel 1972, il reggae cominci\u00f2 ad essere associato al movimento rastafari, dando inizio al vero e proprio periodo di successo della musica giamaicana, che continu\u00f2 durante tuttli gli anni settanta e ottanta.\nSecond wave ska: il 2 Tone.\nNel Regno Unito dei met\u00e0 anni settanta gli ideali di molti rude boy vennero ravvivati esprimendosi fondendo il reggae con il nascente punk rock, grazie a band come i The Clash (\"Rudie Can't Fail\") che seppero contribuire all'unione delle due culture urbane. Nei tardi anni settanta, un numero di giovani band britanniche inizi\u00f2 a far rivivere il sound dello ska originale, mischiandoli con elementi punk rock e generalmente rock. Tutto ebbe inizio pi\u00f9 precisamente durante la seconda met\u00e0 degli anni settanta, quando gruppi come The Coventry Automatics scelsero di usare lo ska invece del reggae per via della maggior facilit\u00e0 d'esecuzione. I \"The Coventry Automatics\" cambieranno poi nome in The Specials, e si promuoveranno a capo di questa nuova ondata di ska tutta britannica. Nel 1979, questa band fond\u00f2 l'etichetta discografica 2 Tone Records, titolo che ispirer\u00e0 proprio il nome del genere. L'etichetta venne cos\u00ec chiamata per via dei classici colori bianco e nero degli smoking indossati dagli artisti ska giamaicani degli anni sessanta, ed inoltre simboleggiava l'insieme multi-razziale dei membri di molte delle band della corrente che poi saranno associate all'etichetta. Lo stesso termine 2 Tone rappresentava anche la battaglia contro le tensioni a sfondo razziale che avevano luogo tra bianchi e neri all'interno della societ\u00e0 britannica. Lo stesso simbolo della scacchiera in bianco e nero divenne tipico di questo movimento, presente in molte copertine degli album di questi artisti, oltre che nello stile di vestire dell'epoca. Gli Specials crearono le basi del sound e l'approccio per tutte le band che seguirono, risultando un successo immediato in Inghilterra. Attraverso la loro label e i numerosi tour, gli Specials contribuirono fortemente all'emersione della nuova ondata di ska, offrendo supporto ad altre grandi band successive, come i Madness, The (English) Beat, e Selecter. Altri importanti esponenti che caratterizzarono questa ondata furono The Higsons e The Bodysnatchers, Rico Rodriguez, The Swinging Cats, The Friday Club, J.B. Allstars, The Apollinairs, e un singolo di Elvis Costello. Il periodo di popolarit\u00e0 delle band 2-Tone risult\u00f2 infine tra 1978 e il 1985. Bench\u00e9 i gruppi 2 Tone non fossero mai diventati delle star al di fuori del Regno Unito, divennero in seguito figure di culto negli States ispirando diverse generazioni di musicisti che formarono gruppi simili. Quest'altra ondata di gruppi statunitensi successiva, chiamata third wave of ska (terza ondata di ska), prese come ispirazione anche altri stili come l'hardcore punk e l'heavy metal, tralasciando le influenze R&amp;B che avevano ispirato i primi artisti ska e 2 Tone.\nThird wave ska.\nLa \"third wave of ska\" emerse nei tardi anni ottanta, quando alcuni esponenti della scena punk rock americana iniziarono ad orientarsi sul 2 tone ska britannico mescolandolo con l'aggressivit\u00e0 del hardcore punk. Durante i primi anni ottanta, questa terza ondata continu\u00f2 a crescere e pi\u00f9 band si diffusero in tutti gli Stati Uniti, ma la maggior parte era situata in California. Le influenze poi spaziarono dall'hardcore all'heavy metal. Gli esponenti di questa \"third wave of ska\" raggiunsero un grande successo commerciale in America, grazie al successo dei gruppi punk revival californiani come Offspring. La prima band third wave a sfondare nel mercato americano furono i Rancid, ma questi vennero presto seguiti da altri gruppi come i No Doubt, Less Than Jake, Reel Big Fish, Goldfinger, Sublime, e Dancehall Crashers; i Mighty Mighty Bosstones, uno dei gruppi principali dell'ondata nei primi anni novanta, fallirono per\u00f2 nel ottenere una rilevante popolarit\u00e0. Molte delle band che emersero sfondarono nelle classifiche dopo i Rancid, ed enfatizzarono maggiormente l'heavy metal pi\u00f9 che lo ska, ma alcuni, come i No Doubt, alleggerirono le sonorit\u00e0 con influenze new wave e pop, mentre i Rancid rimasero saldi alle loro radici ska revival e punk rock. Durante il 1996, la third wave of ska divenne una delle forme pi\u00f9 popolari di musica alternativa negli Stati Uniti.\nSka punk.\nIncluso in questa terza ondata di ska era lo ska punk. I primi accenni di questo genere possono risalire alla fine degli anni settanta nel Regno Unito, nel pieno periodo 2 tone ska. Gruppi 2 tone come Madness, The Specials, The Selecter, ma anche gruppi punk rock come Clash, furono tra i primi a fondere la musica nera come lo ska e reggae al rock, ed in particolare al punk rock, nei loro album. Alcune delle prime punk band britanniche, come i Clash appunto, ad un certo periodo della loro carriera sperimentarono nuove contaminazioni includendo lo ska e reggae. Vanno citati a proposito \"London Calling\" (1979) e \"Sandinista!\" (1980) dei Clash, album che si distinguevano dai precedenti per la presenza di elementi reggae, ska, dub o jazz tra gli altri. Altri gruppi che seppero coniugare e il punk con il movimento giamaicano furono gli Stiff Little Fingers, che non a caso furono da alcuni definiti \"i Clash irlandesi\". Questi ultimi infatti registrarono nel debutto \"Inflammable Material\" (1979) la cover di Bob Marley \"\"Johnny Was\", mentre nel secondo \"Nobody's Heroes\" (1980) inclusero alcuni rifacimenti allo ska e al reggae come nel brano \"Wait and See\", oltre alla cover \"Doesn't Make It All Right\" della ska band The Specials. Tuttavia l'effettiva nascita del genere avvenne appena attorno ai met\u00e0 anni ottanta. Fino ai tardi anni ottanta, lo \"ska punk\" rimase comunque un fenomeno \"underground\"\", e l'unico gruppo che all'epoca riusc\u00ec ad ottenere una rilevante popolarit\u00e0 internazionale furono i Fishbone. Fu poi dai fine anni ottanta che lo ska punk cominci\u00f2 a diffondersi e popolarizzarsi, proprio grazie alle band americane. Dalla prima met\u00e0 anni novanta, si assiste alla vera e propria diffusione del genere, grazie soprattutto a band come Rancid, proprio attraverso \"third wave of ska\".\nLo ska in Italia.\nLe prime canzoni ska di artisti italiani risalgono al 1966: si tratta di \"Scrivi ti prego\" di Silvano Silvi e di \"Operazione sole\" di Peppino Di Capri; quest'ultima cita anche lo ska nel testo, nei versi \"Da lontano questo ballo giamaicano / lontano \u00e8 arrivato / da una terra cotta dal sole bruciata / li la gente lo chiama ska / qui nessuno lo sa\".\nNel decennio successivo per\u00f2 lo ska viene dimenticato, per essere riscoperto solo negli anni ottanta, dapprima da Alberto Camerini con \"Skatenati\" (1980) e da Edoardo Bennato con Canta appress'a nuje, nello stesso anno, e poi da Donatella Rettore con \"Donatella\" (1981); sempre Edoardo Bennato include nel 1983 un brano ska nel suo album \u00c8 arrivato un bastimento, \"Assuefazione\".\nAlla fine del decennio emergono gli Statuto, che sin dal loro primo album \"Vacanze\" rilanciano lo ska in canzoni come \"Ghetto\", \"Ragazzo ultr\u00e0\", \"Rabbia Mod\" e nella \"title track\".\nTra gli altri gruppi italiani che negli dagli anni novanta in poi, hanno inciso canzoni ska si possono ricordare i Casino Royale (autori di una versione ska di \"caravan petrol\" di Renato Carosone, intitolata \"Skaravan petrol\"), Arpioni, Giuliano Palma &amp; the Bluebeaters, Meganoidi, Matrioska, i Fratelli di Soledad, Persiana Jones &amp; le Tapparelle Maledette, Vallanzaska, Rimozionekoatta e I Quattrocento colpi.\nNell'ultimo decennio si abbandonano le ritmiche dello ska italiano che era prevalentemente 2 tone ska, con le sue derive dello ska-core e ska-punk, e si ritorna alle origini dello ska tradizionale giamaicano con l'aggiunta di influenze jazz. Questa terza onda dello ska in Italia viene chiamata ska-jazz o jazz-jamaica. I gruppi pi\u00f9 importanti in Italia sono i gruppi veneziani Ska-J, i friulani FUMetti skazzATI, i bergamaschi The Orobians e i reggiani Empatee du Weiss.\nRimangono ancora diverse piccole realt\u00e0 soprattutto nell'area Brianzola dei generi ska-punk-rocksteady."}
{"id": "100298", "revid": "2233393", "url": "https://it.wikipedia.org/wiki?curid=100298", "title": "Festival di Sanremo 1968", "text": "Il diciottesimo Festival di Sanremo si svolse al Salone delle feste del Casin\u00f2 di Sanremo dal 1\u00ba al 3 febbraio 1968 e fu condotto da Pippo Baudo (per la prima delle sue 13 conduzioni della manifestazione) affiancato da Luisa Rivelli.\nA vincere fu l'accoppiata Sergio Endrigo - Roberto Carlos con \"Canzone per te\"; per motivi mai chiariti, il testo delle due versioni della canzone vincitrice non coincide e anzi presenta, a tratti, delle differenze anche notevoli persino nel ritornello. Don Backy (accreditato come Aldo Caponi, il suo nome anagrafico) si aggiudic\u00f2 il secondo e il terzo posto come autore, rispettivamente per \"Casa bianca\" (interpretata da Marisa Sannia e Ornella Vanoni) e \"Canzone\" (cantata da Adriano Celentano e Milva).\nProprio questi due brani furono la causa del clamoroso litigio, mai pi\u00f9 ricomposto, tra Don Backy e Celentano. I due artisti avevano gi\u00e0 avuto degli screzi per motivi legati ai diritti d'autore di \"Casa bianca\": Celentano chiese e ottenne da Gianni Ravera non solo di presentare lui \"Canzone\", che Don Backy voleva per s\u00e9, ma che addirittura l'ex amico fosse escluso del tutto dalla manifestazione.\nTra le presenze internazionali di rilievo, gli statunitensi Wilson Pickett e Dionne Warwick, la gallese Shirley Bassey, e soprattutto il trombettista Louis Armstrong, che scambi\u00f2 il palco per una \"jam-session\" e non si accorse della durata limitata dei brani per esigenze televisive. A trarre in inganno il celebre \"Satchmo\" fu, secondo alcuni, l'ingente cachet percepito, che lo convinse di dover tenere un miniconcerto di tre quarti d'ora. Baudo, seppur malvolentieri, fu costretto a intervenire per interrompere l'esibizione di Armstrong e far rispettare il regolamento. Lo stesso Armstrong ebbe a dichiarare che per suonare una sola canzone era stato \"pagato troppo\".\nTra gli esordienti italiani Nino Ferrer, Al Bano, Fausto Leali, Massimo Ranieri e Dino; a riassumere i brani fu chiamato l'altro jazzista Lionel Hampton. Per il secondo anno consecutivo vi fu la partecipazione al festival in veste d'autore di Lucio Battisti, con il brano \"La farfalla impazzita\", che venne presentato da Johnny Dorelli e Paul Anka.\nSelezioni.\nLa scelta delle canzoni in gara fu effettuata da una commissione presieduta dal maestro Carlo Savina e composta da Salvatore Galeazzo Biamonte, Ivano Davoli, Rodolfo D'Intino, Enrico Gramigna (direttore di Giovani) e Renzo Arbore.\nClamorosa l'eliminazione della canzone \"Meraviglioso\" di Domenico Modugno che venne scartata dalla commissione esaminatrice del Festival. Modugno partecip\u00f2 quindi cantando una canzone non sua, \"Il posto mio\" abbinato con Tony Renis.\nCos\u00ec Modugno raccont\u00f2 anni dopo l'episodio:\nUno dei motivi dell'esclusione del brano \u00e8 dovuto al fatto che il racconto di un tentativo di suicidio, proprio l'anno successivo alla tragica scomparsa di Luigi Tenco, venne giudicato inopportuno dalla commissione.\nTra gli altri cantanti scartati dalla commissione vi fu Nicola Di Bari.\nRegolamento.\nDue interpretazioni per brano, 14 brani qualificati per la serata finale.\nScaletta.\nPrima serata.\n1 - Mario Guarnera / Un uomo piange solo per amore&lt;br&gt;\n2 - The Rokes / Le opere di Bartolomeo&lt;br&gt;\n3 - Pino Donaggio / Le solite cose&lt;br&gt;\n4 - Little Tony / Un uomo piange solo per amore&lt;br&gt;\n5 - The Cowsills / Le opere di Bartolomeo&lt;br&gt;\n6 - Timi Yuro / Le solite cose&lt;br&gt;\n7 - Giusy Romeo / No amore&lt;br&gt;\n8 - Peppino Gagliardi / Che vale per me&lt;br&gt;\n9 - Gigliola Cinquetti / Sera&lt;br&gt;\n10 - Sacha Distel / No amore&lt;br&gt;\n11 - Eartha Kitt / Che vale per me&lt;br&gt;\n12 - Giuliana Valci / Sera&lt;br&gt;\n13 - Wilma Goich / Gli occhi miei&lt;br&gt;\n14 - Fausto Leali / Deborah&lt;br&gt;\n15 - Annarita Spinaci / Stanotte sentirai una canzone&lt;br&gt;\n16 - Dino / Gli occhi miei&lt;br&gt;\n17 - Wilson Pickett / Deborah&lt;br&gt;\n18 - Yoko Kishi / Stanotte sentirai una canzone&lt;br&gt;\n19 - Marisa Sannia / Casa bianca&lt;br&gt;\n20 - Tony Del Monaco / La voce del silenzio&lt;br&gt;\n21 - Nino Ferrer / Il re d'Inghilterra&lt;br&gt;\n22 - Ornella Vanoni / Casa bianca&lt;br&gt;\n23 - Dionne Warwick / La voce del silenzio&lt;br&gt;\n24 - Pilade / Il re d'Inghilterra\nCanzoni classificate per la serata finale (in ordine alfabetico):\n\"Casa bianca\"\n\"Deborah\"\n\"Gli occhi miei\"\n\"La voce del silenzio\"\n\"Sera\"\n\"Stanotte sentirai una canzone\"\n\"Un uomo piange solo per amore\"\nSeconda serata.\n1 - Sergio Endrigo / Canzone per te&lt;br&gt;\n2 - Milva / Canzone&lt;br&gt;\n3 - Al Bano / La siepe&lt;br&gt;\n4 - Roberto Carlos / Canzone per te&lt;br&gt;\n5 - Adriano Celentano / Canzone&lt;br&gt;\n6 - Bobby Gentry / La siepe&lt;br&gt;\n7 - Tony Renis / Il posto mio&lt;br&gt;\n8 - Elio Gandolfi / La vita&lt;br&gt;\n9 - Iva Zanicchi / Per vivere&lt;br&gt;\n10 - Domenico Modugno / Il posto mio&lt;br&gt;\n11 - Shirley Bassey / La vita&lt;br&gt;\n12 - Udo J\u00fcrgens / Per vivere&lt;br&gt;\n13 - Johnny Dorelli / La farfalla impazzita&lt;br&gt;\n14 - Orietta Berti / Tu che non sorridi mai&lt;br&gt;\n15 - Gianni Pettenati / La tramontana&lt;br&gt;\n16 - Paul Anka / La farfalla impazzita&lt;br&gt;\n17 - Piergiorgio Farina / Tu che non sorridi mai&lt;br&gt;\n18 - Antoine / La tramontana&lt;br&gt;\n19 - Anna Identici / Quando m'innamoro&lt;br&gt;\n20 - Massimo Ranieri / Da bambino&lt;br&gt;\n21 - Lara Saint Paul / Mi va di cantare&lt;br&gt;\n22 - The Sandpipers / Quando m'innamoro&lt;br&gt;\n23 - I Giganti / Da bambino&lt;br&gt;\n24 - Louis Armstrong / Mi va di cantare\nCanzoni classificate per la serata finale (in ordine alfabetico):\n\"Canzone per te\"\n\"Canzone\"\n\"La siepe\"\n\"La tramontana\"\n\"Quando m'innamoro\"\n\"Da bambino\"\n\"Mi va di cantare\"\nTerza serata - Finale.\n1 - Gianni Pettenati / La tramontana&lt;br&gt;\n2 - Sergio Endrigo / Canzone per te&lt;br&gt;\n3 - Al Bano / La siepe&lt;br&gt;\n4 - Lara Saint Paul / Mi va di cantare&lt;br&gt;\n5 - Wilma Goich / Gli occhi miei&lt;br&gt;\n6 - Ornella Vanoni / Casa bianca&lt;br&gt;\n7 - Gigliola Cinquetti / Sera&lt;br&gt;\n8 - Annarita Spinaci / Stanotte sentirai una canzone&lt;br&gt;\n9 - Massimo Ranieri / Da bambino&lt;br&gt;\n10 - Little Tony / Un uomo piange solo per amore&lt;br&gt;\n11 - Anna Identici / Quando m'innamoro&lt;br&gt;\n12 - Tony Del Monaco / La voce del silenzio&lt;br&gt;\n13 - Fausto Leali / Deborah&lt;br&gt;\n14 - Adriano Celentano / Canzone&lt;br&gt;\n15 - Antoine / La tramontana&lt;br&gt;\n16 - Roberto Carlos / Canzone per te&lt;br&gt;\n17 - Bobby Gentry / La siepe&lt;br&gt;\n18 - Louis Armstrong / Mi va di cantare&lt;br&gt;\n19 - Dino / Gli occhi miei&lt;br&gt;\n20 - Marisa Sannia / Casa bianca&lt;br&gt;\n21 - Giuliana Valci / Sera&lt;br&gt;\n22 - Yoko Kishi / Stanotte sentirai una canzone&lt;br&gt;\n23 - I Giganti / Da bambino&lt;br&gt;\n24 - Mario Guarnera / Un uomo piange solo per amore&lt;br&gt;\n25 - The Sandpipers / Quando m'innamoro&lt;br&gt;\n26 - Dionne Warwick / La voce del silenzio&lt;br&gt;\n27 - Wilson Pickett / Deborah&lt;br&gt;\n28 - Milva / Canzone\nVotazioni.\nSERATA FINALE (3 febbraio)\nOrchestra.\nOrchestra diretta dai maestri: Renato Angiolini, Giampiero Boneschi, Willy Brezza, Franco Cassano, Giancarlo Chiaramello, Ruggero Cini, Pino De Luca, Tullio Gallo, Angelo Giacomazzi, Gianluigi Guarnieri, Enrico Intra, Gianfranco Intra, Guido Lamorgese, Detto Mariano, Giordano Bruno Martelli, Gianfranco Monaldi, Iller Pattacini, Franco Pisano, Angel Pocho Gatti, Gian Franco Reverberi, Massimo Salerno, Sauro Sili, Piero Soffici, Gianfranco Taldini. Henghel Gualdi e la sua Jazz-Band accompagnano Louis Armstrong. Ripete i motivi con il vibrafono il jazzista Lionel Hampton.\nOrganizzazione e direzione artistica.\nGianni Ravera\nControversia.\nAdriano Celentano, arrivato terzo, lascia la sala al momento della premiazione, in polemica con la giuria. Dichiarer\u00e0 in seguito: \u00abNon era giusto che vincesse Endrigo. C'erano canzoni pi\u00f9 belle della mia ma anche tante migliori della sua\u00bb."}
{"id": "100301", "revid": "93556", "url": "https://it.wikipedia.org/wiki?curid=100301", "title": "Festival di Sanremo 1967", "text": "Il diciassettesimo Festival di Sanremo si svolse al Salone delle feste del Casin\u00f2 di Sanremo dal 26 al 28 gennaio 1967 e fu condotto per la quinta volta consecutiva da Mike Bongiorno, nell'occasione affiancato da Renata Mauro.\nLa canzone vincitrice fu \"Non pensare a me\" cantata da Claudio Villa ed Iva Zanicchi, che prevalse per soli due punti di distacco sulla seconda classificata, a tutt'oggi il minimo storico di tutti i Festival di cui si conosca il punteggio finale.\nQuest'edizione \u00e8 nota alla storia per aver fatto da sfondo al suicidio del cantautore Luigi Tenco, presente alla gara con \"Ciao amore, ciao\" abbinato alla cantante franco-italiana Dalida (alla quale era legato anche sentimentalmente), brano eliminato dopo la prima serata.\nLe possibili ragioni del suicidio, esplicate in un bigliettino attribuito a Tenco (\u00abFaccio questo [\u2026] come atto di protesta contro un pubblico che manda \"Io, tu e le rose\" in finale e una commissione che seleziona \"La rivoluzione\"\u00bb), divennero cavallo di battaglia di chi denunciava la deriva commerciale del Festival a scapito della canzone d'autore. La stessa Orietta Berti, interprete di uno dei brani citati nel biglietto di Tenco, \"Io, tu e le rose\" (assieme al gruppo francese Les Compagnons de la Chanson), ancora a cinquant'anni di distanza dal fatto raccontava di essere stata trattata dalla stampa come capro espiatorio, per quanto involontario, del suicidio del cantautore. Caterina Caselli, interprete di \"Il cammino di ogni speranza\", durante l'esecuzione del brano nella seconda serata, scoppi\u00f2 in lacrime e lasci\u00f2 il palcoscenico prima della fine del brano a causa della tensione legata al luttuoso evento.\nTra i cantanti stranieri in gara, da segnalare le statunitensi Dionne Warwick e Cher, l'allora marito di quest'ultima Sonny Bono, e la britannica Marianne Faithfull, all'epoca nota per essere impegnata in una turbolenta relazione con il frontman dei Rolling Stones, Mick Jagger. Tra gli stranieri avrebbe dovuto figurare anche il francese Christophe, in coppia con Domenico Modugno, che per\u00f2 si pent\u00ec di averlo scelto come partner e riusc\u00ec a farlo sostituire in extremis con Giuseppe Gidiuli.\nFu, anche, l'esordio di Lucio Battisti sebbene solo come autore, che port\u00f2 in gara \"Non prego per me\", scritta in coppia con Mogol e interpretata da Mino Reitano e gli Hollies.\nStoria.\nL'edizione fu funestata dal suicidio del cantautore Luigi Tenco che gareggiava con il brano \"Ciao amore ciao\" in abbinamento con Dalida, legata sentimentalmente a Tenco, secondo i rotocalchi dell'epoca.\nIl plotone degli stranieri era capitanato non solo da Antoine (che accett\u00f2 dopo i rifiuti di Bob Dylan e Donovan), ma anche dalla coppia Sonny e Cher, da Dionne Warwick, dal gruppo beat degli Hollies e da quello spagnolo dei Los Bravos, oltre che da Marianne Faithfull, allora compagna di Mick Jagger.\nI 45 giri pi\u00f9 venduti risultarono \"L'immensit\u00e0\" di Don Backy e Johnny Dorelli e \"Cuore matto\" di Little Tony e Mario Zelinotti, andate ben oltre il milione di pezzi venduti.\nAnche se la canzone di Tenco era stata scartata, avrebbe potuto essere riammessa da una particolare commissione di ripescaggio istituita proprio in quella edizione e composta dall'avvocato Bartolini, presidente dell'ATA, da Gianni Ravera e da tre personaggi televisivi noti, come Ugo Zatterin, Lino Procacci e Lello Bersani, ma venne scelta \"La rivoluzione\", secondo qualcuno perch\u00e9 distribuita dall'etichetta Cetra, la casa discografica legata alla RAI.\nIl 1967 fu l'anno delle occasioni perdute, dato che nella vicina Cannes venne inaugurato il MIDEM, ossia il \"March\u00e9 International du Disque et de la Edition Musicale\", grazie al quale gli abili francesi approfittavano di una situazione favorevole venutasi a creare grazie al successo delle canzoni del Festival di Sanremo, che aveva monopolizzato l'attenzione dell'intero mondo discografico, i cui rappresentanti necessitavano almeno di una sede dove poter comunicare e contrattare. La sede fu fornita dai francesi, presso il \"Palais du Cinema\".\nMentre rimarranno le doppie interpretazioni (una canzone viene presentata da due artisti abbinati tra loro), fino al 1971, in questa edizione troviamo per l'ultima volta artisti presentarsi con due canzoni, scelta che gi\u00e0 dall'anno precedente era stata limitata agli artisti internazionali, e nella fattispecie interessa soltanto Gene Pitney e il gruppo irlandese dei Bachelors.\nIl ritrovamento delle registrazioni.\nPer lungo tempo si credette che un incendio divampato all'interno dell'archivio della RAI negli anni ottanta avesse distrutto le registrazioni di questa edizione, cos\u00ec come quelle del 1966, 1974, 1975 e 1976, oltre a diverso materiale degli anni settanta.\nNel gennaio 2017 \u00e8 stata invece ritrovata all'estero, probabilmente a Malta, la serata finale (trasmessa in Eurovisione) registrata da vidigrafo. Tale evento \u00e8 stato annunciato durante la puntata della trasmissione \"Porta a Porta\" del 25 gennaio dello stesso anno. Contestualmente, il materiale ritrovato \u00e8 stato integralmente pubblicato sul sito \"Rai Play\", in data 26 gennaio, e trasmesso da Rai Premium in prima serata il 6 febbraio seguente.\nIn questa occasione, la direttrice di Rai Teche Maria Pia Ammirati sment\u00ec l'ipotesi dell'incendio che si era diffusa, affermando che in quel periodo la RAI non registrava gli eventi trasmessi in diretta televisiva.\nRegolamento.\nDue interpretazioni per brano, 14 brani qualificati per la serata finale.\nOrchestra.\nOrchestra diretta dai maestri: Renato Angiolini, Francesco Anselmo, Harold Batista jr., Charles Blackwell, Willy Brezza, Mario Capuano, Giancarlo Chiaramello, Ruggero Cini, Tullio Gallo, Angelo Giacomazzi, Gianfranco Intra, Guido Lamorgese, Detto Mariano, Augusto Martelli, Giordano Bruno Martelli, Gianni Mazzocchi, Gianfranco Monaldi, Iller Pattacini, Franco Pisano, Angel Pocho Gatti, Eros Sciorilli, Gian Piero Reverberi, Gary Sherman, Sauro Sili, Amedeo Tommasi. Al pianoforte il M\u00ba Beppe Moraschi.\nOrganizzazione e direzione artistica.\nGianni Ravera"}
{"id": "100304", "revid": "599", "url": "https://it.wikipedia.org/wiki?curid=100304", "title": "Izmir", "text": ""}
{"id": "100306", "revid": "124376510", "url": "https://it.wikipedia.org/wiki?curid=100306", "title": "Serie C1 1981-1982", "text": "La Serie C1 1981-1982 \u00e8 stata la quarta edizione del terzo livello del campionato italiano di calcio, disputato tra il 20 settembre 1981 e il 30 maggio 1982 e concluso con la promozione dell', dell', del e del .\nStagione.\nL' (retrocessa per la prima volta in terza serie) di Ottavio Bianchi vince quello che ad oggi \u00e8 l'unico campionato di C1 degli orobici: la matematica certezza del ritorno in B dopo un anno avvenne il 23 maggio davanti al proprio pubblico contro il gi\u00e0 retrocesso per 1-0. Insieme ai bergamaschi si posiziona al secondo posto un'altra squadra lombarda: il di Franco Fontana che come i neroazzurri ritorna in B dopo solo un anno. Lottano fino all'ultimo per un posto in seconda divisione anche il neoretrocesso (al ritorno in terza serie dopo 41 anni) e un rinvigorito .\nLa fa presto ritorno in C2 insieme alla gi\u00e0 condannate , e i gi\u00e0 citati virgiliani (alla loro prima caduta in quarta serie).\nL' di Antonio Angelillo vince il girone B trascinata dai gol di Tullio Gritti e ritorna tra in Serie B dopo 7 anni: la promozione arriv\u00f2 il 23 maggio 1982 con la vittoria in trasferta a Latina contro i gi\u00e0 retrocessi pontini per 0-2. Al secondo posto arriva la storica promozione per il di Antonio Pasinato che con questo diventa la prima squadra molisana a raggiungere una categoria cos\u00ec prestigiosa: la promozione dei lupi arriv\u00f2 il 30 maggio 1982 battendo la Reggina in casa per 1-0 dando il via alle feste per tutta la citt\u00e0 e la regione. Si spensero solo all'ultima giornata le ultime possibilit\u00e0 per la di raggiungere la promozione o l'eventuale spareggio.\nRetrocessero in C2 oltre ai neroazzurri laziali, , , e che per poco non raggiunsero a pari merito il .\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:"}
{"id": "100307", "revid": "6923", "url": "https://it.wikipedia.org/wiki?curid=100307", "title": "Abies nebrodensis", "text": "Labete dei N\u00e8brodi o abete delle Madonie (\"Abies nebrodensis\" (Lojac.) Mattei, 1908) \u00e8 un albero della famiglia delle Pinaceae, endemico della Sicilia.\nLa specie, un tempo classificata come sottospecie dell'abete bianco (\"Abies alba\"), potrebbe essersi formata per speciazione durante l'inizio dell'ultimo interglaciale post-wurmiano.\nIl ritrovamento recente di una stazione \u201cfossile\u201d sulle Madonie, ha portato alla considerazione che, circa 9.000 anni fa \"Abies nebrodensis\" e \"Abies alba\" erano entrambi presenti nelle montagne siciliane.\nIl prof. Giovanni Ettore Mattei descrisse l\"Abies nebrodensis\", splendida conifera endemica della Sicilia da circa 9.000 anni e che adesso conta solamente una trentina di esemplari rischiando l'estinzione.\nDescrizione.\n\u00c8 un albero con portamento eretto o leggermente incurvato, alto fino a 10\u2013 15\u00a0m, con chioma conico-piramidale, un po' tarchiata, di colore verde scuro.\nGli aghi sono lunghi sino a 10\u00a0mm, rigidi e pungenti.Le pigne sono lunghe sino a 20\u00a0cm.\nDistribuzione.\nUn tempo endemico delle montagne della catena settentrionale sicula, l\"A. nebrodensis\" dal 1900 era stato considerato estinto. Fu riscoperto, nel 1957, nel Vallone Madonna degli Angeli (comune di Polizzi Generosa) sulle Madonie, dove ne sono rimasti circa una trentina di esemplari, sopravvissuti, forse, grazie all'isolamento e alla minore competitivit\u00e0 locale di altre specie pi\u00f9 forti, come il faggio (\"Fagus sylvatica\"). La maggior parte degli esemplari sopravvissuti cresce stentatamente su pendio sassoso e probabilmente si sono sottratti al taglio proprio per le loro modeste dimensioni. Alcuni esemplari producono una certa percentuale di semi fertili con i quali periodicamente si procede alla coltivazione in vivaio e poi al trapianto.\nConservazione.\nL\"Abies nebrodensis\" \u00e8 considerata dallo IUCN una specie in pericolo critico di estinzione ed \u00e8 stata inserita nella lista delle 50 specie botaniche pi\u00f9 minacciate dell'area mediterranea.\nNel 2000, il Parco delle Madonie ha avviato un progetto \"LIFE Natura\" per la conservazione di questa specie.\n\u00c8 stato avviato, dalla Regione Siciliana, un piano per salvaguardare la specie, che consiste nell'affidamento delle piantine di Abies nebrodensis. \u00c8 da tenere presente che l'impianto degli individui ricevuti non va eseguito in ambienti o micro-habitat non adatti (zone costiere e/o di bassa quota, con esposizione sud e/o prive di vegetazione, ecc.), bens\u00ec in ambienti freschi e dove \u00e8 possibile prestare le irrigazioni di soccorso durante la stagione estiva.\nAttualmente vi sono circa 3.000 esemplari di Abies nebrodensis coltivati in giardini botanici e arboreti specializzati, sia in Sicilia che in altre zone dell'Italia meridionale.\nIl Ministero delle Poste, nel 1985, per la serie \"Salvaguardiamo la Natura\", ha emesso quattro francobolli, tutti da 500 lire, con disegni dell'artista Giuseppe Ascari che raffigurano piante e animali in pericolo. Per la flora la Primula di Palinuro e l'Abete dei Nebrodi, per la fauna sono rappresentati la lontra europea e il cavaliere d'Italia."}
{"id": "100308", "revid": "287204", "url": "https://it.wikipedia.org/wiki?curid=100308", "title": "Iznik", "text": ""}
{"id": "100309", "revid": "599", "url": "https://it.wikipedia.org/wiki?curid=100309", "title": "Stambul", "text": ""}
{"id": "100312", "revid": "120691874", "url": "https://it.wikipedia.org/wiki?curid=100312", "title": "Serie C1 1982-1983", "text": "La Serie C1 1982-1983 \u00e8 stata la quinta edizione del terzo livello del campionato italiano di calcio, disputato tra il 19 settembre 1982 e il 5 giugno 1983 e concluso con la promozione della , dell', del e del .\nStagione.\nIl girone A \u00e8 vinto dalla di Adriano Buffoni e trascinata dai gol del bomber Franco De Falco (capocannoniere del girone) che ritrova la Serie B dopo 18 anni di assenza, al secondo posto \u00e8 un'altra squadra triveneta a conquistare la promozione: si tratta del di Bruno Giorgi, che torna in seconda serie dopo 14 anni. La del zonista Corrado Orrico non riesce ad agganciare i patavini: rimanendo ferma a -3 dai veneti, vede sfumarsi la possibilit\u00e0 di disputare lo spareggio-promozione.\nRetrocessioni immediate per e che ritornano in C2, insieme al gi\u00e0 condannato . Il conclude la stagione a 32 punti insieme a , , , (ritornata dopo 43 anni in terza serie), ma sono proprio i biancorossi emiliani a retrocedere per la classifica avulsa.\nL' di Giampiero Vitali e il di Domenico Rosati concludono primi a braccetto in Serie B: i toscani ritornano in seconda serie dopo ben 33 anni di assenza (la matematica promozione avvenne il 5 giugno 1983 nella vittoria casalinga contro la gi\u00e0 retrocessa per 4-1), mentre gli abruzzesi ritornano in cadetteria dopo un solo anno in terza serie. Delusioni per la rivelazione e il che rimangono a -1 dalle prime due dopo una serie di pareggi tra la 29\u00aa e la 32\u00aa giornata che rallentarono la corsa alla promozione dei partenopei e degli ionici.\nRetrocessero in Serie C2 insieme agli gi\u00e0 citati azzurrostellati , e : i granata e gli amaranto scesero di categoria per classifica avulsa sfavorevole nei confronti di e .\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:"}
{"id": "100313", "revid": "2166030", "url": "https://it.wikipedia.org/wiki?curid=100313", "title": "Antiochia", "text": "Antiochia (: ; anticamente anche \"Antioccia\" o \"Antiocia\"; in turco: \"Antakya\"; ; , anticamente \"Antiochia di Siria\") \u00e8 una citt\u00e0 della Turchia, sulle rive del fiume Oronte, poco lontana dalla sua foce nella parte nord-orientale del Mare Mediterraneo e poco distante dalla frontiera con l'odierna Siria. \u00c8 il capoluogo della provincia di Hatay.\nFu una delle pi\u00f9 grandi metropoli del mondo antico, a partire almeno dall'epoca ellenistica, e lo fu per molti secoli ancora, rappresentando uno dei principali centri commerciali e culturali del tempo. Distrutta dal terremoto del 526 e quindi conquistata prima dai persiani e poi dagli arabi, sub\u00ec da allora un lento declino, che ridimension\u00f2 notevolmente la sua importanza. Oggi conta circa abitanti.\nGeografia.\nAntiochia \u00e8 situata sulle rive dell'Oronte, a circa 22 km dalla costa turca del Mar Mediterraneo. Sorge sulla faglia del Mar Morto, in un'area fortemente sismica, in una valle circondata dai Monti Nur a nord e dal Monte Kelda\u011f a sud, con il limite orientale costituito dal Monte Habib-i Neccar. La piana di Amuq a nord-est della citt\u00e0 \u00e8 una zona fertile bagnata dai fiumi Oronte, Karasu e Afrin.\nClima.\nLa citt\u00e0 ha clima mediterraneo con estati calde e secche ed inverni miti e umidi, anche se, essendo situata ad altitudine pi\u00f9 alta, ha in media temperature leggermente pi\u00f9 basse rispetto alla costa. \nStoria.\nGreci e Romani.\nFu fondata all'incirca nel 300 a.C. da Seleuco I Nicatore, uno dei generali di Alessandro Magno (anche chiamati di\u00e0dochi, e cio\u00e8 pretendenti che, dopo la morte di Alessandro Magno, si contesero il Regno Macedone in guerre e battaglie durate circa 40 anni) e per pi\u00f9 di due secoli fu la capitale del Regno dei Seleucidi. Seleuco gli diede questo nome in onore del proprio padre Antioco.\nNel 64 a.C. Pompeo conquist\u00f2 la regione e costitu\u00ec la provincia romana della Siria; di essa Antiochia divenne la capitale.\nLa citt\u00e0 dal 47 al 55 circa vide le prime predicazioni cristiane dell'apostolo Paolo di Tarso. Dei luoghi della predicazione di Pietro e Paolo \u00e8 rimasta la grotta che, secondo la tradizione, li vedeva radunarsi per la celebrazione dell'eucaristia. Con la diffusione del Cristianesimo, iniziata da Barnaba, Antiochia divenne la sede di uno dei quattro patriarcati iniziali, insieme a Costantinopoli, Alessandria e Roma. Come citt\u00e0 dell'Impero Romano essa prosper\u00f2 fino al V secolo e vide crescere la sua popolazione fino a circa 500.000 abitanti.\nLa metropoli, abbellita da monumenti e templi, si arricch\u00ec di marmi pregiati e, fin dal I secolo, fu annoverata fra le citt\u00e0 pi\u00f9 prospere e importanti dell'Impero e la terza per popolazione, dopo Roma e Alessandria. Numerosi furono gli imperatori che vi eressero varie opere, a cominciare da Caligola, che ricostru\u00ec ed ingrand\u00ec il foro, fino ad Aureliano che, tornato dalla guerra contro la regina Zenobia di Palmira, altra ricchissima citt\u00e0, aveva sostato in citt\u00e0 ed aveva deciso di abbellirla.\nMor\u00ec ad Antiochia colpito da una malattia l'imperatore Marco Ulpio Traiano nell'anno 117, tornato dalla campagna militare che lo vide impegnato nella conquista della Mesopotamia. Nel corso del III secolo, la citt\u00e0 fu assediata ed occupata in due differenti circostanze dalle forze sasanidi di Sapore I, nel 252/253 e nel 260.\nVi si combatt\u00e9 nei pressi la battaglia di Immae, fra le truppe romane dell'imperatore Aureliano contro le truppe palmirene della regina Zenobia di Palmira e del generale Zabdas.\nIn et\u00e0 romana nacquero ad Antiochia (IV secolo) il r\u00e8tore Libanio e il massimo storico latino della tarda antichit\u00e0, Ammiano Marcellino.\nLa citt\u00e0 fu provata da gravi incendi e terremoti, come quello del 526, che caus\u00f2 la morte di 250.000 persone.\nTra Bisanzio, la Persia e gli Arabi.\nNel 540 fu occupata per breve tempo dai Persiani sasanidi e quindi ripresa dai Bizantini. Nel 636 venne conquistata dal califfato arabo degli Omayyadi, e divenne una citt\u00e0 araba, ma decadde d'importanza.\nRiconquistata dall'imperatore bizantino Niceforo II Foca nel 969, divenne un baluardo fortificato contro gli attacchi dei Turchi Selgiuchidi.\nDominazione turca.\nI Turchi per\u00f2 riuscirono ad occuparla nel 1085. Nel 1098 fu presa dai Crociati nel corso della prima Crociata, strappandola a Yaghisiyan e divenne un Principato normanno sotto Boemondo di Taranto e sede del Gran Priorato dell'Ordine Costantiniano di San Giorgio. Il principato d'Antiochia divenne nel corso del XII secolo uno stato vassallo dell'impero bizantino.\nNel 1268 fu catturata da Baybars, sultano dei Mamelucchi, che la rovin\u00f2 a tal punto che non riusc\u00ec pi\u00f9 ad essere una grande citt\u00e0, tanto che il suo ruolo regionale venne assunto dalla vicina citt\u00e0 portuale di Alessandretta.\nNel 1517 fu conquistata dai Turchi ottomani e divenne parte dell'Impero ottomano fino alla fine della Prima guerra mondiale. Sebbene appartenesse geograficamente allo Stato di Siria, fu ceduta alla Turchia nel 1939, durante il mandato francese, senza che la Siria indipendente ne abbia mai riconosciuto la cessione. \nLa Grotta di San Pietro (\"Cefa\").\nA pochi chilometri da Antiochia, si trova la Grotta di san Pietro (chiamato da Ges\u00f9 con \"Cefa\", Roccia), che dal XIX secolo \u00e8 custodita dai frati cappuccini. Infatti, i sacerdoti cattolici tornarono in questo luogo nel 1846, per iniziativa del padre cappuccino Basilio da Novara, che fu ucciso cinque anni dopo sull'altare al termine della consacrazione eucaristica. Qui secondo gli \"atti degli apostoli\" fu coniato per la prima volta il termine \"cristiani\".\nIl 29 giugno, giorno dei santi Pietro e Paolo, la Chiesa Antiochena, sia greco-ortodossa che cattolica, celebra unitamente e in modo solenne la loro memoria in quella che fu la Grotta degli Apostoli.\nAl 2019, esistono tre autorit\u00e0 episcopali che portano il titolo di \"Patriarca di Antiochia\": il patriarca maronita B\u00e9chara Boutros Ra\u00ef, il patriarca siro-cattolico Ignace Youssif III Younan e il patriarca greco-melchita cattolico Gregorio III Laham. La sede \u00e8 vacante, essendo i chierici stabiliti in altre sedi episcopali: la sede dei primi due \u00e8 in Libano, mentre il patriarcato greco-melchita \u00e8 basato a Damasco. Solamente mons. Bechara Rai \u00e8 riconosciuto come cardinale e vota in Conclave.\nSport.\nLa principale societ\u00e0 sportiva cittadina \u00e8 l'.\nAttrazioni principali.\nLa lunga e ricca storia di Antiochia ci ha lasciato molti siti architettonici di interesse. C'\u00e8 molto da vedere per i turisti, anche se molti edifici sono andati persi nella rapida crescita e riqualificazione della citt\u00e0 negli ultimi decenni.\nCon il suo ricco patrimonio architettonico, Antiochia \u00e8 membro dell'Associazione europea delle citt\u00e0 e delle regioni storiche con sede a Norwich. "}
{"id": "100315", "revid": "125148787", "url": "https://it.wikipedia.org/wiki?curid=100315", "title": "Guida galattica per gli autostoppisti (romanzo)", "text": "Guida galattica per gli autostoppisti \u00e8 un romanzo di fantascienza umoristica del 1979 scritto dal britannico Douglas Adams; costituisce il primo capitolo dell'omonima serie.\nIl romanzo \u00e8 l'adattamento delle prime quattro puntate della serie radiofonica omonima e venne pubblicato a Londra nell'ottobre del 1979. Il titolo deriva da una guida turistica galattica scritta in forma di enciclopedia, che gioca un ruolo fondamentale nella trama del romanzo e di quelli successivi. In Italia \u00e8 stato pubblicato a partire dal 1980 dalla Arnoldo Mondadori Editore con la traduzione di Laura Serra.\nTrama.\nIl protagonista, Arthur Dent, scopre che alcune ruspe gialle (che ha appena notato nel suo giardino) stanno per demolirgli la casa in cui abita per fare spazio a una nuova superstrada. Dopo pochi minuti gli abitanti della Terra scopriranno che il loro pianeta sta per avere lo stesso destino, a causa di una flotta di astronavi che, sotto la guida del prostetnico vogon Jeltz dell'Ente Galattico Viabilit\u00e0 Iperspazio, appaiono improvvisamente nel cielo.\nArthur viene salvato da un suo vecchio amico, Ford Prefect, che si rivela essere un alieno originario della stella Betelgeuse e che lo trascina con s\u00e9, chiedendo un passaggio (facendo letteralmente \"autostop spaziale\") ad una delle astronavi demolitrici. Arthur scoprir\u00e0 cos\u00ec un universo sconosciuto, nel senso letterale del termine, in cui la sua unica bussola sar\u00e0 la \"Guida Galattica per gli Autostoppisti\". Si tratta di un libro in forma di un piccolo computer (una sorta di eBook reader a comando vocale \"ante litteram\"), un best seller universale (Terra esclusa), che si vende benissimo per due ragioni:\nFord lo condurr\u00e0 in avventure entusiasmanti ed improbabili, sballottati in giro per lo spazio-tempo a bordo dell'astronave \"Cuore d'Oro\", che viaggia a \"propulsione di improbabilit\u00e0 infinita\", in compagnia di un vecchio amico d'infanzia di Ford a due teste, oramai ex Presidente della Galassia, Zaphod Beeblebrox, della sua ragazza terrestre, Trillian, e di un robot perennemente depresso, Marvin.\nGiunti sul leggendario pianeta Magrathea, incontreranno il progettista che ha costruito la Terra e i clienti che gliela avevano commissionata, cio\u00e8 i due (apparentemente) topi che Trillian aveva portato con s\u00e9 lasciando il pianeta, che stanno ancora cercando la domanda della \"risposta alla domanda fondamentale sulla vita, l'universo e tutto quanto\".\nSeguiti.\nIl romanzo \u00e8 il primo di una serie composta dai romanzi:\nTrasposizione cinematografica.\nDal romanzo \u00e8 stato tratto nel 2005 il film \"Guida galattica per autostoppisti\" (The Hitchhiker's Guide to the Galaxy) diretto da Garth Jennings."}
{"id": "100317", "revid": "198277", "url": "https://it.wikipedia.org/wiki?curid=100317", "title": "Serie C1 1983-1984", "text": "La Serie C1 1983-1984 \u00e8 stata la sesta edizione del terzo livello del campionato italiano di calcio, disputato tra il 18 settembre 1983 e il 3 giugno 1984 e concluso con la promozione del , del , del e del .\nStagione.\nDue squadre emiliane conquistano la Serie B nel girone A, entrambe a 48 punti: il , che ritorna tra i cadetti dopo 4 anni, e il di Giancarlo Cad\u00e8 che dopo due retrocessioni consecutive dalla A alla C1 torna subito in B, ottenendo la matematica promozione con la vittoria contro il in ultima giornata di campionato, al Dall'Ara (l'8 giugno 1984, 1-0, rete di Luciano Facchini). Il aveva di fatto visto sfumare la promozione il 20 maggio perdendo lo scontro diretto contro il Parma per 1-4, e rendendo cos\u00ec inutili le proprie vittorie finali. Nella squadra berica ha debuttato il diciassettenne Roberto Baggio, che all'ultima giornata ha segnato il suo primo gol da professionista su calcio di rigore, nella vittoria casalinga 3-0 sul .\nRecord negativo nel girone per i giallobl\u00f9 trentini: una sola vittoria (il 26 febbraio 1984 al Briamasco contro l', 1-0), minor numero di gol fatti e maggior numero di gol subiti. Retrocedono anche il neopromosso , il e il , distaccato di due punti da e .\nCome da favorito dei pronostici, \u00e8 il di Bruno Bolchi a vincere il girone B con 45 punti, ritornando dopo 12 mesi in Serie B (la promozione avvenne il 27 maggio 1984 nella vittoria casalinga contro il Benevento per 3-1), mentre il secondo posto \u00e8 appannaggio del di Antonio Giammarinaro, che torna in seconda serie dopo 3 anni; da notare che i \"galletti\" biancorossi rimarranno fino al 2016 l'unica compagine di terza serie ad essere giunta alle semifinali di Coppa Italia.\nSfuma la storica promozione per e , che chiudono terzi ad un punto dagli ionici.\nDura poco, invece, la permanenza in C1 di e , che fanno ritorno in Serie C2; retrocessi anche e (i calabresi torneranno in C nel 2017).\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:"}
{"id": "100318", "revid": "46291", "url": "https://it.wikipedia.org/wiki?curid=100318", "title": "Styphnolobium japonicum", "text": "La sofora del Giappone (Styphnolobium japonicum ) \u00e8 un albero della famiglia delle Fabacee (o Leguminose), originario delle regioni centro asiatiche, che \u00e8 stato introdotto in Europa nel XVIII secolo. \u00c8 stato utilizzato come pianta ornamentale per il pregevole fogliame, per la bellezza della fioritura e per l'eleganza del portamento.\nDescrizione.\nLa pianta pu\u00f2 raggiungere i 10\u201315 m di altezza ed \u00e8 adatta ad ogni tipo di terreno, teme il gelo e i ristagni d'acqua, perci\u00f2 richiede posizioni ben soleggiate.\nFiorendo in estate, quando non ci sono molte piante su cui bottinare, \u00e8 pianta molto importante per le api, che ne raccolgono abbondante nettare.\nUsi terapeutici.\nI suoi fiori contengono un principio attivo chiamato rutina (da cui si ricava la troxerutina), usato nella terapia della fragilit\u00e0 capillare."}
{"id": "100320", "revid": "359266", "url": "https://it.wikipedia.org/wiki?curid=100320", "title": "Simulazione circuitale", "text": ""}
{"id": "100321", "revid": "124038302", "url": "https://it.wikipedia.org/wiki?curid=100321", "title": "Misure elettriche", "text": "In metrologia, per misura elettrica si intendono i risultati di una misurazione di grandezze elettriche.\nClassificazione.\nLe misure elettriche possono essere classificate in base al sistema sul quale si svolge la misurazione:\nTale distinzione differisce pi\u00f9 per i metodi utilizzati che dagli strumenti utilizzati.\nI metodi di misura tipici dei componenti possono essere applicati anche ad oggetti che non sono di per s\u00e9 componenti elettrici, ma di cui si vuole dare una caratterizzazione elettrica.\nL'evoluzione della tecnologia e la diffusione dei componenti elettronici a stato solido ha portato profondi cambiamenti nelle misure elettriche, gli strumenti di misura elettromeccanici sono affiancati e spesso sostituiti da strumenti di misura elettronici.\nLe misure elettriche pi\u00f9 diffuse riguardano quelle di differenza di potenziale, corrente elettrica, resistenza elettrica, frequenza, potenza elettrica, induttanza.\nPonti di misura.\nSpesso si utilizzano dei cosiddetti ponti di misura, ovvero un insieme di componenti collegati in modo tale che agendo su un componente con valore variabile del gruppo \u00e8 possibile giungere ad una situazione di equilibrio.\nI principali ponti di misura sono:"}
{"id": "100324", "revid": "124031977", "url": "https://it.wikipedia.org/wiki?curid=100324", "title": "Festival di Sanremo 1966", "text": "Il sedicesimo Festival di Sanremo si svolse al Salone delle feste del Casin\u00f2 di Sanremo dal 27 al 29 gennaio 1966 e fu condotto, per la quarta volta consecutiva, da Mike Bongiorno, nell'occasione affiancato da Paola Penni e Carla Maria Puccini. Quest'ultima fu protagonista di un curioso episodio: durante l'ultima serata ebbe improvvisamente un malore e si accasci\u00f2 sul palco, ma Bongiorno (sospettando che tale svenimento fosse solo una messinscena della Puccini per attirare l'attenzione su di s\u00e9) and\u00f2 tranquillamente avanti con la presentazione della kermesse, facendo finta di nulla.\nCanzone vincitrice fu \"Dio, come ti amo\" interpretata da Domenico Modugno (alla sua quarta vittoria in nove edizioni) e Gigliola Cinquetti (ancora minorenne e vincitrice per la seconda volta dopo l'exploit di due anni prima). Fu la prima volta nella storia della manifestazione in cui la canzone vincitrice fosse opera di un solo autore che ne fosse anche l'interprete. Fu anche l'unico caso di canzone italiana presentata all'Eurovision Song Contest che totalizz\u00f2 zero punti.\nDopo il festival conobbe un grande successo commerciale la seconda classificata, \"Nessuno mi pu\u00f2 giudicare\", scritta originariamente per Adriano Celentano (che la rifiut\u00f2) e interpretata quindi dallo statunitense Gene Pitney e soprattutto dall'esordiente Caterina Caselli, la quale si present\u00f2 contro il parere dei genitori. Non fu da meno \"Il ragazzo della via Gluck\", interpretata da Celentano e il Trio del Clan (ovvero Ico Cerutti, Pilade e Gino Santercole), divenuto in poco tempo un vero e proprio inno ambientalista. L'esclusione del brano di Celentano dalla finale provoc\u00f2 la viva protesta da parte dei \"fedelissimi\" del Clan, che invasero polemicamente il Casin\u00f2 e sostennero con eccessivo vigore I Ribelli, unici rappresentanti dell'etichetta rimasti in gara, fino a portare all'intervento delle forze dell'ordine e addirittura alla denuncia di Miki Del Prete. Il 1966 fu anche l'anno di esordio massiccio dei complessi, tutti - a parte i Ribelli - eliminati dalla finale.\nRegolamento.\nDue interpretazioni per brano, 14 brani qualificati per la serata finale.\nOrchestra.\nOrchestra diretta dai maestri: Renato Angiolini, Pino Calvi, Nello Ciangherotti, Gianni Fallabrino, Gianfranco Intra, Gorni Kramer, Jan Langosz, Ezio Leoni, Giulio Libano, Ray Conniff, Detto Mariano, Augusto Martelli, Gino Mescoli, Mario Migliardi, Gianfranco Monaldi, Ennio Morricone, Iller Pattacini, Franco Pisano, Gian Piero Reverberi, Sauro Sili, Gianfranco Tadini.\nOrganizzazione.\nATA\nDirezione artistica.\nGianni Ravera"}
{"id": "100326", "revid": "2226591", "url": "https://it.wikipedia.org/wiki?curid=100326", "title": "Bruno Lauzi", "text": "Artista poliedrico, interpret\u00f2 e scrisse molte canzoni di successo, soprattutto per celebri interpreti femminili della musica italiana, come Mia Martini e Ornella Vanoni, oltre a cimentarsi nella poesia e nella letteratura.\nBiografia.\nNato nella colonia italiana d'Eritrea, ma cresciuto a Genova, \u00e8 considerato, insieme a Fabrizio De Andr\u00e9, Umberto Bindi, Luigi Tenco, Sergio Endrigo e Gino Paoli, tra i fondatori e maggiori esponenti della cosiddetta scuola genovese dei cantautori. Lauzi ebbe a definire la Scuola Genovese una piccola rivoluzione culturale dove egli sarebbe stato designato a diventarne lo storico, \u00abquello che l'avrebbe raccontata... Non chiedetemi perch\u00e9, ma credo dipendesse dal fatto che la mia voce parve inadatta al canto, essendo simile piuttosto a quella del tipico vecchietto da film western\u00bb. Sempre Lauzi ricorda che il tempo poi ha fatto giustizia di questo preconcetto, cos\u00ec come ha dimostrato che la \u00abcos\u00ecddetta \"scuola\" non \u00e8 mai esistita, per l'assenza contemporanea dei maestri e degli allievi: nessuno di noi ha mai incrociato, se non geograficamente, la vita dell'altro\u00bb.\nNel libro \"Il caso del pompelmo levigato\" e nella sua autobiografia, Lauzi narra che la madre, Laura Nahum, era di origine ebraica, anche se spos\u00f2 Francesco Lauzi, un cattolico, convertendosi, e occult\u00f2 poi le proprie origini per sfuggire alle successive leggi razziali fasciste, e di conseguenza, secondo la legge ebraica, lo era, non culturalmente ma etnicamente, anche lui. Dal padre, liberale e antifascista ligure, eredit\u00f2 un sentimento di tolleranza e il desiderio di libert\u00e0.\nIl gruppo con Tenco e l'esordio solista.\nL'inclinazione artistica di Lauzi si manifesta piuttosto precocemente. Sono gli anni cinquanta quando, insieme all'amico Luigi Tenco, compagno di banco al ginnasio con il quale condivide la passione per le pellicole musicali e per il jazz, forma un gruppo musicale e inizia a scrivere i primi brani. Appassionato di poesia e letteratura, legge, tra gli altri, Federico Garc\u00eda Lorca ed Ezra Pound, e si iscrive alla facolt\u00e0 di giurisprudenza all'Universit\u00e0 statale di Milano, dedicandosi contemporaneamente al jazz e all'ascolto dei cantautori francesi, come Jacques Brel, Georges Brassens e Charles Aznavour. Per dedicarsi interamente alla musica, lascia gli studi a due esami dalla laurea.\nNel 1960 Giorgio Gaber incide su 45 giri una sua canzone (con il testo di Mogol), \"Bella\", che \u00e8 il debutto, seppur solo come autore, di Lauzi.\nL'inizio della carriera come cantautore avviene nel 1962: con lo pseudonimo di \"Miguel e i Caravana\" incide due canzoni in lingua genovese, dalle sonorit\u00e0 brasiliane (a causa della notevole somiglianza ad orecchio fra genovese e portoghese): \"A Bertoela\" e \"O frigideiro\" (\"Il frigorifero\"), che, oltre ad ottenere un discreto successo, gli aprono le porte del cabaret: viene infatti chiamato al \"Derby Club\" di Milano per effettuare alcuni spettacoli.\nIl successo.\nIl successo con il suo vero nome avviene con una serie di canzoni: \"Ritornerai\", \"Ti ruber\u00f2\", \"Margherita\", \"Viva la libert\u00e0\", e \"Il poeta\" (scritta nel 1963 e considerata dalla critica uno dei manifesti della scuola genovese), che verr\u00e0 incisa anche da Gino Paoli. La canzone rimase qualche anno nel cassetto (Lauzi la interpreter\u00e0 dopo Paoli), poich\u00e9 non aveva avuto il \"visto\" della censura, a causa del rifiuto di togliere il verso che si riferisce al suicidio del protagonista.\n\u00c8 del 1965 la sua unica partecipazione al Festival di Sanremo con il brano \"Il tuo amore\", un valzer che riecheggia atmosfere francesi, che viene ignorato dalle giurie e non viene ammesso alla finale. Con i colleghi della scuola genovese avr\u00e0 sempre, come con tutto il mondo dello spettacolo, un rapporto particolare, a causa di un carattere poco incline ai compromessi, anche se generoso.\nLauzi rimase molto scosso dal suicidio dell'amico Tenco, avvenuto durante il festival di Sanremo 1967, tanto che ne parler\u00e0 esplicitamente solo molti anni dopo, e ne criticher\u00e0 anche la celebrazione postuma fattane da Fabrizio De Andr\u00e9 in \"Preghiera in gennaio\", che egli vedeva quasi come un'apologia dell'estremo gesto. Il cantante smentir\u00e0 anche, infatti, che la canzone \"Il poeta\" fosse dedicata all'amico suicida, in quanto scritta anni prima; probabilmente venne invece ispirata dai romanzi di Piero Chiara. Lo scrittore era difatti un amico di Lauzi, con cui, dopo il 1956, quando si era trasferito a Varese, aveva iniziato una collaborazione come correttore delle bozze dei suoi libri.\nAl filone romantico Lauzi alterna spesso canzoni umoristiche, come la gi\u00e0 citata \"O frigideiro\" e \"Garibaldi blues\" (cover con testo in italiano di \"Fever\"). Questo aspetto del suo talento creativo lo porter\u00e0 successivamente a collaborare con comici e cabarettisti quali Lino Toffolo ed Enzo Jannacci, per i quali scrive diverse canzoni, tra cui \"Il metr\u00f2\" e \"Ragazzo padre\", oltre a dedicarsi anche alle canzoni per bambini, come le celebri \"Johnny Bassotto\" e \"La tartaruga\". Verso la met\u00e0 degli anni sessanta con Jannacci, Toffolo e Cochi e Renato, entra a far parte del Gruppo Motore, nato nel cabaret milanese Cab 64 e operativo poi, fino al successo televisivo della coppia Cochi e Renato nei primi anni settanta, all'interno del cabaret Derby Club.\nCollaborazioni artistiche e partecipazioni televisive.\nNel 1970 Lauzi inizia la collaborazione con Mogol e Lucio Battisti, che lo portano alla loro casa discografica, la Numero Uno, e scrivono a loro volta per lui diversi motivi di successo: \"Mary oh Mary\", \"E penso a te\", \"Amore caro, amore bello\", \"L'aquila\" e \"Un uomo che ti ama\". Lauzi non mancher\u00e0 per\u00f2 di criticare alcune canzoni di Mogol, ritenute avere testi troppo banali e commerciali, cos\u00ec come avr\u00e0 divergenze di idee con molti altri.\nAlla \"Numero Uno\" l'artista conosce il giovane cantautore napoletano, Edoardo Bennato, con cui scrive \"Lei non \u00e8 qui... non \u00e8 l\u00e0\".\nNegli anni settanta, Lauzi \u00e8 tra i primissimi personaggi dello spettacolo a intervenire in trasmissioni delle prime televisioni private, allora agli albori, dopo che ritenne di essere ostracizzato dalla Rai e dalla censura di alcune canzoni. A Telebiella si esibisce in un concerto precedentemente rifiutato dalla Rai. La sua presenza nella piccola emittente piemontese avr\u00e0 grande riscontro sulla stampa nazionale.\nNel 1978 conduce con Daniela Poggi su Telemilano 58, il programma tv \"Edizione straordinaria\": si tratta di un contenitore musicale ambientato in uno studio televisivo, nel quale il cantante genovese con piglio ironico e caustico alterna alcuni estratti dal suo repertorio, alle interviste ai vari artisti ospiti, che a loro volta presentano i propri brani.\nNel maggio 1980, Antennatre trasmise l'operetta \"La duchessa di Chicago\" con Sandro Massimini, Ugo Benelli e Lauzi.\nIl 30 giugno 1995, a pochi giorni dalla morte di Mia Martini, partecipa all'\"Omaggio a Mia Martini\" organizzato a Lamezia Terme, cantando \"Piccolo uomo\", che trasforma per l'occasione in \"Piccola donna\". Lo spettacolo \u00e8 trasmesso da Rai 2 in differita il 20 luglio.\nGli ultimi anni.\nNegli ultimi anni di vita, nonostante la sofferenza per la patologia degenerativa che l'aveva colpito (una grave forma di malattia di Parkinson), Lauzi conserva intatta la sua straordinaria \"verve\", la schiettezza e il grande senso dell'ironia, che lo porta persino a indirizzare una lettera a \"Mr. Parkinson\". In questo ambito promuove diverse iniziative per la raccolta di fondi per lo studio e l'assistenza agli ammalati di Parkinson con una serie di dischi e poesie appositamente dedicati.\nRegala i diritti d'autore di una sua poesia, \"La mano\", da utilizzare liberamente come gadget, stampata su oggetti e manifesti promozionali dell'Associazione Italiana Parkinsoniani. La lirica descrive appunto il tremore della sua mano dovuto alla patologia neurodegenerativa.\nIl 3 aprile 2005, in occasione del \"Compleanno del Friuli\", Lauzi pubblica un album in lingua friulana, su testi adattati per lui e altri artisti friulani da Alberto Zeppieri, dal titolo \"Bruno Lauzi in marilenghe\" (Numar Un - N1 BL 9-05). Tra i brani si evidenziano soprattutto \"Il poete\" e \"La acuile\", con la Corale Gioconda dei Parkinsoniani dell'Ospedale Gervasutta di Udine e i contributi in voce di Mogol, cosa rarissima - forse unica - nella discografia.\nNell'aprile dell'anno dopo, su invito di Zeppieri Lauzi propone l'album dal vivo, con l'orchestra Canzoni di Confine, all'auditorium Zanon di Udine, in uno degli ultimi concerti completi della sua vita. Da quell'evento \u00e8 stato ricavato un l'album \"Conciert pe Fieste dal Friul\" (Numar Un - N1 AC 13-06).\nNel 2001 realizza la docu-fiction \"Ora dicono fosse un poeta. Conversazioni e divagazioni con Bruno Lauzi\", dedicata alla sua attivit\u00e0 di poeta, per la regia di Antonio De Lucia e Filippo Viberti, con la partecipazione di Felice Andreasi.\nA giugno del 2005 esce il suo ultimo romanzo, dal titolo \"Il caso del pompelmo levigato\", edito da Bompiani, mentre nel 2006 partecipa alla realizzazione del disco-tributo \"... a Pierangelo Bertoli\", pubblicato per ricordare il cantautore di Sassuolo, interpretando \"Sera di Gallipoli\".\nColpito da un cancro metastatico al fegato nell'aprile del 2006, muore nell'ottobre dello stesso anno a Peschiera Borromeo, comune della citt\u00e0 metropolitana di Milano in cui risiedeva da tempo.\nVita privata.\nNel 1968 spos\u00f2 Giovanna Coprani (1948-2010), la compagna e collaboratrice di una vita. Lauzi e la moglie si dedicheranno anche alla viticoltura, producendo un vino barbera denominato \"La Celeste\", lodato da Luigi Veronelli. Il figlio Maurizio \u00e8 anch'egli cantante e musicista.\nUn artista controcorrente.\nLauzi \u00e8 stato sempre un uomo controcorrente, e, tra le sue passioni, oltre alla musica e alla letteratura, vi erano la politica, il calcio (era tifoso della ) e la ricerca dei funghi, tanto da definirsi \"poeta fungaiolo\". Ivano Fossati lo ha definito \"un vero anticonformista\": a partire dalla politica, di cui negli ultimi anni amava scrivere anche su giornali e alcuni siti internet, fino agli aspetti musicali.\nAmava differenziarsi dagli altri cantautori, non disdegnando di interpretare brani di altri autori, pur scrivendo brani per molti interpreti, che a volte poi interpretava successivamente (come con \"Piccolo uomo\"). La sua attenzione al mercato latinoamericano lo fece diventare molto noto in America meridionale, e tra i suoi ammiratori ci fu anche lo scrittore Gabriel Garc\u00eda M\u00e1rquez, che gli chiese l'autografo dopo un'esibizione.\nRifiuter\u00e0 anche un ruolo nel film \"Il Casanova di Federico Fellini\", preferendo il programma televisivo in cui era all'epoca impegnato, e un'esibizione alla Festa de l'Unit\u00e0, chiedendo invece all'organizzatore della serata di occuparsi prima della liberazione dai gulag degli artisti sovietici l\u00ec imprigionati.\nL'interesse per la politica.\nNegli anni sessanta e settanta, mentre molti tra i pi\u00f9 noti cantautori, come gli amici De Andr\u00e9, Paoli e Tenco, \"militavano\", in vario modo, a sinistra, Lauzi scelse di intervenire in diversi comizi e prodigarsi per il Partito Liberale, ironizzando anche su Mao Tse-tung, con \"Arrivano i cinesi\" (1969).\nNel 1977, in un periodo di intensa politicizzazione della musica, scrisse \"Io canter\u00f2 politico\", una canzone-invettiva contro i cantautori politici di sinistra, definiti \"\u00abi miei finti colleghi che fan rivoluzioni / seduti sopra a pacchi di autentici milioni\u00bb\" (salvando tra tutti solo Guccini), e che fu presentata al Premio Tenco. Negli anni cinquanta aveva collaborato alla nascita del quindicinale politico liberale \"L'Altolombardo\". Lauzi era amico anche di Enzo Tortora, che difese e sostenne quando venne licenziato dalla Rai e quando sar\u00e0 ingiustamente arrestato nel 1983, venendo poi candidato dal Partito Radicale.\nBruno Lauzi fu iscritto per molti anni al Partito liberale - e attivo militante per lo stesso - fino al 1988, in cui lasci\u00f2 il gruppo in polemica per l'appoggio al governo di Giovanni Goria (anni dopo presenzier\u00e0 invece al congresso di fondazione dell'Unione di Centro liberale, tenutosi a Sanremo nel 1993 e continuer\u00e0 comunque a scrivere di politica), inviando al XX congresso un messaggio ironico per il segretario: \"Da questo momento smetto di essere un militante liberale. Torner\u00f2 nel partito a due condizioni: la mia elezione a segretario del PLI oppure che Altissimo impari a suonare la chitarra\".\nEgli dichiar\u00f2, sul suo impegno politico nel PLI e nell'UDC:Mostr\u00f2 interesse per Forza Italia di Silvio Berlusconi, ma non lo appoggi\u00f2, come ricorda nell'autobiografia, perch\u00e9 lo considerava affetto da \"sindrome di Peter Pan italiano\", a base di gadget, spille, battute e musichette (\u00aborribili, ma pur sempre meglio di \"Bandiera Rossa\"\u00bb, dir\u00e0). Poco prima di morire, pubblic\u00f2 invece una dichiarazione di voto per il centro-destra perch\u00e9 favorevole all'uso dell'energia nucleare.\nDopo il periodo del PLI e del centrismo, l'unico impegno ufficiale di Lauzi fu quello civile e sociale di sostegno all' Associazione Italiana Parkinsoniani, quando fu colpito dalla patologia neurodegenerativa.\nAutore e interprete.\nCome autore, Bruno Lauzi firma indimenticabili brani soprattutto per voci femminili: per Mia Martini compone \"Donna sola\", \"Piccolo uomo\", \"Neve bianca\", \"Mi piace\", \"Occhi tristi\", \"Per amarti\", \"Innamorata di me\", \"Canto malinconico\", \"Almeno tu nell'universo\", \"Il colore tuo\" (queste ultime cinque su musica di Maurizio Fabrizio); per Ornella Vanoni \"L'appuntamento\" (con Roberto Carlos), \"E poi tutto qui (Is there all there is?)\" (cover in italiano di un celebre brano degli anni 60, scritto da Jerry Leiber e Mike Stoller. Testo in italiano: Bruno Lauzi), \"Dettagli\", \"La casa nel campo\" (da non confondere con \"La casa nel parco\", canzone interpretata da lui stesso), \"Come l'estate, Nell'estate dei miei anni\", \"Alibi\"; per Marcella Bella scrive \"Pi\u00f9 soffia il vento\" e \"Verde smeraldo\"; per Anna Identici \"Una rosa da Vienna\" (Festival di Sanremo 1966); per Mina \"Radio\", \"Mi fai sentire cos\u00ec strana\", \"Racconto\", \"Devo dirti addio\". Nel 1981 scrive per Orietta Berti la canzone \"La barca non va pi\u00f9\", partecipante al Festival di Sanremo 1981.\nNon mancano per\u00f2 anche altri successi interpretati da artisti di sesso maschile: Mino Reitano (\"Cento colpi alla tua porta\"), Pino Donaggio (\"La voglia di vivere\"), I Nomadi (\"So che mi perdonerai\"), Piero Focaccia (\"Permette signora\"), Michele (\"Ti giuro che ti amo\").\nUn altro aspetto dell'attivit\u00e0 di Lauzi come autore sono gli adattamenti in italiano di canzoni di lingua straniera. Tra queste ricordiamo (oltre alle gi\u00e0 citate \"L'appuntamento\" e \"Dettagli\", scritte da Roberto Carlos e portate al successo in Italia da Ornella Vanoni), \"Quanto t'amo\" di Johnny Halliday, \"Lo straniero\" e molte altre di Georges Moustaki, \"Champs Elys\u00e9es\" di Joe Dassin, \"Il mondo \u00e8 grigio, il mondo \u00e8 blu\" di \u00c9ric Charden e una decina di brani di Paul Simon, tutti racchiusi in un unico album del 1974.\nPur essendo cantautore, Lauzi non ha disdegnato di interpretare canzoni scritte da altri: oltre alle gi\u00e0 citate canzoni di Mogol e Battisti, nel 1974 incide \"Onda su onda\", scritta da Paolo Conte che diventa un successo rilanciato dalle emittenti radiofoniche. Ad esso si aggiungono poi, tra gli altri motivi, \"Genova per noi\", sempre di Conte, \"Angeli\" di Lucio Dalla, \"Naviganti\" di Ivano Fossati, \"Molecole\" di Mario Lavezzi.\nIl 1989 \u00e8 forse l'anno che decreta il suo massimo successo artistico come autore: \"Almeno tu nell'universo\", scritta in coppia con Maurizio Fabrizio e interpretata da Mia Martini, vince infatti il premio della critica al Festival di Sanremo 1989 e diventa un classico della canzone italiana.\nTra le altre sue canzoni pi\u00f9 conosciute si ricordano anche quelle per bambini. Nel 1976 pubblica \"Johnny Bassotto, la tartaruga... e altre storie\" che contiene brani come \"Virgola\" (scritta con Michelangelo La Bionda e interpretata da Jocelyn), \"La tartaruga\" e \"Johnny Bassotto\" (quest'ultima interpretata da Lino Toffolo). Nel 1977 scrive \"La buona volont\u00e0\" per il 20\u00ba Zecchino d'Oro e nel 1979 \"Cicciottella\" per Loretta Goggi. Nel 2002 riprender\u00e0 il filone dello Zecchino con \"La gallina brasiliana\", sulla musica di Riccardo Zara per il 45\u00ba Zecchino d'Oro.\nSempre nel 2002 per Mina scrive \"Certe cose si fanno\", inclusa nell'album della cantante cremonese dal titolo \"Veleno\".\nNegli anni novanta, Lauzi - la cui carriera si \u00e8 sviluppata prevalentemente lontano dalla citt\u00e0 nella quale ha trascorso l'infanzia e l'adolescenza - si \u00e8 riavvicinato a Genova avviando una collaborazione con i Buio Pesto, per i quali ha scritto il brano \"Meno ma\" (\"Meno male\") e inciso la propria canzone \"O Frigideiro\" per il primo album del gruppo. Con i Buio Pesto Lauzi duetta in concerto a Lavagna nel luglio 2005 e partecipa alla stesura del copione e alla realizzazione della pellicola \"Invax\u00f6n - Alieni in Liguria\".\nNel 2006, come suo ultimo lavoro, scrive \"Barbiturici nel th\u00e8\" per Viola Valentino. Alla sua morte ha lasciato numerosi brani musicali e testi letterari inediti, alcuni di questi pubblicati postumi in .\nRiconoscimenti.\nPremio Tenco"}
{"id": "100327", "revid": "198277", "url": "https://it.wikipedia.org/wiki?curid=100327", "title": "Serie C1 1984-1985", "text": "La Serie C1 1984-1985 \u00e8 stata la settima edizione del terzo livello del campionato italiano di calcio, disputato tra il 23 settembre 1984 e il 9 giugno 1985 e concluso con la promozione del , del , del e del .\nStagione.\nIl di Antonio Pasinato vince il girone A con 48 punti (raccogliendo in tutta la stagione una sola sconfitta) e torna in Serie B dopo 3 anni di purgatorio: le rondinelle hanno la certezza matematica di essere promossi il 2 giugno 1985 battendo in casa per 2-1 il Livorno (reti di Maragliulo e Gritti), il secondo posto vede a pari merito con 45 punti del giovanissimo ed esordiente diciottenne Roberto Baggio (che tra l'altro sub\u00ec il primo di una lunga serie di infortuni il 5 maggio nella gara persa in trasferta contro il , dove avviene la rottura del ginocchio destro, due giorni dopo l'infortunio la lo acquista per 2,7 miliardi di Lire), e il che si affrontano in uno spareggio che vide i berici imporsi sugli emiliani per 3-1 (reti di Cerilli, Rondon, e Mascheroni per i veneti; di Carlo il gol dei piacentini) dopo i tempi supplementari sul neutro di Firenze. La formazione guidata in questa stagione da Bruno Giorgi torna in seconda serie dopo 4 anni. L'anno successivo la regolarit\u00e0 dello spareggio verr\u00e0 messa in dubbio a causa del Totonero-bis, secondo cui il patron del Lanerossi Vicenza Dario Maraschin avrebbe versato una somma di 120 milioni di lire per vincere la partita (oltre che la gara di campionato contro l'). Le neopromosse dalla C2, e , ritornano dopo un anno nella medesima categoria, gi\u00e0 condannato il e inutile rimonta per la che dalla B sprofonda in C2, a cinque anni dalla prima e unica apparizione in Serie A.\nIl girone B \u00e8 vinto dalle favorite e a pari merito con 45 punti: entrambe le compagini erano retrocesse dalla B l'anno prima. Inutile il tentativo di rimonta del , che il 12 maggio cade alla Favorita contro i rosanero per 1-0 e vede sfumarsi la promozione. Retrocedono le gi\u00e0 condannate e , il e la che, pur concludendo con gli stessi punti della , retrocedette per classifica avulsa; quindi sfum\u00f2 lo spareggio-salvezza.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:"}
{"id": "100329", "revid": "3115", "url": "https://it.wikipedia.org/wiki?curid=100329", "title": "Oscar Carboni", "text": "Biografia.\nGli inizi.\nVentunesimo nato di una numerosissima famiglia ferrarese, dopo aver fatto il garzone nella merceria paterna, cominci\u00f2 a cantare prima come \"cantante di serenate\" su commissione e successivamente, all'inizio degli anni trenta nelle balere della sua zona.\nEntr\u00f2, incoraggiato dal Maestro Tito Petralia, all'EIAR come cantante della radio vincendo il secondo concorso per voci nuove \"Gara nazionale per gli artisti della canzone\", indetto dall'ente radiofonico nel 1939 (a cui parteciparono 2.600 concorrenti), con Silvana Fioresi, Dea Garbaccio, Aldo Don\u00e0, Norma Bruni, Laura Barbieri, Fedora Mingarelli, Isa Bellini, Giovanni Turchetti, Gianni Di Palma, Alberto Amato e Galliano Cocchi.\nEsord\u00ec perci\u00f2 il 1\u00ba gennaio del 1940 accompagnato dall'orchestra Barzizza con ingaggio di 28 lire giornaliere; prosegu\u00ec un anno dopo con quella di Angelini. Interpret\u00f2 brani celebri come \"Firenze sogna\" - di Cesare Cesarini e \"Ti-pi-tin\" di Galdieri e Di Palma, cantate anche con il coro del Trio Lescano - , \"Chiesetta alpina\" - cantata in coppia anche con Silvana Fioresi - \"E zitto amore\", \"Mamma buonanotte\", \"Al viale dei colli\", \"Settembre ti dir\u00e0\", \"Piccola santa\" (scritta nel 1941 da Astro Mari e Eldo Di Lazzaro che venne poi ripresa da Luciano Tajoli), \"Tango del mare\" (suo autentico cavallo di battaglia scritta per lui da Nisa e Redi), \"Primo amore\" - facendone un'interpretazione pi\u00f9 leggera e suadente di quella di Carlo Buti che l'aveva anche composta -, \"Stelle di Spagna\", \"Villa triste \" - scritta da Mario Ruccione e che sar\u00e0 la definizione data alla casa di via Paolo Uccello a Milano dove operava la famigerata Banda Koch - quindi \"La mia canzone al vento\" e \"Miniera\" entrambe di Cherubini e Bixio oltre a \"Quell'uccellin che vien dal mare\" del solo Bixio Cherubini e \"Quella dolce Madonnina\" di Cairone e Galdieri, divenendo nel 1942 la voce pi\u00f9 popolare della canzone italiana.\nIl periodo d'oro.\nLa sua voce sottile - a tratti quasi femminile - melodiosa e garbata, gli valse l'appellativo di \"usignolo della canzone\". Nilla Pizzi ricord\u00f2 in un'intervista che da ragazza si metteva in ginocchio abbracciando l'apparecchio radio di casa per porgere l'orecchio il pi\u00f9 vicino possibile all'altoparlante e cogliere meglio le sfumature vocali del divo canoro del momento rivale di Alberto Rabagliati, Natalino Otto e Ernesto Bonino.\nRichiamato alle armi, riusc\u00ec ad evitare il fronte partecipando agli spettacoli per le forze armate organizzati dall'EIAR in tempo di guerra e dopo l'8 settembre 1943, fallito un tentativo di fuga, si trov\u00f2 a interpretare canzoni di propaganda per l'EIAR repubblichina.\nNel dopoguerra rest\u00f2 nell'organico di cantanti della RAI dove, col suo stile curato e al tempo stesso popolaresco, continu\u00f2 a riscuotere un buon successo con motivi come (\"Cantando con le lacrime agli occhi\" scritta da Panzeri con la musica di Mascheroni del 1947), \"Ho lasciato il paese del cuor\" (di Filibello), \"Serenata serena\" (di Enzo Bonagura e Eduardo Falcocchio), \"Il vagabondo delle stelle\", \"Acquerello napoletano\", \"Il Pianino \u00e8 partito da Napoli\", \"Come era verde la nostra valle\" (di Alfredo Polacci) cantata nell'omonima rivista del 1946 con Nino Taranto, \"Miniera\" e soprattutto \"Serenata celeste\", clamoroso successo che Carboni interpret\u00f2, a differenza di Claudio Villa, sfruttando appieno il tono armonioso e meno tenorile della sua voce.\nDopo aver girato l'Italia con compagnie di rivista - delle quali facevano parte Renato Rascel, Odoardo Spadaro, Tina De Mola, Nuto Navarrini, Wanda Osiris e Nilla Pizzi - intraprese, al pari di altri divi canori dell'epoca, una tourn\u00e9e nell'America del Sud a fianco di Aldo Fabrizi. la tourn\u00e9e si trasform\u00f2 in un lungo soggiorno artistico colmo di successi - fu tra gli altri Paesi a lungo in Argentina, Uruguay e Brasile dove cant\u00f2 addirittura al Carnevale di Rio - e dur\u00f2 dal 1947 al 1951. Paradossalmente per\u00f2, questo suo allontanamento dall'Italia si rivel\u00f2 per\u00f2 un errore per la carriera di Carboni in patria in quanto, in quegli anni, si imposero prima Tajoli e successivamente il ben pi\u00f9 giovane Villa. Al suo ritorno in Italia, pertanto, il ferrarese trov\u00f2 una situazione profondamente modificata e di gran lunga meno favorevole.\nAngelini lo volle comunque per la seconda edizione del Festival di Sanremo (1952) dove cant\u00f2 tre canzoni: \"Madonna delle rose\" di Ruccione e Fiorelli, con la quale si piazz\u00f2 al quarto posto (ma che ebbe un clamoroso successo di vendite), \"Perch\u00e9 le donne belle\", che arriv\u00f2 settima, e \"Cantate e sorridete\" (di Testoni e Donida) che non entr\u00f2 in finale; nello stesso anno partecip\u00f2 al Festival della canzone napoletana dove si aggiudic\u00f2 il 2\u00ba premio con \"Varca lucente\" ma dove ebbe un successo discografico notevole con \"Nustalgia\" di Giuseppe Bonavolont\u00e0 e che cant\u00f2 in coppia con Sergio Bruni. Nel 1953 con la sua interpretazione de \"Il tango della gelosia\" di Mascheroni-Beretta-Mendes \u00e8 ancora presente nella classifica dei dischi pi\u00f9 venduti. Questo brano verr\u00e0 poi ripreso da un'altra ferrarese, Milva, nel 1960. Stessa sorte toccher\u00e0 a \"Luna lunatica\" nel 1955.\nProsegu\u00ec la sua attivit\u00e0 per tutti gli anni cinquanta e prese parte nel 1959 alla trasmissione radiofonica \"Il traguardo degli assi\" condotta da Corrado, in questa competizione canora - facendo parte della squadra capitanata dalla concittadina Carla Boni - entra in finale.\nContinu\u00f2 quindi fino ai primi anni sessanta a proporre le sue canzoni alla radio, prima con l'orchestra di Nello Segurini, poi con quella del maestro Piero Pavesio e quindi con l'orchestra \"Milleluci\" della RAI diretta da William Galassini. Ebbe anche una trasmissione propria alla radio: \"Canta Oscar Carboni\".\nIl declino.\nLa sua tradizionale vena melodico-sentimentale, tuttavia, era ormai stata superata dalle nuove influenze swing degli anni Cinquanta. Abbandonati temporaneamente i microfoni, intraprese un'attivit\u00e0 commerciale a Torino ma torn\u00f2 subito sul palcoscenico per poi dedicarsi, con rinnovato successo, al liscio negli anni settanta. Questo genere musicale, pi\u00f9 consono al suo timbro di voce e al suo gusto, gli consent\u00ec di continuare ad esibirsi sino alla fine degli anni ottanta spesso in serate di revival assieme a Giorgio Consolini, Achille Togliani, Nilla Pizzi, Ernesto Bonino, Narciso Parigi, Silvana Fioresi, Flo Sandon's e Gino Latilla.\nCarboni fu esponente di punta della canzone melodica all'italiana ed autentica celebrit\u00e0 della radio degli anni '40 e '50 dove interpret\u00f2 centinaia di canzoni sempre, come era costume dell'epoca, in diretta e spesso senza nemmeno inciderle. Torn\u00f2 di tanto in tanto alla radio come ospite di programmi musicali di revival (tra cui, nel 1978, \"Toh, chi si risente\" di Carlo Loffredo) e successivamente in una trasmissione radiofonica condotta da Silvio Gigli che gli fece intonare in diretta, come ai bei tempi, \"Madonna delle rose\". Di rado appare anche in televisione. Tra queste apparizioni si ricorda quella alla \"Fiera dei sogni\" condotta da Mike Bongiorno nel 1966. Infine le sue canzoni vennero trasmesse nel programma radiofonico della domenica mattina \"Le canzoni dei ricordi\" nella met\u00e0 degli anni ottanta.\nI brani da lui interpretati continuano tuttora - come \u00e8 accaduto anche il 24 ottobre 2008 su Radio1 nel programma di Umberto Broccoli \"Con parole mie\" - ad essere trasmessi per accompagnare ricostruzioni storiche di fatti o avvenimenti passati. Tutto ci\u00f2 non imped\u00ec a Carboni, nelle interviste che rilasciava di tanto in tanto, di lamentarsi profondamente per come troppo spesso, in trasmissioni rievocative della canzone italiana, lui non venisse n\u00e9 invitato n\u00e9 citato a differenza di cantanti che con la radio ebbero un rapporto di gran lunga meno rilevante del suo. Carboni si riferiva, con il piglio polemico che lo contraddistinse per tutta la vita, soprattutto alle trasmissioni condotte da Renzo Arbore e Paolo Limiti che lo ignorarono in modo inspiegabile.\nNella sua lunghissima carriera incise decine di dischi, iniziando con i vecchi 78 giri, lavorando con svariate case discografiche fra le quali principalmente la Cetra, la Pig, la Music e saltuariamente la Parlophon.\nCarboni, il cinema e gli omaggi tributatigli.\nArticolata la presenza di Oscar Carboni nel cinema: nel 1953 prese parte al suo unico film come attore: \"Condannata senza colpa\" di Luigi Latini De Marchi. Le canzoni da lui interpretate fecero per\u00f2 da sfondo musicale a diversi lungometraggi: \"Voce di strada\" che era contenuta nel film \"Cantate con me!\" del 1940 con la regia di Guido Brignone, \"Serenata solitaria\" che venne proposta con la sua interpretazione nella pellicola \"La bocca sulla strada\" di Roberto Roberti del 1941. In \"Divieto di sosta\" di Marcello Albani del 1942 venne eseguita invece \"Lungo il margine del fiume\" cantata con il Trio Lescano.\nFurono diversi anche gli omaggi che il cinema italiano seppe tributargli: Il regista ferrarese Florestano Vancini, ad esempio, nella sua opera prima \"La lunga notte del '43\" del 1961, volle testimoniare la straordinaria notoriet\u00e0 di Carboni nel periodo bellico tra le giovani generazioni facendo dire ad una giovanissima Raffaella Carr\u00e0 che \"... l'altra sera alla radio abbiamo ascoltato Oscar Carboni\" alla domanda \"cosa cantava?\" la Carr\u00e0 risponde \"Cosa vuoi che cantasse? \"Primo amore\"\".\nUn ricordo simile a Carboni seppe renderlo, oltre quarant'anni dopo, Pupi Avati nell'ambientazione bolognese del 1954 de \"Gli amici del bar Margherita\" - film uscito nel 2009 - facendo citare Oscar Carboni dall'ingenuo e credulone aspirante cantante \"Gian\" (Fabio De Luigi) che domanda se il grande cantante ferrarese portasse o no le mutande.\nIl Carboni \"privato\".\nSposato con la cantante e soubrette Rosanna Vallieri - spesso presente anche con il nome Giorgia Vallieri -, si esib\u00ec in coppia con lei in diverse canzoni del repertorio napoletano come \"Lucia Luc\u00ec\", \"Limoni d'oro\" e \"Ma quando pensi a Napoli\", ebbe da lei una figlia, Sandra Paola, e ne rimase vedovo nel 1992.\nGrande tifoso della SPAL (pi\u00f9 volte in momenti di difficolt\u00e0 della squadra prest\u00f2 la sua voce per incitamenti originali) fu particolarmente orgoglioso che nel corso degli anni '60 il giocatore simbolo dei biancoazzurri, Massei, si chiamasse Oscar come lui e, soprattutto, che venisse dall'Argentina, Paese nel quale Carboni conobbe uno straordinario successo.\nMemorabile resta una sua intervista degli anni '60 rilasciata a \"Domenica Sprint\" e dedicata appunto alla SPAL dove, accanto alle domande di rito rivolte al \"tifoso\" Carboni, gli venne con brutalit\u00e0 chiesto se si avvertono e come i segni del declino. Carboni rispose, con un sorriso amaro, che i segni del declino si percepiscono al primo insorgere dagli umori del pubblico e che bisogna accettarli facendosene una ragione.\nCarboni rimase, fino ad et\u00e0 avanzata, un fumatore incallito e spesso le foto d'epoca del suo successo, lo ritraggono con la sigaretta fra le dita.\nMor\u00ec a seguito di un attacco cardiaco nella sua casa di Ferrara il 29 marzo 1993; la scoperta del suo decesso venne fatta dalla figlia che si era recata a fargli visita. \u00c8 sepolto nel cimitero di Santa Maria Maddalena, in provincia di Rovigo, accanto alla moglie.\nA Ferrara, pochi anni dopo la morte, l'Amministrazione comunale gli ha intitolato una via cittadina."}
{"id": "100330", "revid": "106456", "url": "https://it.wikipedia.org/wiki?curid=100330", "title": "Warrant", "text": "Il warrant \u00e8 uno strumento finanziario, quotato in borsa, che conferisce la facolt\u00e0 di sottoscrivere l'acquisto (detti \"Warrant Call\") o la vendita (detti \"warrant Put\") di una certa attivit\u00e0 finanziaria sottostante (\"underlying\") a un prezzo prefissato (detto \"strike price\" o prezzo d'esercizio) e ad una scadenza stabilita. L'esercizio di questo strumento finanziario comporta l'emissione di nuove azioni da parte della societ\u00e0.\nDescrizione.\nIl prezzo d'acquisto del \"warrant\" prende il nome di \"premio\".\nA seconda dell'attivit\u00e0 sottostante si distinguono due tipologie di \"warrant\":\nIl valore teorico di un \"warrant\" \u00e8 dato dal numero delle azioni per il valore base di ogni singola azione meno il prezzo di esercizio.\nIl valore del \"warrant\" dipende da 3 variabili:\nI \"warrant\" sono ottimi strumenti da utilizzare come assicurazione in caso di perdite negli investimenti del titolo sottostante e sono, quindi, utilizzati professionalmente come un'assicurazione contro le perdite del sottostante e non come forma d'investimento. La struttura del mercato degli stessi \u00e8 concepita per evitare speculazioni di piccoli e medi investitori. Ne possono comunque trarre profitto speculativo \"manager\" di aziende quotate in borsa capaci di muovere grossi capitali e tutto ci\u00f2 a discapito degli istituti finanziari.\nL'emissione di \"warrant\" ha successo quando ci sono aziende che hanno prospettive future di ampia crescita per cui le azioni saranno emesse sopra la pari, mentre il possessore le acquister\u00e0 ad un prezzo prefissato traendone vantaggio.\nIl \"warrant\" non viene acquistato da chi vuole il controllo dell'azienda ma da operatori specializzati in \"warrant\". \nI \"warrant\" hanno un proprio mercato di quotazioni con un valore collegato alle azioni dell'azienda cui si riferiscono."}
{"id": "100331", "revid": "10005", "url": "https://it.wikipedia.org/wiki?curid=100331", "title": "Tenchi Souzou", "text": ""}
{"id": "100333", "revid": "275648", "url": "https://it.wikipedia.org/wiki?curid=100333", "title": "Teddy Reno", "text": "Biografia.\nNasce a Trieste, figlio dell'ingegnere Giorgio Merk (di famiglia austroungarica di origini aristocratiche) e di Paola Sanguinetti, romana, di ascendenza ebraica, sorella dell'ing. Giorgio Sanguinetti proprietario e direttore della grande azienda alimentare Arrigoni, con stabilimenti in citt\u00e0 e Cesena. Negli anni trenta il padre dovette cambiare il cognome Merk von Merkenstein in Ricordi. Il ragazzo si esib\u00ec per la prima volta nel 1938 a un concorso per dilettanti che si tenne a Rimini, cantando la canzone \"Tu sei la musica\".\nDopo l'8 settembre Paola, ricercata dai tedeschi per ragioni razziali, col figlio Ferruccio si rifugi\u00f2 a Cesena presso il fratello, e in questa citt\u00e0 il ragazzo frequent\u00f2 l'ultimo anno del liceo classico. Nel giugno 1944, saputo che i repubblichini friulani erano andati a cercarli nella loro casa di Trieste, si spostarono in un rifugio pi\u00f9 sicuro nella vicina Milano Marittima, protetti sotto falsa identit\u00e0 dall'imprenditore alberghiero Ettore Sovera che nel proprio Hotel Mare Pineta, mentre ospitava vari ufficiali tedeschi, dava rifugio a partigiani, ebrei e prigionieri alleati in fuga. In dicembre i Merk-Ricordi si trasferirono nel ferrarese, ma furono catturati e rinchiusi nel carcere di Codigoro; infine, fortunosamente, riuscirono a riacquistare la libert\u00e0. \nEsord\u00ec a Radio Trieste durante l'amministrazione angloamericana della citt\u00e0, lanciando, con l'orchestra del maestro Guido Cergoli, la canzone \"Eterno ritornello (Te vojo ben)\" di Bidoli.\nNel 1946 effettu\u00f2 una \"tourn\u00e9e\" in Germania con l'orchestra inglese di Teddy Foster: attraversando il Reno gli venne l'idea dello pseudonimo, usando il nome del direttore d'orchestra e come cognome il fiume. Dopo essersi esibito per le truppe angloamericane in Europa (1945-47) e in seguito alla RAI di Torino con l'orchestra di Pippo Barzizza (1948) partecip\u00f2 a svariate trasmissioni con l'orchestra diretta dal maestro Nicelli, in particolare \"Il braccialetto di Sheherazade\", condotta da Nunzio Filogamo.\nL'attivit\u00e0 radiofonica ne favor\u00ec presto il successo discografico: con la CGD (casa discografica da lui fondata), fra il 1948 e il 1961 si distinse come interprete del genere romantico-melodico con canzoni di grande successo come \"Addormentarmi cos\u00ec\" (ripresa di un successo della cantante torinese Lidia Martorana), \"Trieste mia\", \"Muleta mia\" (scritta dall'amico Lelio Luttazzi -anch'egli triestino- che lo segu\u00ec nell'avventura discografica come arrangiatore e direttore d'orchestra di tantissimi dischi editi dalla CGD), \"Aggio perduto o' suonno\", \"Accarezzame\", \"Na voce na chitarra e o' poco e' luna\", \"Chella lla\", \"Piccolissima serenata\", \"Come sinfonia\", con le quali raggiunse una notoriet\u00e0 internazionale. Ancora alla radio, fu tra i protagonisti di popolari trasmissioni come \"Nati per la musica\" (1953-54) e \"Punto interrogativo\" (1952).\nNegli stessi anni si dedic\u00f2 anche al teatro di rivista e alla commedia musicale, partecipando a \"Rosso e nero cin\" con Alberto Talegalli, Nilla Pizzi e Corrado (1954) e a \"L'adorabile Giulio\", di Garinei e Giovannini, con Carlo Dapporto e Delia Scala (1957).\nIl Festival di Sanremo.\nSecondo e terzo classificato al Festival di Sanremo 1953, dal 1954 si dedic\u00f2 soprattutto alla TV con programmi (da \"Canzoni al caminetto\", 1955-1956, a \"Souvenir\", 1960) che ospitarono personaggi d'eccezione come le attrici Jennifer Jones e Kim Novak o il cancelliere della Germania Ovest Konrad Adenauer. Vincitore del Festival di Napoli 1959 con \"Sarr\u00e0 chiss\u00e0\" di Murolo, fu attivo anche nel cinema (\"Tot\u00f2, Peppino e la... malafemmina\" di Mastrocinque, 1956).\nNel 1961 ritorn\u00f2 a occuparsi attivamente di discografia fondando una nuova etichetta, la Galleria del Corso, con la quale lanci\u00f2, tra gli altri, Bruno Lauzi. Nello stesso anno invent\u00f2 il Festival degli sconosciuti di Ariccia, con l'obiettivo di scoprire e lanciare nuovi talenti; la prima edizione si tenne nel 1962 e fu vinta da una giovanissima cantante di Torino, Rita Pavone, che sposer\u00e0 Teddy Reno in Svizzera con il rito religioso officiato a Lugano il 15 marzo 1968 dopo una serie di polemiche a causa della differenza d'et\u00e0 tra i due, e soprattutto per il fatto che nel 1960 Teddy Reno era separato dalla prima moglie (dalla quale ottenne il divorzio dopo l'entrata in vigore della legge nel 1971), la produttrice cinematografica Vania Protti (poi Vania Protti Traxler), che aveva gi\u00e0 presentato ai telespettatori di \"Canzoni al caminetto\", e aveva un figlio, Franco Ricordi, dal quale avr\u00e0 due nipoti. Dopo il 1976 Teddy Reno e Rita Pavone si sposarono civilmente ad Ariccia.\nCon la cantante ebbe due figli e si stabilirono in Svizzera a partire dal 1968. Qui Ferruccio Ricordi riprese il suo cognome originale, Merk. Nel corso degli anni rallent\u00f2 l'attivit\u00e0 di cantante, che comunque continua: a dicembre del 2007 pubblic\u00f2 \"Se questo non \u00e8 amore\", album in cui ricanta i suoi pi\u00f9 grandi successi con nuovi arrangiamenti curati dal maestro Paolo Ormi e da Victor Bach, e in cui include un brano nuovo, \"Se questo non \u00e8 amore\", scritto da Emanuela Tomasini e Roberto Fia.\nIl 6 luglio 2013 gli fu conferito il premio speciale \"Grand Prix Corallo citt\u00e0 di Alghero\" alla carriera.\nNel 2014, in occasione dei suoi 70 anni di carriera, Reno incise un CD dal titolo \"Teddy Reno 70 anni (di carriera)\".\nPer i suoi 90 anni nel luglio 2016 \u00e8 uscito il doppio album dal titolo \"Pezzi da... 90\" con la produzione di Alberto Zeppieri e la collaborazione del Trio Tregenerazionale. L'album, oltre a nuove versioni dei suoi storici successi, contiene brani inediti come \"L'amore non ha et\u00e0\", \"L'altra met\u00e0 di me\" scritta da Rita Pavone e \"Uno come noi\", brano composto per papa Francesco.\nOnorificenze.\nSigillo trecentesco.\nIl 25 ottobre 2016 per mozione del consiglio comunale di Trieste, gli \u00e8 stato consegnato dal sindaco di Trieste Roberto Dipiazza il Sigillo Trecentesco in argento, durante una cerimonia tenutasi nel salotto azzurro del palazzo municipale alla quale ha presenziato anche la moglie Rita Pavone. \"Novant'anni e non li dimostri - ha detto il sindaco Dipiazza consegnando il sigillo a Teddy Reno - ti ringraziamo di cuore per quello che hai fatto nella tua vita, portando sempre alto il vessillo di quella Trieste che tutti noi amiamo\".\n\"\u00c8 una delle pi\u00f9 belle giornate della mia vita\" - ha aggiunto Teddy Reno - che nell'occasione ha voluto rivolgere un pensiero particolare anche all'amico Lelio Luttazzi con cui, nel 1948, incominci\u00f2 la carriera. La semplice e partecipata cerimonia \u00e8 proseguita tra i ricordi, le note di \"Trieste mia che nostalgia..\" e simpatici aneddoti di vita. Come segno di stima e apprezzamento, il sindaco Dipiazza ha consegnato a Rita Pavone il \"crest\" ufficiale del Comune di Trieste, perch\u00e9 - ha detto - \"i fiori appassiscono e questo rimane\" e \"grazie per averlo sopportato\"."}
{"id": "100334", "revid": "1652635", "url": "https://it.wikipedia.org/wiki?curid=100334", "title": "Camelidae", "text": "I Camelidi costituiscono una famiglia di mammiferi artiodattili a cui appartengono il cammello, il dromedario, il lama, il guanaco, l'alpaca e la vigogna; sono gli unici rappresentanti viventi del sottordine dei Tilopodi.\nSistematica.\nNonostante formino una categoria sistematica a s\u00e9, il sottordine Tylopoda mostra numerose caratteristiche in comune con i Ruminanti, tant'\u00e8 che alcuni autori considerano i due sottordini facenti parte di un unico gruppo, i Selenodonti (o Ruminanti in senso lato), il quale si contrappone a quello dei Bunodonti (i non-ruminanti), ossia il terzo rimanente sottordine degli Artiodattili, conosciuto meglio col nome di Suiformes (maiale, ippopotamo ed affini).\nTassonomia.\nORDINE Artiodactyla\nOrigine e diffusione.\nLe prove paleontologiche, ottenute con lo studio dei reperti fossili, attribuiscono al Nordamerica il luogo d'origine dei Camelidi, dove si estinsero durante il Pleistocene.\nIl pi\u00f9 antico camelide ritrovato \u00e8 \"Poebrodon\", dell'Eocene superiore, seguito da \"Poebrotherium\", dell'Oligocene inferiore. Durante il Miocene, la famiglia fu investita da una grande esplosione evolutiva ed apparvero forme curiose come \"Alticamelus\", o cammello-giraffa, alto fino a 3,5 m e con il collo molto lungo, o come \"Stenomylus\", o cammello-gazzella, di piccola statura e di forma gracile.\nNel Pliocene iniziarono le migrazioni in Sudamerica ed in Asia, dove si sono originate le forme attuali.\nIl genere \"Camelus\" \u00e8 presente allo stato domestico nel Vecchio Mondo, dal Nordafrica all'Asia centrale; solo alcune piccole popolazioni di cammelli vivono allo stato selvatico nel Deserto del Gobi. Il dromedario \u00e8 stato recentemente introdotto dall'uomo anche nelle zone desertiche degli Stati Uniti (Texas, Arizona e Nuovo Messico) e dell'Australia.\nI generi \"Lama\" e \"Vicugna\" sono invece originari del Sudamerica, distribuiti ampiamente sulla Cordigliera delle Ande fino alla Terra del Fuoco e in tutta la Patagonia, sia con forme addomesticate (lama e alpaca) che selvatiche (guanaco e vigogna).\nMorfologia e fisiologia.\nLa caratteristica principale che accomuna i Tilopodi (e quindi i Camelidi) al sottordine Ruminantia \u00e8 la capacit\u00e0 di ruminazione, assieme ad altri adattamenti derivati dalla scelta di una dieta di tipo vegetariana, in prevalenza erbivora.\nI denti molari sono di tipo selenodonte (= denti a luna), mostrano cio\u00e8 delle pieghe semilunari o falciformi, in seguito all'usura causata dalla masticazione, con creste longitudinali necessarie per la triturazione delle parti vegetali che avviene tramite i tipici movimenti laterali della mandibola.\nLa formula dentaria \u00e8:\nI 1/3; C 1/1; Pm 2-3/1-3; M 3/3 x 2 = 30-36\nLo stomaco dei Camelidi risulta diviso in tre concamerazioni: rumine, reticolo ed abomaso; di questi tre, soltanto l'abomaso \u00e8 un vero e proprio stomaco ghiandolare secernente succhi gastrici; gli altri due svolgono un ruolo importante nella trasformazione chimica del cibo ingerito grazie all'azione di batteri cellulosolitici simbionti. \nA differenza dei Ruminanti manca un quarto stomaco, l'omaso, mentre nelle pareti del rumine sono presenti delle \"celle acquifere\", cavit\u00e0 che permettono l'accumulo di riserve d'acqua prelevate dall'alimento ed essenziali per la sopravvivenza negli ambienti aridi.\nCome tutti gli Artiodattili, i Camelidi hanno gli arti muniti di dita pari, in questo caso soltanto due, per riduzione evolutiva fino a scomparsa del primo, secondo e quinto dito. Le due rimanenti, fuse a livello metapodiale, sono provviste di cuscinetti elastici che permettono un'andatura digitigrada, altra importante differenza che li distingue dai Ruminanti, i quali sono \"unguligradi\". Le articolazioni degli arti e a livello dello sterno sono inoltre provviste di speciali callosit\u00e0 che conferiscono il nome al sottordine (Tylopoda = piede calloso).\nSempre riguardo all'anatomia dello scheletro, i Camelidi mostrano, come tutti i Selenodonti, una sovrascapola cartilaginea che si sovrappone ad una ben sviluppata scapola ossea e, caratteristica unica nei Mammiferi, un diaframma ossificato.\nLa formula vertebrale \u00e8:\nC 7, D 12; L 7; S 4-5; Cd 12-21.\nIl cranio \u00e8 di forma allungata e privo di corna. Gli occhi sono molto grandi, con pupilla allungata orizzontalmente. L'udito \u00e8 abbastanza sviluppato.\nEsteriormente presentano un pelo ruvido e talvolta molto lungo (alpaca). Le dimensioni variano ampiamente all'interno della famiglia. Il pi\u00f9 piccolo camelide \u00e8 la vigogna (lunghezza: 120\u2013190\u00a0cm; altezza: 70\u2013100\u00a0cm; peso: fino a 50\u00a0kg), i pi\u00f9 grandi sono rappresentati dal genere \"Camelus\", cio\u00e8 il cammello e il dromedario (lunghezza: fino a 3 m; altezza: 2 m; peso: 450\u2013700\u00a0kg). Il lama, l'alpaca e il guanaco sono invece di mole intermedia.\nOltre che per la grande mole, il genere \"Camelus\" differisce dai restanti Camelidi per la presenza della vistosa gobba dorsale (due nel cammello, una nel dromedario), la cui importante funzione \u00e8 descritta nel seguente paragrafo.\nUn'incredibile resistenza.\nI Camelidi si trovano perfettamente adattati ai climi aridi, sia caldi che freddi; ambienti in cui le risorse d'acqua e di cibo scarseggiano o si trovano concentrate in zone limitate, come ad esempio le oasi nei deserti, oppure, come per i Lama delle Ande, zone di alta montagna dove l'ossigeno rarefatto e i pendii rocciosi sono un ostacolo per numerose specie animali.\nNel deserto sabbioso.\nI cammelli e i dromedari sono distribuiti, oramai quasi esclusivamente allo stato domestico, nell'Africa sahariana, nella penisola arabica e in molte zone dell'Asia centrale. In queste zone, i principali problemi per la sopravvivenza sono dovuti alle alte temperature diurne (con forte escursione termica giornaliera), alla difficile possibilit\u00e0 di recupero delle risorse idriche ed alimentari ed alle difficolt\u00e0 di respirazione causate dai forti e continui venti sabbiosi che regnano incontrastati, modellando un ambiente povero di barriere montuose.\nNonostante tutte queste avversit\u00e0, questi enormi Mammiferi riescono a vivere tranquillamente riuscendo a percorrere lunghi viaggi, trasportando grossi pesi e senza nutrirsi per parecchi giorni. Tutto ci\u00f2 grazie a numerosi adattamenti evolutivi.\nL'alta temperatura, accelerando le funzioni metaboliche, porta al rischio di morte per disidratazione dei tessuti dell'organismo. Per combattere il problema, il cammello e il dromedario presentano degli arti molto sviluppati in lunghezza che provocano un forte distaccamento del corpo dal suolo, evitando cos\u00ec di essere investiti dalle calde correnti che si formano per la forte insolazione. Durante il giorno, la loro temperatura corporea aumenta drasticamente (anche di 6-7 gradi) ma tuttavia riescono a svolgere normalmente le loro funzioni biologiche, senza subire una eccessiva sudorazione. Il calore accumulato durante il giorno viene poi ceduto lentamente nelle fredda notte evitando cos\u00ec un brusco raffreddamento.\nLa perdita d'acqua provoca un aumento della viscosit\u00e0 del sangue con conseguenti difficolt\u00e0 a livello del sistema circolatorio. Questo inconveniente viene risolto grazie alla capacit\u00e0 di sottrarre acqua maggiormente dai tessuti che dal sangue, mantenendo inalterato il volume plasmatico, e, soprattutto, grazie all'elevato numero di globuli rossi, molto piccoli e di forma ellittica, che riescono a circolare liberamente anche in condizioni di forte viscosit\u00e0.\nLe curiose gobbe, con le quali riusciamo a distinguere facilmente le due specie del genere \"Camelus\", non sono, come molti pensano, delle \"cisterne\" d'acqua bens\u00ec delle riserve adipose che permettono a questi animali di rimanere molti giorni a digiuno, senza bere. La mancanza d'acqua e di sostanze nutritive viene infatti sopperita col metabolismo dei grassi immagazzinati.\nUn adattamento alla limitatezza delle risorse \u00e8 anche la capacit\u00e0 di bere in pochi minuti grandi quantit\u00e0 d'acqua (anche 135 litri in 10 minuti) ripristinando velocemente il proprio equilibrio idrico ed accorciando il tempo di esposizione in zone che sono solitamente soggette ad un alto rischio di predazione.\nGrazie alle celle acquifere nella parete del rumine, un gran volume d'acqua viene inizialmente accumulato nello stomaco per poi essere rilasciato lentamente evitando problemi di carattere osmotico.\nIn generale, tutti gli organismi perdono una certa quantit\u00e0 d'acqua con l'escrezione dell'urina (o altri composti azotati) e l'espulsione delle feci. Per minimizzare la perdita, i Camelidi dei deserti possiedono dei reni molto capienti, dove l'urina viene concentrata in grandi quantit\u00e0 e, con il riassorbimento dell'acqua filtrata, risulta molto densa. Anche l'acqua dei loro escrementi viene riassorbita e, per questo motivo, le feci vengono emesse secche, cosicch\u00e9 possono essere immediatamente impiegate dall'uomo come combustibile nelle freddi notti desertiche.\nOltre che per la temperatura e la scarsezza delle risorse, il suolo inconsistente e i venti carichi di sabbia fanno del deserto un luogo ostile per chi \u00e8 costretto a percorrere delle lunghe marce. Anche per queste avversit\u00e0, il cammello e il dromedario mostrano efficienti adattamenti: i cuscinetti elastici e gli strati callosi delle zampe impediscono lo sprofondamento nella sabbia; la bocca e le narici si chiudono ermeticamente e il folto pelo delle orecchie e delle sopracciglia proteggono l'animale dal fastidioso e continuo contatto con il pulviscolo aereo."}
{"id": "100335", "revid": "13825", "url": "https://it.wikipedia.org/wiki?curid=100335", "title": "Camelidi", "text": ""}
{"id": "100336", "revid": "123621318", "url": "https://it.wikipedia.org/wiki?curid=100336", "title": "SAP (azienda)", "text": "SAP SE \u00e8 una multinazionale europea per la produzione di software gestionale, una delle principali aziende al mondo nel settore degli ERP e in generale nelle soluzioni informatiche per le imprese.\nL'acronimo SAP significa \"Systeme, Anwendungen, Produkte in der Datenverarbeitung\" (la leggibilit\u00e0 dell'acronimo \u00e8 possibile anche in altre lingue come nel caso dell'italiano \"Sistemi, Applicazioni e Prodotti nell'elaborazione dati\").\nLa societ\u00e0 ha costituito nel mondo filiali amministrative, operative e laboratori per la ricerca e sviluppo: la sede storica risiede a Walldorf, in Germania; successivamente, nel 1980 fu realizzato il linguaggio di programmazione proprietario ABAP, e da allora in tale linguaggio furono scritti quasi tutti i suoi prodotti.\nStoria.\nI primi anni (1972-1987).\nNasce il 1 Aprile 1972 a Weinheim in Germania ad opera di cinque dipendenti della IBM, Claus Wellenreuther, Hans-Werner Hector, Klaus Tschira, Dietmar Hopp e Hasso Plattner sotto il nome di \"SAP Systemanalyse und Programmentwicklung\u00a0GbR\" . L'idea era quella di creare un software gestionale standardizzato che permettesse di integrare tutti i processi di business e permettesse il processamento dati in tempo reale.\nPer raggiungere al meglio i loro obiettivi, i cinque fondatori e i primi dipendenti lavorarono a stretto contatto con i clienti, il pi\u00f9 delle volte fianco a fianco, negli stessi uffici dei clienti, per imparare a capire quelle che erano le loro esigenze di business e i loro processi.\nLa prima versione del programma venne utilizzata da una fabbrica di nylon appartenente alla multinazionale britannica della chimica \"Imperial Chemical Industries\"\u00a0(ICI) a \u00d6stringen in Germania, qui svilupparono programmi di calcolo per mainframe per la gestione delle buste paga e della contabilit\u00e0.\nLa novit\u00e0 era che i dati non venivano pi\u00f9 inseriti meccanicamente con scheda perforata, come nei sistemi IBM, ma venivano archiviati localmente nel sistema elettronico utilizzando un database logico, comune a tutte le attivit\u00e0 dell'azienda. Dal momento in cui non c'era pi\u00f9 bisogno di processare le schede perforate durante la notte, il sistema fu chiamato \"Realtime\" (Echtzeit-System), da qui quella R che ha caratterizzato tutti i prodotti SAP fino agli anni '90.\nNel 1975 avevano sviluppato applicazioni per la contabilit\u00e0 finanziaria (RF), per la verifica delle fatture e per la gestione dell'inventario (RM).\nNel 1979 l'azienda inizi\u00f2 lo sviluppo di SAP R/2, la seconda generazione del suo software, che espanse le funzionalit\u00e0 del prodotto alla gestione materiali e alla pianificazione della produzione.\nNel 1980 i circa 80 dipendenti si spostarono nel primo edifico SAP a Walldorf in Germania\nDa R/3 a player globale.\nDurante gli anni '80, il software di seconda generazione riscosse un enorme successo che port\u00f2 la compagnia a quotarsi in borsa. Il 4 Novembre 1988 le azioni SAP iniziarono a essere scambiate sulla Borsa di Francoforte e sulla Borsa di Stoccarda.\nNonostante tutti questi cambiamenti, la SAP stava gi\u00e0 pensando alla terza generazione del software. Nel 1992 venne lanciato sul mercato SAP R/3, furono sviluppate e rilasciate diverse versioni di R/3 fino al 1995. Con il passaggio dal mainframe al sistema client/server si apr\u00ec una strada per un'economia globalizzata che port\u00f2 SAP a essere un player globale con sedi e centri di sviluppo in tutto il mondo.\nNel 1995 SAP entr\u00f2 a far parte dei 30 titoli a maggiore capitalizzazione della borsa di Francoforte (DAX 30)\nNel 1999 SAP per rispondere all'avvento di internet e della new economy svilupp\u00f2 la strategia mysap.com volta a ridisegnare il concetto di processi di business, includendo per la prima volta l'integrazione via internet. Questa strategia port\u00f2 nel 2004 all'introduzione di SAP ERP Central Component (ECC) 5.0, un anno dopo il suo ingresso nello STOXX Europe 50.\nNegli anni l'azienda si \u00e8 ramificata in tre mercati: tecnologia mobile, tecnologia di database e cloud. Per restare competitiva e per diventare rapidamente un player principale anche nei nuovi mercati ha iniziato una strategia fatta di acquisizioni come quelle di Business Objects, Sybase, Ariba, SuccessFactors, Fieldglass and Concur.\nIl cloud e S/4 HANA.\nNel 2011, i primi clienti iniziarono a utilizzare l'in-memory database SAP HANA. Grazie a questo database le analisi dei dati che prima richiedevano giorni o addirittura settimane venivano completate in pochi secondi.\nNel 2014 SAP ha lanciato SAP S/4HANA, la sua ultima generazione di software aziendale, interamente in esecuzione su SAP HANA. Nel 2019, SAP ha acquisito la societ\u00e0 statunitense Qualtrics, leader nel software di gestione dell'esperienza, ponendo SAP all'avanguardia in questo segmento in crescita. Oggi SAP crea soluzioni per l'Internet of Things e l'apprendimento automatico, per analisi complesse e blockchain. Le applicazioni integrate dell'azienda connettono tutte gli aspetti del business in una suite intelligente. SAP Business Technology Platform consente ai clienti di diventare aziende intelligenti e supporta scenari di clienti cloud, on-premise e ibridi, un elemento centrale della nuova offerta \"RISE with SAP\".\nAttualmente SAP conta pi\u00f9 di 238 milioni di utenti cloud, pi\u00f9 di 100 soluzioni che coprono tutte le funzioni aziendali e il pi\u00f9 grande portafoglio cloud di qualsiasi provider. SAP gestisce 70 data center in 37 sedi in 17 paesi\nProdotti.\nSin dai primi anni '90 SAP si svilupp\u00f2 nel settore degli \"Enterprise Resource Planning\" col prodotto denominato SAP R/x. Le sigle R/1 e R/2 indicavano le versioni realizzate per piattaforma Mainframe. Successivamente con l'avvento delle piattaforme client-server operanti in modalit\u00e0 sistema real-time la sigla divenne R/3. Il nome della suite di prodotti nel tempo cambi\u00f2 da SAP ERP a SAP NetWeaver e quindi SAP ERP ECC. Strutture complete e modulari composte da diversi prodotti tutti integrati/integrabili.\nAltri ambiti specifici per le multinazionali riguardano il data warehousing, con SAP BW, poi diventato SAP BI, il Customer relationship management con SAP CRM e i portali Web con SAP Enterprise Portal. Per allargare il proprio mercato la multinazionale acquis\u00ec, modific\u00f2 e commercializz\u00f2 col nome SAP Business One una versione di ERP adatta alle piccole e medie aziende.\nNel 2010 inizia lo sviluppo di SAP HANA \"High-Performance Analytic Appliance\" un sistema di gestione di basi di dati colonnare e \"in memory\" progettata per gestire sia alti tassi di transazioni che elaborazione di interrogazioni complesse nella stessa piattaforma. La nuova piattaforma tecnologica ha sigla S/4. La prima versione, la 1.0, \u00e8 stata scritta in linguaggio C, C++.\nOrganico.\nA fine 2019 SAP disponeva nel mondo di un organico di oltre 100.000 persone.\nA fine 2016 circa 320.000 aziende in 190 paesi possedevano installazioni con software SAP."}
{"id": "100339", "revid": "1442080", "url": "https://it.wikipedia.org/wiki?curid=100339", "title": "Katyna Ranieri", "text": "Biografia.\nDebutta nell'immediato dopoguerra come cantante nei circoli delle Forze Armate americane; prende successivamente parte come soubrette ad alcuni spettacoli di variet\u00e0 nelle compagnie di Fanfulla e di Tino Scotti.\nNel 1953 debutta al Festival di Sanremo con quattro canzoni, portando in finale \"No Pierrot\" in coppia con Achille Togliani, ma il suo maggior successo di questa edizione \u00e8 \"Acque amare\", composizione di Carlo Alberto Rossi: la canzone non arriva in finale, nonostante l'applauditissima versione dell'altra interprete Carla Boni, ma anche la Ranieri riesce comunque a imporsi con il suo stile non convenzionale, valorizzato dall'arrangiamento innovativo, per quei tempi, dell'orchestra del maestro Armando Trovajoli\nNello stesso anno debutta anche al cinema con \"Fermi tutti... arrivo io!\", al quale fanno seguito \"Viva la rivista!\" e \"Capitan Fantasma\". Il vero successo popolare arriva con il Festival di Sanremo 1954, in cui presenta tre brani, tra cui \"Canzone da due soldi\", che si classifica al secondo posto. A maggio partecipa anche al Festival di Napoli, portando in finale \"Pulecenella\" in coppia con Giacomo Rondinella e \"Mannaggia 'o suricillo\" con Maria Paris.\nBella e affascinante, Katyna Ranieri si afferma come interprete di grande intensit\u00e0, capace di spaziare dal genere melodico a quello jazzistico, grazie alla sua voce delicata, duttile e sensuale.\nSi sposa in prime nozze con l'ufficiale dell'aviazione Eusepio Sternini, da cui ha il figlio Enrico; si separa dal marito nel 1954 e conosce il maestro Riz Ortolani, che sposa nel 1956 a Citt\u00e0 del Messico.\nMa, non essendo il matrimonio valido in Italia, viene denunciata da Sternini per bigamia e condannata ad otto mesi di reclusione (condanna poi amnistiata nel maggio 1960); la situazione si risolver\u00e0 definitivamente solo nel 1964 con l'annullamento del primo matrimonio da parte della Sacra Rota e il matrimonio italiano con Riz Ortolani dal quale nasce una figlia, Rizia Ortolani.\nA met\u00e0 degli anni cinquanta entra a far parte del gruppo di cantanti della Radio Rai, accompagnati dalla grande orchestra di Carlo Savina e firma un importante contratto discografico con la RCA Italiana, che con l'album \"La ragazza di Piazza di Spagna\" la lancia anche sul mercato internazionale. Partita per l'America latina per una lunga tourn\u00e9e, ottiene un grande successo insieme a suo marito Riz Ortolani con uno show trasmesso dalla televisione messicana.\nNel 1962 ha inciso il 45 giri \"Nessuno mai mi ha mandato dei fior\", scritto da Piero Ciampi.\nUn grande successo internazionale fu ottenuto dalla canzone \"More\" (candidata addirittura agli Oscar) che Ortolani inser\u00ec nella colonna sonora del film \"Mondo cane\" (1962). Katyna Ranieri interpret\u00f2 con successo sia la versione inglese \"More\", che quella italiana \"Ti guarder\u00f2 nel cuore\".\n\u00c8 l'unica cantante italiana ad aver cantato alla notte degli Oscar nel 1964. \u00c8 molto famosa all'estero ed ha fatto tourn\u00e9e in tutto il mondo.\nNel suo repertorio figura anche la \"cover\" del brano musicale \"Johnny Guitar\", dalla colonna sonora del film western del 1954 \"Johnny Guitar\", diretto da Nicholas Ray.\nCome cantante ha collaborato con Nino Rota per diversi film di Federico Fellini (\"8\u00bd\" e \"Amarcord\").\n\"Oh my love\", scritta da Ortolani nel 1971 e cantata dalla Ranieri per il film \"Addio zio Tom di\" Gualtiero Jacopetti e Giorgio Prosperi, \u00e8 stata recentemente scelta sia per \"Drive\" (2011) di Nicolas Winding Refn che \"per Gli ultimi saranno gli ultimi\" (2015) di Massimiliano Bruno.\nTra le sue numerose partecipazioni televisive \u00e8 da ricordare in particolare la conduzione, insieme al marito Riz Ortolani e al compianto attore Stefano Satta Flores, del programma musicale \"C'\u00e8 un'orchestra per lei\", andato in onda sul canale nazionale RAI nella primavera del 1976."}
{"id": "100340", "revid": "57342", "url": "https://it.wikipedia.org/wiki?curid=100340", "title": "Arthur Dent", "text": "Arthur Dent \u00e8 il protagonista della serie di romanzi di fantascienza umoristica \"Guida galattica per gli autostoppisti\" dello scrittore inglese Douglas Adams.\nArthur Dent \u00e8 un normale essere umano, un giovane inglese che viene trascinato in giro per la galassia dal suo amico Ford Prefect, rivelatosi un alieno in un momento quanto mai provvidenziale: infatti, pochi istanti prima che la Terra venga disintegrata per fare posto ad una superstrada spaziale, riesce a salvarsi insieme all'amico facendosi dare un passaggio da un'astronave Vogon.\nArthur affronta con notevole flemma le varie vicende che si succedono nella sua vita di autostoppista galattico, ma sempre con aria scanzonata e spesso incredula di fronte alla variet\u00e0 e vastit\u00e0 dell'universo in cui si muove.\nAnzi, in cui viene spesso violentemente strapazzato dai suoi altrettanto incredibili compagni di viaggio, che comprendono l'amico Ford Prefect e suo cugino Zaphod Beeblebrox, la ragazza terrestre Trillian e Marvin, l'androide paranoico.\nIl lungo giro per la galassia non cambier\u00e0 Arthur Dent nel profondo del suo animo, gentile e innocente, ma gli insegner\u00e0 almeno a sapere sempre dov'\u00e8 il suo asciugamano.\nIl suo nome \u00e8 stato dato all'asteroide 18610 Arthurdent."}
{"id": "100343", "revid": "120691929", "url": "https://it.wikipedia.org/wiki?curid=100343", "title": "Serie C1 1985-1986", "text": "La Serie C1 1985-1986 \u00e8 stata l'ottava edizione del terzo livello del campionato italiano di calcio, disputato tra il 22 settembre 1985 e il 1\u00ba giugno 1986 e concluso con la promozione del , del , del e del .\nStagione.\nIl di uno semisconosciuto Arrigo Sacchi, riscatta subito la retrocessione dalla B della stagione passata e ritorna dopo quasi 12 mesi in cadetteria, a pari punti con il di Luigi Mascalaito che invece mancava dalla B dal 1978: i ducali e i canarini centrarono l'obiettivo il 18 maggio e il 1\u00ba giugno con due vittorie in casa (2-1; 1-0) contro la stessa squadra: l' e tagliando definitivamente fuori dalla corsa promozione il . I primi quattro posti di questa stagione sono tutte occupate da squadre emiliane (compresa la , ferma \"solo\" a 40 punti).\nDoppia retrocessione del che in 12 mesi scivola dalla B alla Serie C2. Gi\u00e0 condannata la , il e il che non riescono a recuperare punti su , , , , , mentre i pavesi retrocedono, i romagnoli ottengono il ripescaggio per il declassamento del che dalla B retrocede d'ufficio in C2.\nCapocannoniere del girone il centravanti del Modena Sauro Frutti con 21 gol.\nLa favorita di Franco Scoglio (guidata in avanti dal giovane Tot\u00f2 Schillaci) vince il girone B e torna in seconda serie dopo 18 anni dall'ultima partecipazione al campionato cadetto, al 2\u00ba posto pronto ritorno tra i cadetti per il che distacc\u00f2 di tre punti una sorprendente .\nRetrocessioni per , , , , ma a causa del Secondo Totonero che vede coinvolta la , quest'ultimi dal quinto posto, retrocedono direttamente all'ultimo posto finendo in C2, e a seguito del fallimento del (militante in Serie B), sia i giallorossi campani e gli amaranto toscani vengono ripescati.\nCapocannoniere del girone l'attaccante del Barletta Marco Romiti.\nGirone A.\nClassifica finale.\nLegenda:\nRegolamento:\nNote:\nStatistiche.\nSquadre.\nPrimati stagionali.\nFonte:\nIndividuali.\nClassifica marcatori.\nFonte:\nGirone B.\nClassifica finale.\nLegenda:\nRegolamento:\nNote:\nStatistiche.\nSquadre.\nPrimati stagionali.\nFonte:"}
{"id": "100346", "revid": "2184720", "url": "https://it.wikipedia.org/wiki?curid=100346", "title": "Milva", "text": "Dotata di una voce da contralto molto duttile, capace di sonorit\u00e0 timbriche peculiari, nonch\u00e9 di un solido vibrato e di un melisma preciso e personalissimo, era soprannominata \"la Pantera di Goro\"; fu infatti una delle protagoniste della musica italiana negli anni sessanta e settanta, assieme a Ornella Vanoni, Patty Pravo (\"la Civetta di Venezia\"), Mia Martini, Mina (\"la Tigre di Cremona\"), Iva Zanicchi (\"l'Aquila di Ligonchio\") e Orietta Berti (\"l'Usignolo di Cavriago\").\nMolto popolare in Italia e in Germania, ha calcato i pi\u00f9 grandi palcoscenici del mondo, dalla Scala al Piccolo Teatro di Milano dallo Ch\u00e2telet all\u2019Op\u00e9ra di Parigi e dallo Schauspielhaus di Zurigo alla Konzerthaus di Berlino, dal Concertgebouw di Amsterdam alla Suntory Hall a Tokyo, fino alla Carnegie Hall a New York.\nHa pubblicato con successo dischi anche in Francia, Giappone, Corea del Sud, Grecia, Spagna, Russia, Messico, Argentina, Per\u00f9, Uruguay, Turchia, Regno Unito, Austria, Portogallo, Jugoslavia, Paesi Bassi, Svizzera e Stati Uniti.\nIn totale, ha venduto oltre 80 milioni di dischi in tutto il mondo.\nAd oggi detiene il record di artista italiana con il maggior numero di album realizzati in assoluto: ben 173 tra album in studio, album live e raccolte, di cui 39 per il solo mercato italiano e 126 singoli. Il suo repertorio spaziava fra generi molto diversi fra loro: infatti, \u00e8 una delle poche cantanti italiane ad aver lavorato sia nel mondo della musica leggera che nell\u2019impegnato teatro di Brecht e Strehler.\nLa sua statura artistica \u00e8 stata ufficialmente riconosciuta dalle Repubbliche Italiana, Francese e Tedesca, che le hanno conferito alcune tra le pi\u00f9 alte onorificenze; Milva infatti \u00e8 stata: Ufficiale dell'Ordre des arts et des lettres (ordine conferitole nel 1995), Ufficiale dell'Ordine al Merito della Repubblica Federale di Germania (conferitole nel 2006), Commendatore dell'Ordine al Merito della Repubblica Italiana (conferitole nel 2007) e Cavaliere della Legion d'onore della Repubblica Francese (conferitole nel 2009).\nPer il colore dei suoi capelli era anche nota come \"La Rossa\" (titolo di una famosa canzone scritta per lei da Enzo Jannacci, al quale dedic\u00f2 l'omonimo album \"La Rossa\" del 1980); il colore caratterizzava anche la sua fede politica di sinistra, rivendicata in numerose occasioni.\nFra i numerosi successi di Milva occorre ricordare: \"Milord\" (cover italiana dell\u2019omonima canzone di \u00c9dith Piaf, alla quale la cantante dedic\u00f2 un intero LP); \"La filanda\", cover del brano \"\u00c9 ou n\u00e3o \u00e9\" della cantante di fado Am\u00e1lia Rodrigues; \"Alexander Platz\", di Franco Battiato, Giusto Pio e Alfredo Cohen; \"Canzone\", di Don Backy, presentata al Festival di Sanremo 1968, dove si classific\u00f2 terza; \"Da troppo tempo\", una delle sue pi\u00f9 rappresentative e celebri interpretazioni, in seguito tradotta (come altri brani del repertorio di Milva) anche in giapponese.\nBiografia.\nGli inizi negli anni sessanta.\nAl secolo Maria Ilva, inizia giovanissima a cantare nelle balere del basso ferrarese con il nome d'arte \"Sabrina\", e l\u00ec viene notata per la sua grinta e la sua straordinaria voce. Dopo aver trionfato in un concorso di voci nuove della Rai nel 1959, arrivando prima su ben 7600 partecipanti con le canzoni \"Acque amare\" di Carla Boni e \"Dicembre m'ha portato una canzone\" di Nilla Pizzi, comincia ad incidere per la Cetra, la casa discografica di Stato, partecipando al Festival di Sanremo 1961, nel quale arriva terza con \"Il mare nel cassetto\". A giugno dello stesso anno partecipa alla manifestazione canora napoletana \"Giugno della Canzone Napoletana\", in cui vince il primo premio con \"Credere\", in coppia con Nunzio Gallo, ed il secondo premio con \"Mare verde\", in coppia con Mario Trevi.\nL'anno dopo \u00e8 seconda con \"Tango italiano\", che arriva in prima posizione nella classifica dei 45 giri. In questo periodo sono tantissimi i 45 giri incisi, tra i quali si ricordano due successi come \"Flamenco Rock\" (1960) e \"Blue spanish eyes\" (1966). Milva conquista immediatamente un'enorme popolarit\u00e0, e per la linea melodica e tradizionale che caratterizza le sue canzoni, viene fin dall'inizio contrapposta dalla stampa a quella che per molti anni verr\u00e0 identificata come la sua storica rivale, e cio\u00e8 Mina. La rivalit\u00e0, in realt\u00e0, non \u00e8 mai esistita ed \u00e8 stata pi\u00f9 volte smentita dalla stessa Milva.\nNel 1961 sposa il regista Maurizio Corgnati (1\u00ba agosto 1917-30 marzo 1992) e nel 1963 avranno una figlia, Martina Corgnati, curatrice e critica d'arte. Milva ha definito Corgnati l'uomo pi\u00f9 importante della sua vita anche se \u00e8 stata lei a lasciarlo nel 1969. Milva viene a contatto attraverso il marito, con una dimensione culturale che le permetter\u00e0 una progressiva e rilevante evoluzione artistica. Nel tempo avr\u00e0 una relazione sentimentale con l'attore Mario Piave, in seguito con il paroliere Massimo Gallerani e poi con l'attore e doppiatore, Luigi Pistilli, anche lui considerato uno dei migliori interpreti delle opere di Bertolt Brecht.\nDopo la sua partecipazione al Festival di Sanremo 1962, dove presenta \"Tango italiano\" (2\u00ba posto) e \"Stanotte al luna park\", Bruno Coquatrix, storico patron dell'Olympia di Parigi, la chiama per un eccezionale debutto oltralpe. Verso la met\u00e0 del decennio si avvicina ad un repertorio pi\u00f9 ricercato, attraverso gli LP \"Le canzoni del Tabarin - Canzoni da cortile\" (1963) e \"Canti della libert\u00e0\" (1965), dove incide la prima versione di \"Bella ciao\", una delle sue pi\u00f9 famose interpretazioni, che alcuni anni dopo Milva riproporr\u00e0 in una puntata di Canzonissima.\nNel 1968 si classifica al terzo posto in coppia con Adriano Celentano con \"Canzone\", brano al centro di una celebre diatriba tra il molleggiato ed il suo autore, Don Backy, e dedica un intero album al \"Tango\".\nNel 1969 recita il ruolo della prostituta in quello che \u00e8 il suo primo ruolo brillante nel musical di Garinei e Giovannini \"Angeli in bandiera\", al fianco di Gino Bramieri e nello stesso anno incide \"Aveva un cuore grande\", altro suo successo.\nLa recitazione in teatro e il successo.\nMa, soprattutto, si avvicina alla recitazione, lavorando nel teatro leggero con Gino Bramieri e David Riondino, per poi passare a Giorgio Strehler, che diventa una figura-chiave per la crescita artistica di Milva, che in pochi anni diventa una delle pi\u00f9 importanti attrici teatrali italiane. In particolare, si specializza nella rappresentazione del repertorio brechtiano, diventandone la maggiore interprete italiana, nonch\u00e9 una delle pi\u00f9 apprezzate in assoluto in ambito internazionale. Alle canzoni di Bertolt Brecht Milva ha dedicato ben quattro progetti discografici e innumerevoli recital teatrali (i famosi \"Milva canta Brecht\"). Famosissima la sua interpretazione di Jenny dei Pirati nell'allestimento de \"L'opera da tre soldi\" (1973). Parallelamente continua la sua carriera come cantante attraverso l'incisione di importanti album, ai quali collaborano Ennio Morricone (che la omaggia con un intero LP, \"Dedicato a Milva da Ennio Morricone\"), Francis Lai, Mik\u012bs Theod\u014drak\u012bs, fino a Vangelis, Enzo Jannacci e Franco Battiato (siamo gi\u00e0 negli anni ottanta).\nCome cantante, Milva sembra proporsi al pubblico sotto due aspetti fondamentali: uno, pi\u00f9 tradizionale, che comprende la pubblicazione di numerosissimi singoli di tipo abbastanza convenzionale e il relativo presenzialismo televisivo attraverso la partecipazione a popolarissime gare canore. L'altro, quello pi\u00f9 impegnato, vede la riproposizione di un repertorio colto, importante, secondo un accordo con la casa discografica Ricordi (dove incide dal 1966 al 1993), grazie alla quale Milva pu\u00f2 permettersi la pubblicazione di lavori di grande spessore, impegnandosi per\u00f2 a presentarsi annualmente al Festival di Sanremo e a lavorare parallelamente su una produzione pi\u00f9 popolare. Nella prima met\u00e0 degli anni settanta escono, dunque, i suoi primi due LP dedicati al mondo brechtiano e curati da Giorgio Strehler: \"Milva canta Brecht\" (1971) e \"Brecht\" (1975), quest'ultimo registrato dal vivo al teatro Metastasio di Prato. Sempre nel 1975 esce l'LP \"Libert\u00e0\", dieci anni dopo \"Canti della libert\u00e0\", col quale Milva aveva coraggiosamente dato una svolta alla propria carriera senza per altro voler sfuggire ad una ben precisa connotazione politica.\nMa sono questi gli anni anche dei grandi successi commerciali di brani come \"La filanda\", \"Mediterraneo\", \"E per colpa tua\", \"Da troppo tempo\", \"Fine settimana\" e molti altri.\nNel 1977 pubblica l'album \"Milva\", che si avvale della collaborazione di Cristiano Malgioglio e Corrado Catellari, e che contiene una versione in italiano ad opera di Luigi Albertelli di \"Non piangere pi\u00f9 Argentina\", celebre brano tratto dal musical \"Evita\".\nNel 1978 \u00e8 in teatro con ben due spettacoli: \"Diario dell'assassinata\", per la regia di Gino Negri e \"Orfeo all\u2019inferno\", per la regia di Vito Molinari.\nNel 1979 pubblica l'album \"La mia et\u00e0\" che si avvale canzoni scritte dal compositore greco Mik\u012bs Theod\u014drak\u012bs e delle prestigiose firme di poeti greci tra i pi\u00f9 importanti del '900 come Giorgos Seferis, \"Premio Nobel\" per la letteratura nel 1963, Tasos Livaditis, poeta greco di estrema sinistra, considerato tra i pi\u00f9 eccezionali della sua generazione, Manos Eleutheriou e Iakovos Kambanellis.\nNello stesso anno \u00e8 nuovamente in teatro con lo spettacolo \"Canzoni tra le due guerre\", per la regia di Filippo Crivelli, immortalato anche in un album registrato dal vivo e nel recital \"Io, B.B.\".\nDal 1973 al 1980, sotto la guida dell'impresario Elio Gigante, realizza molte tourn\u00e9e internazionali, che la portano al grande successo discografico in Francia e soprattutto Germania, dove vince numerosi dischi di platino, grazie anche all'incisione di molti suoi lavori in lingua tedesca.\nAnni ottanta: l'incontro con Battiato.\nDagli anni ottanta in poi, il suo curriculum si arricchisce considerevolmente, grazie ad altre prestigiose collaborazioni, che ne esaltano le capacit\u00e0 artistiche: Luciano Berio (del quale interpreta il Primo cantastorie nella prima assoluta di \"La vera storia\" al Teatro alla Scala di Milano diretta dal compositore con Mariana Nicolesco, Oslavio Di Credico e gli Swingle Singers nel 1982, Une Chanteuse ne \"La vera storia\" diretta da Sylvain Cambreling con Antonio Savastano all'Op\u00e9ra National de Paris nel 1985) ed al Teatro Comunale di Firenze diretta da Berio nel 1986; Astor Piazzolla, che la elegge come sua interprete favorita e le dedica l'opera da lei interpretata \"Maria de Buenos Aires\" e poi, ancora, con gli scrittori Umberto Eco, Andrea Zanzotto ed Emilio Villa.\nSempre nel 1986 \u00e8 Spelunken-Jenny in \"Die Dreigroschenoper\" al Th\u00e9\u00e2tre du Ch\u00e2telet di Parigi per la regia di Giorgio Strehler.\nNel 1980 \u00e8 protagonista del variet\u00e0 in tre puntate \"Palcoscenico\", diretta da Antonello Falqui, affiancata da Oreste Lionello, sorta di embrione di quello che sar\u00e0 tre anni dopo \"Al Paradise\", prima edizione dello show di successo accanto a Oreste Lionello e Heather Parisi. Nello stesso anno pubblica \"La Rossa\", un album interamente prodotto da Enzo Jannacci, acclamato dalla critica.\nNel 1981 inizia il sodalizio con Franco Battiato con quello che \u00e8 il pi\u00f9 grande successo commerciale della cantante, \"Milva e dintorni\", il primo di tre album realizzati con Franco Battiato e Giusto Pio. Il brano affidato alla promozione radiofonica \u00e8 \"Alexander Platz\". Battiato elabora espressamente per lei questo capolavoro dalle atmosfere fassbinderiane e che rappresenta, ad oggi, uno dei brani pi\u00f9 celebri dell'artista. Milva ne fece un vero e proprio cavallo di battaglia, riproposto nei concerti e reinciso in varie raccolte in Italia, Germania e Giappone, come \"Wieder mal\", \"In Concert\", \"Milva\", \"Mein Weg (Stationen einer Karriere 1977-1998)\", \"Die ultimative Chart Show\". Divenne inoltre la \"title track\" della versione francese dell'album, \"Milva Alexander Platz\", e fu anche inciso in tedesco, con il titolo \"Menschen an der Macht.\"\nNel 1983 prende parte al variet\u00e0 televisivo \"Al Paradise\", rivelando doti di intrattenitrice televisiva al fianco di Heather Parisi ed Oreste Lionello, nello stesso periodo pubblica l'ambum \"Identikit\", che vanta tra gli autori Antonello Venditti, Riccardo Cocciante, Paolo Conte e Bruno Lauzi. La cantante promuove il disco con i brani \"Eva dagli occhi di gatto\", scritta da Venditti, e \"Dicono di me\", che la cantante esegue in molte trasmissioni televisive dell'epoca, pur non pubblicandoli su alcun 45 giri. L'album viene promosso anche da uno special televisivo dal titolo \"Dicono di me...Milva\" trasmesso da Rai 2 nel 1984.\nNel 1985 Milva comp\u00ec una svolta musicale, incidendo il singolo italo disco \"Marinero\", incluso nell'album \"Corpo a corpo\" sempre con sonorit\u00e0 pi\u00f9 elettroniche. Il singolo ottiene un buon successo anche all'estero. L'album \u00e8 prodotto ed arrangiato da Giancarlo Bigazzi, Tot\u00f2 Savio e Raf, e porta le firme di Gianna Albini, Paolo Amerigo Cassella e Steve Piccolo. Anche in questo caso Milva sceglie per la promozione alcuni brani del disco da eseguire in TV ma senza pubblicarli su 45 giri: \"Amo chi siamo\", \"Il film della mia vita\" (versione in italiano del brano \"Shadow dancing\" di Betty Vittori) e una cover di \"Nel silenzio splende\", incisa l'anno prima da Gianni Morandi.\nNel 1986 pubblic\u00f2 l'album \"Tra due sogni\", prodotto da Vangelis e promosso dal singolo \"Canto a Lloret\".\nNel 1988 pubblic\u00f2 la raccolta \"Milva\" promossa dai brani inediti \"Gente\", \"Vento di mezzanotte\" e \"Rapsodie gitane\", quest'ultima sigla finale della trasmissione di Rai 1 \"Di che vizio sei?\" alla quale la cantante prende parte. Tutti e tre i brani sono firmati da Massimo Bubola.\nNel 1989 fu pubblicato il secondo album prodotto da Franco Battiato: \"Svegliando l'amante che dorme.\" Il disco riscosse un ottimo successo e fu pubblicato, oltre che in Italia, anche in Germania, col titolo \"Eine erfundene Geschichte,\" Giappone, Spagna col titolo \"Una historia inventada\". Fu proprio \"Una storia inventata,\" brano d'apertura dell'album, intenso e malinconico\",\" a riportare l'interprete alla ribalta delle musica leggera, rappresentando il secondo grande successo firmato Battiato/Pio.\nAnni novanta.\nNel 1990 partecipa al Festival di Sanremo con il brano \"Sono felice\", e nel 1993 con il brano \"Uomini Addosso\", non riuscendo, inaspettatamente (visto il grande consenso di pubblico), ad accedere alla finale.\nNel 1993 \u00e8 il principe Orlofsky ne \"Il pipistrello\", diretta da Peter Maag con Karen Huffstodt, Armando Ariostini, Valeria Esposito, Michael Aspinall e Tuccio Musumeci al Teatro Massimo Vincenzo Bellini di Catania. Alla prima rappresentazione sono ospiti d'onore il soprano Cecilia Gasdia, il baritono Leo Nucci ed il basso Ruggero Raimondi. In questi anni Milva torna assiduamente a lavorare in teatro, diretta da registi quali Giancarlo Sepe, Terence Rattigan, Marcello Panni, Mario Missiroli e per l'ultima regia di Giorgio Strehler prima della sua scomparsa nello spettacolo \"Non sempre splende la luna - Milva canta un nuovo Brecht\".\nIn questi anni le incisioni discografiche sono tra le pi\u00f9 variegate, dall'album \"Volpe d'amore\", in collaborazione col poeta e politico greco Thanos Mikroutsikos, \"Mia bella Napoli\" dedicato alla canzone napoletana, fino al tango argentino di Astor Piazzolla omaggiato nell'album \"El Tango De Astor Piazzolla\", passando per la canzone francese degli album \"La chanson fran\u00e7aise\" e \"caf\u00e8 chantant\" e la collaborazione col musicista giapponese Shinji Tanimura nell'album \"Fammi luce - Milva ha incontrato Shinji\".\nNel 1999 realizza in duetto con Al Bano una nuova versione della canzone \"Io di notte\" conosciuta in Germania anche con il titolo \"Zuviele N\u00e4chte ohne dich\".\nGli ultimi progetti e il ritiro dalle scene.\nNel 2004 collabora con Alda Merini realizzando un intero album con le liriche della grande poetessa musicate da Giovanni Nuti.\nL'ultima partecipazione di Milva al festival sanremese avviene nel 2007, con la canzone \"The Show Must Go On\" di Giorgio Faletti che collabora anche all'album \"In territorio nemico\".\nInsignita l'anno precedente del titolo di Cavaliere della Legion d'Onore, nel 2010, dopo cinquantun anni di carriera, pubblica il terzo album scritto e prodotto per lei da Franco Battiato (dopo \"Milva e dintorni\" del 1982 e \"Svegliando l'amante che dorme\" del 1989), intitolato \"Non conosco nessun Patrizio\" e balzato immediatamente nella top 20 dei dischi pi\u00f9 venduti in Italia. Con questo album l'artista annuncia il suo addio alle scene, almeno per quanto riguarda le esibizioni dal vivo, dopo mezzo secolo di palcoscenico vissuto in tutto il mondo.\nCon queste parole Milva spiega le ragioni della propria scelta: \u00abRitengo che proprio questa speciale combinazione di capacit\u00e0, versatilit\u00e0 e passione sia stato il mio dono pi\u00f9 prezioso e memorabile al pubblico e alla musica che ho interpretato e per quello voglio essere ricordata. Oggi questa magica e difficile combinazione forse non mi \u00e8 pi\u00f9 accessibile: per questo, dato qualche sbalzo di pressione, una sciatalgia a volte assai dolorosa, qualche affanno metabolico; e, soprattutto, dati gli inevitabili veli che l'et\u00e0 dispiega sia sulle corde vocali sia sulla prontezza di riflessi, l'energia e la capacit\u00e0 di resistenza e di fatica, ho deciso di abbandonare definitivamente le scene e fare un passo indietro in direzione della sala d'incisione, da dove posso continuare ad offrire ancora un contributo pregevole e sofisticato\u00bb.\nIl 31 ottobre 2010 rilascia la sua ultima intervista televisiva a \"L'arena\" di Massimo Giletti. Tra l'inverno e la primavera del 2011, malgrado l'annuncio di un addio all'attivit\u00e0 dal vivo, Milva ritorna in teatro nello spettacolo, gi\u00e0 portato in scena dal 2008, \"La variante di L\u00fcneburg\", tratto dal libro di Paolo Maurensig con musiche di Valter Sivilotti. Dopo poche altre apparizioni (anche televisive) in giro per l'Europa, l'artista abbandona definitivamente le scene a partire dal 2013.\nNell'ambito del Festival di Sanremo 2018 le \u00e8 stato assegnato il \"Premio alla carriera\", ritirato dalla figlia Martina Corgnati. L'idea del premio \u00e8 stata lanciata da Cristiano Malgioglio e rilanciata sul web da All Music Italia e dal suo direttore Massimiliano Longo, prima con l'hashtag #PremioCarrieraMilva e poi con una petizione che ha raggiunto quasi 5000 sottoscrizioni.\nIl 16 luglio 2019, in occasione dei suoi 80 anni, la cantante rilascia la sua ultima intervista al \"Corriere della Sera\", in cui racconta le proprie giornate nella sua casa milanese di Via Serbelloni accudita dalla figlia Martina e dalla sua fidata assistente Edith.\nNel maggio 2020 Milva fa la sua ultima apparizione sulle scene musicali, con un cameo nella chiusura del videoclip della canzone \"Domani \u00e8 primavera\" di Dario Gay, incisione fatta dallo stesso in collaborazione con altri artisti per l'emergenza da COVID-19.\nLa morte.\nAffetta sin dal 2009 da una malattia neurodegenerativa, Milva \u00e8 morta il 23 aprile 2021, all'et\u00e0 di 81 anni, nella sua casa di via Serbelloni a Milano. Riposa nel cimitero di Blevio, sul Lago di Como.\nPartecipazioni al Festival di Sanremo.\nCome ospite.\nCon 15 presenze, ma nessuna vittoria, Milva detiene il record di partecipazioni al Festival insieme a Peppino Di Capri, Toto Cutugno e Al Bano. Sono un record inoltre le 9 partecipazioni consecutive dal 1961 al 1969."}
{"id": "100349", "revid": "1543377", "url": "https://it.wikipedia.org/wiki?curid=100349", "title": "XAML", "text": "XAML (abbreviazione di eXtensible Application Markup Language, e pronunciata \"Zammel\") \u00e8 un linguaggio di markup basato su XML, utilizzato per descrivere l'interfaccia grafica delle applicazioni basate sulla libreria Windows Presentation Foundation.\nIl linguaggio XAML si basa sugli oggetti contenuti nel Common Language Runtime e sulle loro propriet\u00e0 o eventi.\nEsiste un linguaggio analogo allo XAML: XML User Interface Language (XUL). Esso \u00e8 un linguaggio open source dedicato alla creazione di applicazioni derivate dal progetto Mozilla.\nNel 2007, l'European Committee for Interoperable Systems dopo segnalazione di aziende di informatica ha investigato sulla possibilit\u00e0 che la Microsoft volesse utilizzare l'XAML per sostituire lo standard HTML.\nXAML \u00e8 ampiamente utilizzato nelle tecnologie .NET Framework 3.0 e .NET Framework 4.0, in particolare Windows Presentation Foundation (WPF), Silverlight, Windows Workflow Foundation (WF), Windows Runtime XAML Framework e app di Windows Store. In WPF, XAML forma un linguaggio di markup dell'interfaccia utente per definire elementi dell'interfaccia utente, data binding, eventi e altre funzionalit\u00e0. In WF, i flussi di lavoro possono essere definiti utilizzando XAML. XAML pu\u00f2 essere utilizzato anche nelle applicazioni Silverlight, nell'obsoleto Windows 10 Mobile (in precedenza Windows Phone) e Universal Windows Platformapp, chiamate anche app di Windows Store.\nGli elementi XAML vengono mappati direttamente alle istanze di oggetti Common Language Runtime , mentre gli attributi XAML vengono mappati alle propriet\u00e0 e agli eventi Common Language Runtime su tali oggetti. I file XAML possono essere creati e modificati con strumenti di progettazione visiva come Microsoft Expression Blend, Microsoft Visual Studio e il visual designer di Windows Workflow Foundation hostable. Possono anche essere creati e modificati con un editor di testo standard, un editor di codice come XAMLPad o un editor grafico come Vector Architect.\nTutto ci\u00f2 che viene creato o implementato in XAML pu\u00f2 essere espresso utilizzando un linguaggio .NET pi\u00f9 tradizionale, come C # o Visual Basic .NET. Tuttavia, un aspetto chiave della tecnologia \u00e8 la ridotta complessit\u00e0 necessaria per gli strumenti per elaborare XAML, poich\u00e9 si basa su XML. Di conseguenza, stanno emergendo una variet\u00e0 di prodotti, in particolare nello spazio WPF, che creano applicazioni basate su XAML. Poich\u00e9 XAML si basa semplicemente su XML, sviluppatori e progettisti sono in grado di condividere e modificare i contenuti liberamente tra di loro senza richiedere la compilazione. XAML beneficia anche dell'essere una definizione dichiarativa dell'interfaccia utente anzich\u00e9 del codice procedurale per generarla.\nTecnologia.\nUn file XAML pu\u00f2 essere compilato in un file .BAML (Binary Application Markup Language), che pu\u00f2 essere inserito come risorsa in un assembly .NET Framework. In fase di esecuzione, il motore del framework estrae il file .BAML dalle risorse dell'assembly, lo analizza e crea un flusso di lavoro o un albero visivo WPF corrispondente.\nQuando viene utilizzato in Windows Presentation Foundation, XAML viene usato per descrivere le interfacce utente visive . WPF consente la definizione di oggetti 2D e 3D, rotazioni, animazioni e una variet\u00e0 di altri effetti e funzionalit\u00e0.\nQuando viene utilizzato in contesti Windows Workflow Foundation, XAML viene utilizzato per descrivere la logica dichiarativa potenzialmente a esecuzione prolungata, come quelle create dagli strumenti di modellazione dei processi e dai sistemi di regole. Il formato di serializzazione per i flussi di lavoro era precedentemente chiamato XOML, per differenziarlo dall'uso del markup dell'interfaccia utente di XAML, ma ora non sono pi\u00f9 distinti. Tuttavia, l'estensione del file per i file contenenti il markup del flusso di lavoro \u00e8 ancora \"XOML\". \nModelli.\nXAML utilizza un modo specifico per definire l'aspetto e il design chiamato \"Template\"; a differenza della sintassi Cascading Style Sheet, \u00e8 pi\u00f9 vicino a XBL. \nEsempio.\nQuesto esempio di Windows Presentation Foundation mostra il testo \"Ciao, mondo!\" nel contenitore XAML di primo livello denominato Canvas.\n &lt;Canvas xmlns = \"http://schemas.microsoft.com/client/2007\" \n xmlns: x = \"http://schemas.microsoft.com/winfx/2006/xaml\" &gt; \n &lt;TextBlock&gt; Ciao, mondo! &lt;/TextBlock&gt; \n &lt;/Canvas&gt;\nPotrebbe essere necessario modificare lo schema Microsoft per funzionare sul computer. Utilizzando uno schema consigliato da Microsoft, l'esempio pu\u00f2 essere anche: \n &lt;Canvas xmlns = \"http://schemas.microsoft.com/winfx/2006/xaml/presentation \" &gt; \n &lt;TextBlock&gt; Ciao, mondo! &lt;/TextBlock&gt; \n &lt;/Canvas&gt;\nQuesto pu\u00f2 essere integrato in una pagina Web se WPF \u00e8 installato utilizzando XBAP (applicazioni browser XAML) che sono applicazioni compilate in esecuzione in un ambiente sandbox ospitato nel browser. Un altro modo \u00e8 utilizzare il plug-in Silverlight. Il codice non pu\u00f2 essere incluso direttamente in una pagina HTML; piuttosto deve essere caricato nella pagina tramite JavaScript. Se \u00e8 installato .NET 3.0 o versione successiva, i file XAML sciolti possono anche essere visualizzati da soli in un browser Web compatibile (inclusi l'obsoleto Internet Explorer e Firefox) insieme a .NET Framework 3.0, senza la necessit\u00e0 del plug-in Silverlight. I file XAML sciolti sono file di markup limitati alla definizione del contenuto visivo di cui eseguire il rendering. Non sono compilati con un'applicazione.\n &lt;html xmlns = \"http://www.w3.org/1999/xhtml\" &gt; \n &lt;head&gt; \n &lt;title&gt; Esempio XAML &lt;/title&gt; \n &lt;script type = \"text / javascript\" src = \"MySilverlight.js\" /&gt; \n &lt;script type = \"text / javascript\" src = \"Silver.js\" /&gt; \n &lt;/head&gt; \n &lt;body&gt; \n \n &lt;script type = \"text / javascript\" &gt;\n createMySilverlight ();\n &lt;/script&gt; \n &lt;/body&gt; \n &lt;/html&gt;\nIl file \"MySilverlight.js\" deve contenere il codice che carica il codice XAML precedente (come file XML) sotto l'elemento HTML \"MySilverlight\".\nUna parte cruciale dell'utilizzo di XAML al massimo delle sue potenzialit\u00e0 \u00e8 fare un uso appropriato dell'associazione, oltre ad essere a proprio agio con la creazione di elementi utente personalizzati come richiesto, per le proprie esigenze specifiche. Il binding pu\u00f2 essere eseguito come segue:\n &lt;TextBox x: Name = \"txtInput\" /&gt; \n &lt;TextBlock Text = {Binding ElementName = txtInput, Path = Text} /&gt;\nDifferenze tra le versioni di XAML.\nEsistono quattro principali implementazioni Microsoft di XAML:\nQueste versioni presentano alcune differenze nel comportamento di analisi. \nInoltre, il parser XAML di Silverlight 4 non \u00e8 compatibile al 100% con le versioni precedenti dei file Silverlight 3. I file XAML accettati da Silverlight 3 potrebbero non essere accettati o vengono analizzati in modo diverso dal parser di Silverlight 4. "}
{"id": "100350", "revid": "1318658", "url": "https://it.wikipedia.org/wiki?curid=100350", "title": "Balthus", "text": "Vita e opere.\nStile e temi.\nLo stile di Balthus procede da una base classica ed accademica; tuttavia, anche se la sua tecnica e il suo stile compositivo sono ispirati ai pittori pre-rinascimentali, nelle sue opere sono anche evidenti riferimenti allo stile di Giorgio de Chirico. Balthus ha dipinto soprattutto la figura umana in un'epoca in cui l'arte figurativa \u00e8 stata sostanzialmente ignorata e trascurata. Attualmente \u00e8 diffusamente riconosciuto come uno dei pi\u00f9 importanti artisti del XX secolo.\nNel suo lavoro possono essere rintracciati i segni di numerose influenze, tra cui gli scritti di Emily Bront\u00eb (nel 1934 ha illustrato con disegni a penna su carta il romanzo \"Cime Tempestose\"), gli scritti e le fotografie di Lewis Carroll, i dipinti di Masaccio, Piero della Francesca, Simone Martini, Poussin, Jean-\u00c9tienne Liotard, Joseph Reinhardt, G\u00e9ricault, Ingres, Goya, Jean-Baptiste Camille Corot, Courbet, Edgar Degas, F\u00e9lix Vallotton e Paul C\u00e9zanne. In ambito musicale il suo compositore preferito fu Wolfgang Amadeus Mozart.\nMolti suoi dipinti mostrano fanciulle adolescenti ritratte in un contesto erotico. Balthus sostenne ripetutamente che il suo lavoro non aveva alcun intento di tipo pornografico, ma che si limitava a mostrare l'esistenza della sessualit\u00e0 infantile, una realt\u00e0 peraltro difficile da accettare e capace di mettere a disagio.\nGiovinezza.\nNel corso degli anni della sua formazione il suo talento artistico \u00e8 stato sostenuto da Rainer Maria Rilke, Maurice Denis, Pierre Bonnard e Henri Matisse. Suo padre, Erich Klossowski, un celebre storico dell'arte (scrisse una monografia su Daumier), e sua madre Elisabeth Dorothea Spiro (nota come \"Baladine Klossowska\") facevano parte dell'\u00e9lite culturale parigina frequentando la cerchia di artisti e intellettuali presenti in quel periodo nella Ville lumi\u00e8re. \n&lt;br&gt;Suo fratello maggiore, Pierre Klossowski, \u00e8 stato un filosofo che si occup\u00f2 tra le altre cose del pensiero teologico e delle opere del Marchese de Sade. Tra gli amici e conoscenti della famiglia Klossowski vi furono scrittori come Andr\u00e9 Gide e Jean Cocteau, che dalla frequentazione della famiglia trasse ispirazione per il suo romanzo \"I Ragazzi Terribili\".\nNel 1914 la famiglia Klossowski, di origine tedesca, viene sottosposta a un grande cambiamento quando con l'inizio della guerra \u00e8 costretta a lasciare Parigi e si trasferisce a Berlino. \n&lt;br&gt;In seguito alla separazione dei coniugi Klossowski, nel 1917 la madre e i due figli Balthazar e Pierre si stabiliscono in Svizzera, prima a Berna e poi a Ginevra. \u00c8 nel 1919 che Baladine, la madre, incontra il poeta austriaco Rainer Maria Rilke a cui si lega profondamente. \n&lt;br&gt;La presenza di Rilke sar\u00e0 di notevole importanza nel destino dei giovani fratelli Klossowski. \n&lt;br&gt;Il periodo ginevrino segna una certa stabilit\u00e0 nella vita di Balthus, che inizia ad avvicinarsi all'arte con una serie di disegni a inchiostro in cui illustra una storia che ritrae il suo gatto Mitsou.\nLa storia racconta di un ragazzo e del suo gatto. Sulla copertina del libro appare per la prima volta il soprannome dell'artista con cui Balthazar firmava i suoi lavori da bambino. La trama del libro prefigura la sua passione per i gatti, che lo avrebbe accompagnato per tutta la vita e che sarebbe riemersa nel suo \"Autoritratto. Il re dei gatti\" del 1935. \nNel 1921 la famiglia \u00e8 costretta a lasciare Ginevra, per ingenti problemi finanziari e si trasferisce nuovamente a Berlino. \u00c8 un periodo travagliato per il giovane Balthus che trover\u00e0 gratificazone solo nei suoi soggiorni montani a Beatenberg dove si intrattiene nella casa della scultrice Magrit Bay che lo introduce alla dottrina teosofica e dove inizia a partecipare alle attivit\u00e0 teatrali della scultrice.\nVerso la fine del 1922 Balthus rientra a Berlino con la speranza d'iscriversi alla Scuola di Belle Arti. Invece, a causa dell'instabilit\u00e0 familiare passa l'inverno nello studio dello zio pittore Eugen Spiro dipingendo ed elaborando bozzetti teatrali ispirati alle opere cinesi. \n&lt;br&gt;Nel 1924 Balthus allora sedicenne, seguendo il fratello maggiore Pierre, torna a Parigi. Grazie alle numerose conoscenze avviate dalla famiglia negli anni anteguerra e alla sua passione per il teatro, segue l'allestimento di una serie di spettacoli d'avanguardia realizzati dal conte Etienne de Beaumont al Th\u00e9\u00e2tre de la Cigale. \n&lt;br&gt;Nel frattempo inizia a frequentare anche le lezioni di disegno dal vero con modelle che Pierre Bonnard tiene alla Libera Accademia in \"rue de la Grande Chaumi\u00e8re\". Bonnard influisce molto nel percorso e nella crescita del giovane artista che andava sviluppandosi in un interscambio tra poesia e pittura. viene suggerito a Balthus di studiare e riprodurre le opere seicentesche di Nicolas Poussin presenti al Louvre. Balthus sceglie il dipinto che ritrae Eco e Narciso, probabilmente in risposta alla poesia Narcisse che Rilke aveva composto in francese per il suo beniamino. Il giovane pittore e il poeta proseguono e approfondiscono il loro rapporto attraverso la corrispondenza che si scambiano periodicamente e da cui possiamo chiaramente percepire l'incantamento di Rilke per il fascino del giovane Balthus.\nTra il 1924 e il 1925 i lavori di Balthus effigiano il morbido corpo di un'esile modella; parallelamente a questi nudi, esegue scene ambientate nei giardini del Luxembourg dove trascorre quotidianamente molte ore con il suo quaderno per schizzi.\nNella primavera del 1925 Balthus si reca in Provenza con la madre, dove nei suoi lavori durante il soggiorno palesa l'influenza di C\u00e9zanne. L'incontro spirituale tra la pittura del maestro e il giovane artista era stato probabilmente indotto da Rilke, il suo mentore, grande ammiratore della pittura di C\u00e8zanne. \nL'8 luglio 1926 Balthus \u00e8 in Svizzera presso l'ultima residenza di Rilke, prima tappa di un viaggio che lo porter\u00e0 in Italia. Il poeta, ormai ammalato, riesce a far finanziare un viaggio di studio per Balthus che da tempo \u00e8 affascinato dalle opere di Piero della Francesca. Balthus si reca in Italia, visitando prima Firenze e poi Arezzo. Visita gli Uffizi, la chiesa di Santa Maria del Carmine dove studia gli affreschi di Masolino e Masaccio nella cappella Brancacci.\n&lt;br&gt;I capolavori del Quattrocento fiorentino si svelano ai suoi occhi mentre effettua delle copie e degli studi di alcuni affreschi del ciclo della \"Storia della vera croce\" di Piero della Francesca ad Arezzo. Questi lavori gli ispirano poi un'altra delle sue prime opere di un certo rilievo: i dipinti murali a tempera della chiesa protestante del villaggio svizzero di Beatenberg (1927). \nNel 1926 muore Rilke, a cui l'artista era profondamente legato. Forse attratto dalle atmosfere dell'infanzia che il poeta stesso aveva eletto come uno dei temi principali da cui trarre ispirazione, Balthus si concentra sull'esplorazione di quel periodo della vita attraverso la pittura, come epoca mitica in cui tutto \u00e8 divenire, il sogno e la fantasia. Nel 1928-29 si reca in Svizzera a Zurigo e a Berlino dove tiene la sua prima personale.\nDal 1930 al 1932 \u00e8 in Marocco dove presta il servizio militare in un reparto di fanteria a Kenitra e a F\u00e8s, lavora come segretario e abbozza il dipinto \"La Caserma\" (1933). \nFa quindi ritorno in Svizzera nel 1932 e conosce alcuni surrealisti: Breton, \u00c9luard, Giacometti. La conoscenza di questo nuovo movimento nato a Parigi nell'immediato dopoguerra si era sviluppato attraverso i manifesti concepiti da Andr\u00e8 Breton tra il 1925 e il 1930. \n&lt;br&gt;Alcuni aspetti della coscienza surrealista coincidono con lo sviluppo della ricerca di Balthus che risaltano attraverso l'attivit\u00e0 fondamentale del bambino. Nell'opera di Balthus, la sospensione del tempo e del sogno si riscontrano nei lavori che l'artista esegue nella prima met\u00e0 degli anni Trenta.\nUn giovane artista a Parigi.\nTrasferitosi nel 1933 nel suo primo studio parigino in \"Rue de Furstemberg\" progetta una serie di tele che presentano degli elementi surrealisti. L'atelier di via Furstenberg vede il pittore venticinquenne ospitare e ricevere la visita di intellettuali e artisti, curiosi di conoscere i lavori di questo giovane decantato da personaggi come Andr\u00e8 Derain, che in quel periodo aiutava e consigliava Balthus. \nAnche Andr\u00e9 Breton e Paul \u00c9luard, come delegazione surrealista, visitano l'atelier, ma rimangono delusi dai quadri di Balthus che ritengono banalmente \"realisti\". Nel gruppo surrealista c'\u00e8 anche lo scultore Alberto Giacometti, che negli anni successivi diventer\u00e0 uno degli interlocutori privilegiati di Balthus.\nNella primavera del 1934 Pierre Loeb organizza la prima mostra personale di Balthus a Parigi, in occasione della quale viene esposto \"La Rue\" (1933) una tela di grandi dimensioni a cui Balthus ha lavorato per un anno; l'opera rappresenta un paesaggio nel quale i personaggi si muovono in modo ipnotico e fisso, la cui composizione \u00e8 costruita su una base matematica derivata dallo studio delle proporzioni Rinascimentali. Vengono esposte anche \"La Toilette de Cathy\", \"La fenetre\", \"Alice\" e \"La le\u00e7on de guitare\". \nArtaud, noto scrittore di matrice surrealista, recensisce la mostra, che provoca anche un certo scandalo per il dipinto considerato scabroso \"Lezione di chitarra\" in cui appare una donna che sottopone a molestie sessuali una bambina. \nNei lavori presentati in quegli anni Balthus non mostra alcun interesse verso gli stili modernisti come il cubismo, ma dimostra un'indipendenza che lo contrapporr\u00e0 anche sempre pi\u00f9 al surrealismo. Risolutamente figurativi, i suoi dipinti presentano scene intime ed insolite in cui i personaggi sembrano ripiegati e sospesi in un'atmosfera di sogno.\nNel 1937 sposa Antoinette de Watteville, amica d'infanzia e proveniente da un'antica ed influente famiglia aristocratica di Berna. L'aveva incontrato nel 1924 ed aveva posato per lui come modella per il gi\u00e0 menzionato \"La Toilette\" e per una serie di altri ritratti. \nDal matrimonio nascono due figli, Thaddeus e Stanislas (Stash) Klossowski, che recentemente hanno pubblicato alcuni libri su loro padre e che includono anche le lettere ricevute dai loro genitori.\nLa storia d'amore con Antoinette \u00e8 burrascosa e lo porta, dopo un'ennesima rottura, a tentare il suicidio, che Antonin Artaud ricorder\u00e0 nel brano dal titolo \"La mis\u00e8re peintre\" in cui racconta di aver trovato Balthus disteso inerme.\nArtaud chiede a Balthus di progettare le scene e i costumi dei Cenci, nel 1935. Nel 1935 Balthus si trasferisce in un altro atelier in \"Cour de Rohan\" dove dipinger\u00e0 soprattutto ritratti su commissione. \nIn quegli anni di anteguerra Balthus ottiene un grande successo che gli vale una serie di riconoscimenti nell'ambito artistico. \nBen presto il suo lavoro suscita l'ammirazione di pittori e letterati, specialmente quella di Andr\u00e9 Breton e di Pablo Picasso, che acquister\u00e0 il suo dipinto \"Les enfants Blanchard\" (1937). La sua cerchia di amicizie parigine, oltre al drammaturgo ed attore Antonin Artaud, comprende i romanzieri Pierre Jean Jouve, Antoine de Saint-Exup\u00e9ry, Joseph Breitbach, Pierre Leyris, Henri Michaux, Michel Leiris e Ren\u00e9 Char, il fotografo Man Ray e i pittori Andr\u00e9 Derain, Joan Mir\u00f3 e Alberto Giacometti (quest'ultimo sar\u00e0 uno dei suoi amici pi\u00f9 intimi e fedeli).\nDa Champrovent a Chassy.\nNel 1940 a causa dell'invasione della Francia da parte dell'esercito tedesco Balthus \u00e8 costretto a unirsi alle truppe sul fronte alsaziano. La sua permanenza nell'esercito durer\u00e0 pochi mesi: ferito gravemente, viene congedato e con la moglie si rifugia in Savoia, in una fattoria di Champrovent, nei pressi di Aix-les-Bains e dove inizia a lavorare a due dei suoi dipinti pi\u00f9 importanti, \"Paysage de Champrovent\" (1942-1945) e \"The Living Room\" (1942). \n&lt;br&gt;Nel 1942 fugge dalla Francia, ormai sottomessa ai Nazisti, riparando in Svizzera, prima a Berna e poi nel 1945 a Ginevra, dove stringe amicizia con l'editore Albert Skira e con lo scrittore e membro della resistenza francese Andr\u00e9 Malraux. \nRitorna in Francia nel 1946 e l'anno seguente, con Andr\u00e9 Masson, intraprende un viaggio verso il sud del paese incontrando personaggi come Picasso e Jacques Lacan che finisce per diventare un collezionista delle sue opere.\n&lt;br&gt;Nel 1950, insieme a Cassandre, Balthus progetta le scenografie per un allestimento dell'opera \"Cos\u00ec fan tutte\" di Mozart ad Aix-en-Provence.\nNel 1951 \u00e8 in Italia, invitato dalla famiglia Caetani. Si reca a Roma e nel borgo medievale di Sermoneta incontra Elektra Prekas una giovane greca che frequenta segretamente durante la scoperta del paesaggio italiano. Dalla loro relazione nasce il figlio Andros. \nTre anni dopo va a vivere nel Castello di Chassy sul Morvan, dove coabita con la nipote Fr\u00e9d\u00e9rique Tison e d\u00e0 gli ultimi tocchi ai suoi capolavori \"La Chambre\" (1952, probabilmente influenzato dai racconti del fratello Pierre) e \"Le Passage du Commerce Saint-Andr\u00e9\" (1954).\nLa vecchiaia.\nMentre la sua fama a livello internazionale cresce, anche grazie alle sue mostre personali nella galleria di Pierre Matisse a New York (1938), Balthus fa in modo di diffondere un'immagine di s\u00e9 stesso enigmatica e sfuggente. \nNel 1964 \u00e8 a Roma dove lavora a Villa Medici come direttore dell'Accademia di Francia a Roma, nominatovi da Andr\u00e9 Malraux, ministro francese della cultura . Stringe amicizia con il regista Federico Fellini e con il pittore Renato Guttuso. \n&lt;br&gt;Il fatto di aver sposato in seconde nozze nel 1967 la giapponese Setsuko Ideta, di 35 anni pi\u00f9 giovane di lui (incontrata nel corso di una missione diplomatica in Giappone organizzata da Malraux) aggiunge ulteriore mistero attorno alla sua figura. La coppia ha due figli: Fumio, nato nel 1968 e morto solo due anni dopo, e Harumi nata nel 1973.\nNel 1977 si stabilisce a Rossini\u00e8re, in Svizzera. I fotografi e amici Henri Cartier-Bresson e Martine Franck (moglie di Cartier-Bresson) ritraggono entrambi l'artista con la moglie e la figlia nel loro chalet di Rossini\u00e8re nel 1999. \nNel 1980 vengono esposti 26 suoi dipinti alla Biennale di Venezia. Vengono organizzate sue retrospettive al Muse\u00e8 National D'Art Modern-Centre Georges Pompidou di Parigi, al Metropolitan Museum di New York e al museo di Ky\u014dto. Nel 1998 \u00e8 proclamato \"\"Dottore Honoris causa\" all'Universit\u00e0 di Wroclaw.\nNel 2001 Balthus termina l'ultimo dipinto, intitolato \"L'attesa\", e muore in Svizzera il 18 febbraio. \n&lt;br&gt;Alle esequie di Balthus, parteciparono moltissimi volti noti della politica dell'arte e dello spettacolo. Durante il funerale Bono, cantante degli U2, cant\u00f2 per le centinaia di presenti tra cui il Presidente della Francia Chirac. La sua vedova, la contessa Setsuko Klossowska de Rola, dirige la Fondazione Balthus, creata nel 1998.\nBalthus \u00e8 stato l'unico artista ad aver visto, ancora vivente, alcune sue opere inserite nella collezione del Louvre: le tele provenivano dalla collezione privata di Picasso che era stata donata al museo.\nIl dibattito sulle sue origini.\nIl padre di Balthus, Erich, faceva parte di una famiglia nobile polacca (szlachta) della casata dei Rola, originaria della Prussia. Questa fu evidentemente la ragione per cui tempo dopo suo figlio Balthus aggiunse \"de Rola\" al proprio cognome, Klossowski, secondo la tradizione della szlachta; se fosse vissuto in Polonia la formulazione del suo cognome sarebbe stata \"Rola-K\u0142ossowski\" o \"K\u0142ossowski h. Rola\". L'artista aveva una profonda consapevolezza delle proprie origini polacche e fece ricamare lo stemma dei Rola in molti dei suoi kimono.\nSecondo la maggior parte delle biografie Balthus negava che nelle sue vene scorresse anche parte di sangue di origine giudaica, affermando che i biografi si sbagliavano riguardo alle origini di sua madre. In \"Balthus: A Biography\" Nicholas Fox Weber, che \u00e8 ebreo, tent\u00f2 di trovare delle origini in comune mentre intervistava il pittore, basandosi su un appunto che affermava che la madre di Balthus era appunto giudea. Balthus rispose: \"No, signore, questo non \u00e8 corretto,\" e spieg\u00f2: \"Uno dei migliori amici di mio padre era un pittore chiamato Eugen Spiro, che era figlio di un cantore. Anche mia madre si chiamava Spiro, ma proveniva da una famiglia protestante del sud della Francia. Uno degli Spiro del Midi - un antenato - si trasfer\u00ec in Russia. Erano probabilmente di origine greca. Noi chiamavamo Eugen Spiro \"Zio\" perch\u00e9 c'era una grande familiarit\u00e0, ma non era il mio vero zio. Gli Spiro protestanti vivono tuttora nel sud della Francia.\"\"\nBalthus continu\u00f2 dicendo che pensava che comunque non fosse elegante correggere questi errori, dato che aveva molti amici di religione giudaica. Nicholas Fox Weber nella biografia conclude che riguardo a questo \"errore biografico\" Balthus stesse mentendo, anche se il motivo rimane ignoto. Weber afferma che il nome \"Spiro\" in greco \u00e8 solo un nome di battesimo, ma questo non \u00e8 corretto, in quanto i nomi propri possono fungere anche da cognome. Balthus ripet\u00e9 sempre che in effetti, se fosse stato giudeo, non avrebbe avuto alcun problema a dirlo. A sostegno della tesi di Weber c'\u00e8 il fatto che l'artista in passato aveva fatto delle affermazioni molto dubbie riguardo alle proprie origini, sostenendo una volta di discendere da Lord Byron dal ramo paterno.\nControversie.\nIn Germania nel febbraio 2014 una mostra di scatti personali dell'autore eseguiti su modelle minorenni, organizzata dal Museum Folkwang in Essen, venne annullata dallo stesso museo in seguito ad accuse da parte del settimanale Die Zeit, secondo cui questa mostra avrebbe avuto un contenuto pedofilo: il museo dichiar\u00f2 di aver rinunciato alla mostra temendo ripercussioni di carattere legale."}
{"id": "100352", "revid": "57342", "url": "https://it.wikipedia.org/wiki?curid=100352", "title": "Ford Prefect (personaggio)", "text": "Ford Prefect \u00e8 il coprotagonista affiancato da Douglas Adams al terrestre Arthur Dent nella sua serie \"Guida galattica per gli autostoppisti\".\nFord si riveler\u00e0 fondamentale per la vita di Arthur Dent, visto che, oltre ai delfini, \u00e8 l'unico sulla Terra che sappia come sfuggire alla distruzione del pianeta.\nDifatti Ford Prefect non proviene da Guildford, come aveva sempre sostenuto, ma da un piccolo pianeta vicino alla stella Betelgeuse e, quel che \u00e8 ancora pi\u00f9 importante, \u00e8 in grado di chiedere un passaggio alle astronavi.\nNel suo modo folle di essergli amico, Ford guider\u00e0 e protegger\u00e0 Arthur attraverso tutta la galassia, insegnandogli l'essenziale per sopravvivere (e per divertirsi come pazzi) nel cosmo, sempre spendendo meno di 30 dollari altairiani al giorno.\nIl nome del personaggio deriva probabilmente da un modello di auto prodotto dalla Ford in Gran Bretagna in diverse versioni dal 1938 al 1961, appunto la Ford Prefect. Questo perch\u00e9 Ford, nello studiare la Terra prima di atterrarci, aveva individuato l'automobile come forma di vita predominante, ed aveva scelto di conseguenza un nome che gli era sembrato sufficientemente comune.\nNello sceneggiato radiofonico ha la voce di Geoffrey McGivern, nella serie televisiva della BBC dei primi anni ottanta \u00e8 interpretato da David Dixon, mentre nel pi\u00f9 recente film del 2005 \u00e8 interpretato dall'attore e rapper Mos Def."}
{"id": "100353", "revid": "124623430", "url": "https://it.wikipedia.org/wiki?curid=100353", "title": "Serie C1 1986-1987", "text": "La Serie C1 1986-1987 \u00e8 stata la nona edizione del terzo livello del campionato italiano di calcio, disputato tra il 21 settembre 1986 e il 7 giugno 1987 e concluso con la promozione del , del , del e del .\nStagione.\nIl di Battista Rota, con 52 punti, vince il girone A e ritorna in B dopo 11 anni, al secondo posto arrivano i biancoscudati del guidati da Adriano Buffoni con 49 punti e ritorna tra i cadetti dopo solo 2 anni dal Caso Padova.\nRetrocessioni per (retrocesso da tempo), e , il fallisce l'aggancio a 30 punti sulla e , che gli avrebbe garantito gli spareggi salvezza a pari punti, e torna dopo solo un anno in C2.\nIl rimedia la retrocessione dell'anno prima e ritorna immediatamente nei cadetti vincendo il girone B con 45 punti, trascinata anche dai gol del trentatrenne Massimo Palanca che diventa il capocannoniere del girone. Al 2\u00ba posto arriva la storica promozione in B del di Pippo Marchioro e Roberto Scarnecchia (ex di , e ), che il 7 giugno 1987 con la vittoria ottenuta a Sorrento per 1-0,conquista una meritata promozione tra i cadetti.\nSalutano la C1 , , e : campani e pugliesi non riescono ad agganciare e , e la retrocessione \u00e8 inevitabile.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:"}
{"id": "100357", "revid": "125043444", "url": "https://it.wikipedia.org/wiki?curid=100357", "title": "Escursionismo", "text": "L'escursionismo \u00e8 un'attivit\u00e0 motoria e sportiva basata sul camminare nel territorio a scopo di studio o svago, lungo percorsi poco agevoli che tipicamente non possono essere percorsi con i mezzi di trasporto convenzionali (sentieri, sentieri a lunga percorrenza, alte vie, mulattiere, ippovie ecc.); spesso, derivando il termine dalla lingua inglese, viene indicato anche come \"trekking\" o \"hiking\" con il primo termine che deriva dal verbo inglese \"to trek\", che significa camminare lentamente o anche fare un lungo viaggio, mentre il secondo deriva dal verbo inglese \"to hike\", che significa camminare.\nDescrizione.\nNormalmente l'escursionismo si svolge in montagna o comunque in un ambiente naturale, e pu\u00f2 essere accompagnata da attivit\u00e0 naturalistiche quali l'osservazione degli uccelli, l'osservazione di specie botaniche o anche la visita di monumenti o fenomeni naturali posti lungo il percorso. Un'escursione molto lunga che tende ad attraversare un massiccio montuoso o un gruppo montuoso \u00e8 detta traversata. Si parla anche di escursionismo urbano, con riferimento all'escursionismo svolto nelle citt\u00e0 e periferie. Un racconto esemplare \u00e8 \"La passeggiata\" di Robert Walser.\nL'escursionista seriamente motivato deve avere rispetto dell'ambiente che attraversa, evitare di fare rumore, rispettare i sentieri, non manomettere la segnaletica, non lasciare rifiuti (che potranno essere compattati e trasportati fino a un cestino, o meglio ancora in un centro abitato a fondo valle). Non cogliere specie botaniche protette o molestare animali selvatici, accendere fuochi solamente in luogo adatto e con adeguata competenza, spegnerlo accuratamente prima della partenza, non gettare mozziconi di sigaretta o fazzoletti di carta. \u00c8 tradizione tra gli escursionisti quella di salutarsi quando ci si incontra lungo un sentiero, oltrech\u00e9, per quanto possibile, di aiutare altri escursionisti in difficolt\u00e0.\nComplementari all'escursionismo, in quanto svolte in ambiente similare ma con altri mezzi di trasporto, sono le escursioni a cavallo, le escursioni someggiate, quelle in mountain bike, in canoa, lo sci di fondo e lo scialpinismo. L'escursionismo \u00e8 inoltre preliminare ad attivit\u00e0 quali l'arrampicata e l'alpinismo.\nPreparazione.\nPer evitare problemi anche gravi, quali per esempio lo smarrimento o il trovarsi coinvolti in un temporale improvviso, \u00e8 necessario pianificare in anticipo diversi elementi:\nAbbigliamento.\nL'abbigliamento \u00e8 naturalmente legato alla stagione, ma comunque si devono tenere in considerazione eventuali peggioramenti delle condizioni meteorologiche. Si dovr\u00e0 sempre includere un abbigliamento impermeabile da indossare in caso di emergenza. Impiegare preferibilmente scarponi adatti al tipo di terreno che si affronter\u00e0 e calzini specifici per l'escursionismo (in genere privi di cuciture e con struttura differenziata per un maggior agio). Per questi ultimi (a differenza di quanto si possa comunemente immaginare) la lana \u00e8 pi\u00f9 che adatta anche d'estate. Su scarponi e calzini si consiglia di puntare alla migliore qualit\u00e0 possibile (sono elementi essenziali).\nEquipaggiamento.\nPer quanto riguarda l'equipaggiamento, questo deve comprendere gli elementi necessari per l'orientamento e accessori utili in caso di difficolt\u00e0. In particolare (soprattutto se non accompagnati da guide abilitate o da escursionisti esperti del luogo) per qualunque escursione \u00e8 consigliabile portare con s\u00e9 una serie di accessori utili anche se non tutti indispensabili:\nPer escursioni di pi\u00f9 giorni, a seconda delle necessit\u00e0 \u00e8 consigliato aggiungere:\nOltre all'equipaggiamento minimo:\nOrientamento.\nPer evitare di smarrirsi \u00e8 innanzitutto opportuno rimanere entro i sentieri segnati. Il Club Alpino Italiano e altre organizzazioni di portata locale o regionale si occupano di segnare e manutenere la segnaletica. Il CAI e numerose case editrici (Kompass, Tabacco, Multigraphics, IGC) pubblicano le carte dei sentieri in cui sono tracciati i percorsi assieme ad altre informazioni (posizioni dei rifugi, bivacchi, posti tappa). Normalmente alle estremit\u00e0 delle tratte sono indicati i colori identificativi per i diversi sentieri, con il numero di riferimento usato sulle mappe e guide e la durata prevista. Questa durata in genere non considera le soste.\n\u00c8 da tenere ben presente che almeno in Italia non \u00e8 prevista una segnaletica normalizzata per la tracciatura dei sentieri: nella maggior parte del territorio italiano si fa uso delle bandierine bianco-rosse con indicato il numero del sentiero, ma specie al centro-sud si usano dei simboli colorati per differenziare i vari sentieri presenti in una zona. In Valle d'Aosta invece la segnaletica \u00e8 di colore giallo. In Liguria, nelle province di Genova e Savona e nelle aree piemontesi contigue \u00e8 utilizzata la segnaletica con pittogrammi geometrici di colore rosso per il versante tirrenico e giallo per il versante padano, la linea di spartiacque \u00e8 segnata con due pallini blu.Non vi \u00e8 nemmeno alcuna norma riguardante i tempi di percorrenza. Se la marcia avviene in un gruppo numeroso, occorre evitare che gli elementi pi\u00f9 veloci stacchino i pi\u00f9 lenti e inesperti. Il gruppo deve rimanere compatto.\nLa tecnologia moderna offre diversi mezzi di orientamento e soccorso, tra cui telefono cellulare e GPS. Il telefono deve essere considerato per\u00f2 solamente un di pi\u00f9, non ci si deve fare un affidamento assoluto, poich\u00e9 la copertura non \u00e8 sempre assicurata. Pi\u00f9 utile potrebbe essere un ricetrasmettitore radio in grado di operare su bande dove inviare richieste di soccorso. Per essere ragionevolmente sicuri di avere sempre un collegamento con la pianura occorre portare con s\u00e9 un telefono satellitare, che \u00e8 molto costoso. Anche il GPS potrebbe scaricare le batterie.\nPrima di partire \u00e8 opportuno cercare di \"imparare\" bene il territorio sul quale ci si muover\u00e0, in particolare i sentieri segnati, la posizione di eventuali punti di riferimento, l'altimetria e l'orientamento generale rispetto ai punti cardinali. Per escursioni in zone anche solo relativamente isolate, a meno di non conoscere gi\u00e0 bene il territorio in cui ci si muove \u00e8 indispensabile avere con s\u00e9 una carta topografica dettagliata (almeno in scala 1:25000) e naturalmente saperla leggere ed orientare correttamente. Per orientarsi rispetto ai punti cardinali lo strumento migliore \u00e8 la bussola oppure un ricevitore GPS. Un buon escursionista \u00e8 in grado di orientarsi anche guardando il sole (tenendo conto dell'ora del giorno) o le costellazioni di notte. Se si dovesse incontrare una casa isolata dotata di antenna parabolica, si consideri che questa \u00e8 orientata approssimativamente verso sud. L'altitudine pu\u00f2 essere stimata (anche se con molta approssimazione) dalle specie vegetali presenti. Nella pratica dell'escursionismo \u00e8 molto utile l'uso dell'altimetro, che permette di conoscere in tempo reale la quota a cui si \u00e8 presenti. L'altimetro deve essere calibrato ogniqualvolta si passa per un punto di altitudine nota.\nSul territorio sono pressoch\u00e9 costantemente presenti dei punti di riferimento, a volte insospettati, sia naturali sia di origine antropica. Potrebbero essere affioramenti rocciosi rilevanti, torrenti, sorgenti ma anche ponti, edifici, ruderi, linee elettriche o idrauliche, impianti per telecomunicazioni.\nStrutture ricettive.\nUn escursionista durante un'escursione in montagna, spesso necessita di sostare presso una struttura ricettiva, in grado di fornire innanzitutto un riparo ma anche nutrimento. In montagna, a seconda delle altezze a cui ci si spinge, esistono diverse tipologie di strutture ricettive: il rifugio alpino, la casera, il bivacco e il campo base. Quando nella stagione invernale i rifugi sono solitamente chiusi, esistono i locali invernali che permettono all'escursionista un locale chiuso.\nImpatto ambientale.\nL'escursionismo esercita un impatto sull'ambiente naturale in cui viene praticato. L'effetto di massa di un alto numero di escursionisti pu\u00f2 portare al degrado e all'impoverimento dell'ambiente, causato da approvvigionamento di legna per il fuoco, deiezioni, calpestio del suolo, uso (seppur necessario) di segnavia, inquinamento da rifiuti e inquinamento acustico, raccolta di minerali o fiori. Inoltre, l'accensione di fuochi e i mozziconi di sigaretta sono spesso causa di incendi. Molti escursionisti seguono la filosofia del \"Non Lasciare Tracce\", ovvero far s\u00ec che ogni futuro escursionista non si accorga del passaggio di precedenti persone. Tale filosofia si compone di regole ben precise rispetto a smaltimento dei rifiuti, imballaggi alimentari e rispetto dell'ambiente.\nRischi e sicurezza.\nI rischi che possono presentarsi durante un'escursione a piedi anche breve possono suddividersi in fattori ambientali che incidono direttamente sulla salute fisica dell'escursionista dovuti all'ambiente fisico-meteorologico-climatico e fattori ambientali indiretti che incidono sull'incolumit\u00e0 fisica dovuti alle caratteristiche fisiche della montagna stessa:\nScala delle difficolt\u00e0 escursionistiche.\nNormalmente, nelle guide ogni itinerario viene classificato in base ad una scala di difficolt\u00e0, analoga al grado di difficolt\u00e0 in uso per l'alpinismo o l'arrampicata, che riassume brevemente le caratteristiche di un percorso. Non esiste una scala riconosciuta internazionalmente, ed ogni paese ha le sue convenzioni.\nItalia.\nDi seguito i diversi gradi di difficolt\u00e0 di un percorso utilizzati in Italia.\nSvizzera.\nIn Svizzera viene utilizzata una scala leggermente diversa, stabilita dal CAS (Club Alpino Svizzero), che prevede le seguenti difficolt\u00e0:\nFrancia.\nLa scala utilizzata in Francia prevede i seguenti gradi:\nStima dei tempi di percorrenza.\nI tempi di percorrenza delle escursioni in montagna vengono stimati in prima approssimazione in base al dislivello da percorrere. Il Club Alpino Italiano generalmente ipotizza che un escursionista mediamente allenato percorra 300-350 metri di dislivello positivo all'ora. Se la salita \u00e8 ripida ma senza particolari difficolt\u00e0 oppure l'escursionista \u00e8 molto allenato questi valori possono per\u00f2 essere superati di parecchio. In discesa il tempo di percorrenza evidentemente si riduce, in genere a circa i 2/3 di quello stimato per la salita. Se invece lo sviluppo planimetrico dell'escursione diventa preponderante (come ad esempio in pianura) pi\u00f9 che i dislivelli nella stima dei tempi vengono considerati i km percorsi in un'ora. In questo caso il valore medio ipotizzato dal CAI \u00e8 di 4\u00a0km/ora."}
{"id": "100358", "revid": "287204", "url": "https://it.wikipedia.org/wiki?curid=100358", "title": "Nikaia", "text": ""}
{"id": "100360", "revid": "33689", "url": "https://it.wikipedia.org/wiki?curid=100360", "title": "Chiesa di Santa Pudenziana (Narni)", "text": "La chiesa di Santa Pudenziana a Visciano si trova nel comune di Narni, in provincia di Terni.\nStoria e descrizione.\nL'Eroli attribuisce la sua costruzione ad un monaco benedettino nel IX secolo, mentre il Castelfranco, che nel 1929 ne cur\u00f2 il restauro per conto dell'Ing. Alfredo Tiburzi, la data all'XI secolo, basandosi sulla presenza di alcuni motivi decorativi e strutturali provenienti dal vicino monastero benedettino di Sant'Angelo in Massa, datato a sua volta agli anni fra il 1000 ed il 1036. Inizialmente dedicata alla Madonna, la piccola chiesa ha accolto anche il culto della martire romana santa Pudenziana, il cui nome \u00e8 forse legato a quello della famiglia \"Pudente\", proprietaria di fornaci di laterizi esistenti nel territorio di Narni. \nL'alta torre campanaria \u00e8 stata rialzata sui resti di una originaria torre databile intorno al VII - VIII secolo d.C. \nAll'interno le pareti e i pilastri sono decorati con affreschi di scuola umbra a carattere votivo del XIII e del XV secolo; nella navata laterale \u00e8 presente una piccola statua lignea di Maria.\nLa facciata, nascosta precedentemente da superfetazioni incongrue, \u00e8 stata riportata al suo aspetto originario dai lavori di restauro eseguiti dall'Ing. Alfredo Tiburzi nel 1929, come testimonia una targa posta sopra all'ingresso.\nIl 19 maggio di ogni anno si festeggia santa Pudenziana. "}
{"id": "100361", "revid": "49567", "url": "https://it.wikipedia.org/wiki?curid=100361", "title": "Villa Pisani di Stra", "text": ""}
{"id": "100362", "revid": "1793900", "url": "https://it.wikipedia.org/wiki?curid=100362", "title": "Antigoneia", "text": ""}
{"id": "100365", "revid": "158913", "url": "https://it.wikipedia.org/wiki?curid=100365", "title": "Okay", "text": "Okay, o OK (o minuscolo ok), \u00e8 una locuzione che indica positivit\u00e0 e sostituisce l'espressione \u00abva bene\u00bb o comunque un assenso.\nIn molti Paesi occidentali il gesto di OK \u00e8 rappresentato dall'unione, in modo da formare un cerchio, del dito indice e del pollice, con le dita restanti tese verso l'alto, o dalla mano chiusa, con il pollice alzato, ed \u00e8 formata dalle lettere O e K.\nOrigine.\nLa sua prima apparizione certa, nella forma \u00abo.k.\u00bb, risale al 23 marzo 1839, nel \"The Boston Post\".\nSecondo l'opinione pi\u00f9 diffusa, nei dizionari di lingua inglese deriva dall'abbreviazione di \"oll korrect\", cio\u00e8 \"all correct\", \"tutto giusto\", scritto volontariamente in modo errato per enfatizzarne il significato, e cos\u00ec veniva utilizzato infatti sul Boston Post.\nA dispetto della sua diffusione universale, non vi \u00e8 concordanza sulla possibile origine della locuzione, anche se esistono numerose ipotesi. L'ipotesi pi\u00f9 probabile \u00e8 quella di \"Oll Korrect\", ma potrebbe derivare anche da altre origini:\nUso in italiano.\nIl termine OK ha cominciato a diffondersi in Italia a partire dal 1943, anno nel quale le truppe statunitensi sbarcarono in Sicilia e iniziarono la campagna militare che nel corso dei due anni seguenti li avrebbe portati a risalire l'intera Italia. Tuttavia, la diffusione gergale vera e propria inizi\u00f2 solo alla fine degli anni settanta con il proliferare delle radio private a opera di alcuni D.J., i quali, abituati ad ascoltare canzoni inglesi, adottarono questa locuzione per esprimere in modo sintetico il loro punto di vista su argomenti, canzoni e altro. Non a caso il cantante Vasco Rossi proprio nei primi anni ottanta usava gi\u00e0 frequentemente il termine in molte delle sue canzoni, a volte in modo ironico e in altre per enfatizzare un testo."}
{"id": "100367", "revid": "228587", "url": "https://it.wikipedia.org/wiki?curid=100367", "title": "MPlayer", "text": "MPlayer \u00e8 un lettore multimediale, gratuito, libero, che offre il supporto di un vasto insieme di formati multimediali.\nStoria.\nLo sviluppo di MPlayer \u00e8 incominciato nel 2000.\nAll'autore originale \u00c1rp\u00e1d Gere\u00f6ffy si unirono in seguito altri programmatori dediti allo sviluppo del player; all'inizio la maggior parte degli sviluppatori veniva dall'Ungheria ma attualmente provengono da tutto il mondo.\nAlex Beregsz\u00e1szi ha mantenuto MPlayer fino al 2003, quando \u00c1rp\u00e1d Gere\u00f6ffy lasci\u00f2 lo sviluppo di MPlayer per iniziare un lavoro su una seconda generazione di MPlayer chiamata MPlayer G2. Il progetto fu in seguito abbandonato.\nIl 20 febbraio 2009, sul sito ufficiale del progetto, gli sviluppatori hanno annunciato di aver implementato il supporto alle librerie open source VDPAU, inizialmente sviluppate da NVIDIA Corporation e successivamente adottate anche da S3 Graphics. Tuttavia, non tutte le GPU le supportano, ma solo i modelli pi\u00f9 recenti.\nIl 4 febbraio 2010 \u00e8 stata annunciata la disponibilit\u00e0 del supporto alle recenti GPU ATI ed alle macchine basate su CPU Intel Atom.\nCaratteristiche.\nIl programma gira su tutti i principali sistemi operativi, tra cui Linux e altri sistemi Unix-like, Windows e macOS ed \u00e8 distribuito sotto la seconda versione della GNU General Public License.\nIl programma inizialmente veniva chiamato \"MPlayer - Il Movie Player Per Linux\" ma, con il crescente supporto di altri sistemi operativi oltre a Linux, \u00e8 stato rinominato \"MPlayer - Il Movie Player\".\nMPlayer nasce come programma a riga di comando ma ha un'interfaccia grafica nativa opzionale, chiamata GMPlayer, disponibile per X e recentemente anche per Windows, anche se quest'ultima non supporta la modifica dell'aspetto tramite skin.\nSono inoltre disponibili molte altre interfacce grafiche che funzionano da \"frontend\", ossia interagendo direttamente con la versione a riga di comando, come il software KMPlayer nell'ambiente grafico KDE e MPlayer Control, una GUI per Windows.\nLa possibilit\u00e0 di girare in un ambiente operativo privo di interfaccia grafica ma dotato della sola interfaccia testuale, unitamente al supporto alle estensioni multimediali del microprocessore (tra cui MMX, SSE, 3DNow!) rende MPlayer estremamente veloce ed efficiente, capace di riprodurre molti video moderni anche su macchine datate. Inoltre \u00e8 in grado di sfruttare l'accelerazione di alcuni processori grafici, tra cui: ATI Rage 128, Radeon, 3dfx Voodoo, Matrox G200 e G400.\nLa maggior parte dei codec video e audio \u00e8 supportata nativamente attraverso la libreria \"libavcodec\" del progetto FFmpeg.\nPer quei formati per i quali nessun decoder sia stato ancora implementato, MPlayer dipende dal supporto dei codec binari.\nPu\u00f2 utilizzare direttamente i decoder binari (le DLL di Windows) con l'aiuto di un caricatore DLL derivato dal progetto Wine.\nLa combinazione del software di decriptazione del CSS, di codec di Windows, l'implementazione dei codec coperti dai brevetti software, e della GPL ha messo MPlayer, pienamente funzionante, nella cerchia legale condivisa da tutti i media player open source.\nIn passato MPlayer ha incluso OpenDivX, una libreria decoder incompatibile con la GPL.\nInsieme a Mplayer viene fornito l'encoder di film MEncoder. Questo programma pu\u00f2 elaborare un file audio o video in uno dei formati supportati dal player e pu\u00f2 ri-codificarlo in un altro formato, opzionalmente applicando al filmato trasformazioni geometriche o filtri audio o video durante il processo di codifica.\nFormati supportati.\nI formati gestiti dal programma sono:\nMPlayer gestisce una variet\u00e0 di differenti dispositivi di output per visualizzare i video, compreso X11, Quartz Compositor, DirectX, VESA (in passato), SDL e alcuni divertenti come l'ASCII art e Blinkenlights.\nMPlayer pu\u00f2 anche riprodurre i principali stream disponibili su internet e salvarli come file."}
{"id": "100370", "revid": "438678", "url": "https://it.wikipedia.org/wiki?curid=100370", "title": "Il mistero dei Templari - National Treasure", "text": "Il mistero dei Templari - National Treasure (\"National Treasure\") \u00e8 un film del 2004 diretto da Jon Turteltaub, con protagonisti Nicolas Cage, Diane Kruger, Justin Bartha, Sean Bean e Jon Voight. Il film ha avuto un sequel, uscito nel 2007 e intitolato \"Il mistero delle pagine perdute - National Treasure\" (\"National Treasure: Book of Secrets\").\nTrama.\nBenjamin Franklin Gates proviene da una famiglia di archeologi che hanno passato la vita a cercare il tesoro perduto dei Templari che nessuno credeva esistesse. Il nonno aveva lasciato al nipote un solo indizio su un foglietto: \"Charlotte ha in serbo il segreto\".\nSuccessivamente Gates scopre che Charlotte \u00e8 una nave che, a causa del cambiamento climatico, non \u00e8 pi\u00f9 nascosta sotto i ghiacci perenni.\nOrganizza, quindi, una spedizione nell'Artide con altri ricercatori tra cui gli esperti Ian Owe e Riley Poole.\nNella nave inoltre viene ritrovata una pipa di schiuma che contiene un altro indizio. A questo punto gli altri per\u00f2 incominciano a ribellarsi a Gates quando scoprono che Ben ha intenzione di donare il tesoro in beneficenza ai musei archeologici. Ian, invece, comincia a dimostrarsi senza scrupoli pur di arrivare alla risoluzione del mistero (cercando di convincere Gates a rubare la dichiarazione d'Indipendenza americana). Alla fine Ian e i suoi decidono di rinchiudere Riley (unico rimastogli fedele) e Ben nella stiva della nave, ma riusciranno comunque a sopravvivere.\nNella caccia al tesoro, ci saranno davvero molti indizi, che i protagonisti troveranno, tutti legati alla massoneria.\nCon l'amico Poole, Ben Gates si inoltra in una serie di avventure, arrivando anche a rubare la stessa Dichiarazione d'Indipendenza americana che aveva difeso inizialmente e che una ragazza, la dottoressa Abigail Chase, vuole riavere a tutti i costi, ma che finir\u00e0 poi per accompagnare Gates nel suo viaggio. Tra i due nascer\u00e0 una storia d'amore.\nAlla fine dopo tante ricerche il protagonista riesce a trovare il tesoro in una stanza segreta sigillata dalla tomba di un capo della massoneria sotto una chiesa secolare di New York (la Trinity Church in Wall Street) e a fare arrestare Ian, riscattando cos\u00ec anche la cattiva fama della sua famiglia, considerata da secoli una stirpe di pazzi.\nIl tesoro viene ridistribuito nei musei di tutto il mondo, eccetto una piccola parte che resta allo stesso Gates, ai suoi due compagni di viaggio e al padre che nel finale aiuta i tre a fare l'ultimo passo verso il tesoro.\nAccoglienza.\nIncassi.\nCon un budget di 100 milioni di dollari, la pellicola ha incassato 173 milioni negli Stati Uniti e globalmente circa 350 milioni di dollari nei cinema di tutto il mondo. In Italia il film ha incassato nella stagione 2004/2005 circa 8 milioni di euro.\nSequel.\n\"Il mistero dei Templari\" ha avuto un seguito nel 2007, intitolato \"Il mistero delle pagine perdute - National Treasure\". La storia \u00e8 incentrata sulla ricerca di un altro tesoro diverso (quello delle sette citt\u00e0 di Cibola) e ricalca quella del primo film; anche il cast \u00e8 lo stesso: stesso regista (Jon Turteltaub), stesso produttore (Jerry Bruckheimer) e stessa squadra, con l'aggiunta di Ed Harris e di Helen Mirren. Il \"sequel\" termina con Gates che parla col presidente degli Stati Uniti della pagina 47 del libro del Presidente, il che lascia aperta la strada per un terzo episodio.\nSerie TV.\nNel marzo del 2021 viene annunciato l'inizio della produzione di una serie televisiva basata sulla saga cinematografica con protagonisti pi\u00f9 giovani. La serie, prodotta da ABC Signature, verr\u00e0 distribuita da Disney+ globalmente."}
{"id": "100372", "revid": "762538", "url": "https://it.wikipedia.org/wiki?curid=100372", "title": "Ernesto Basile", "text": "Biografia.\nFiglio dell'architetto Giovan Battista Filippo, dopo la laurea in architettura conseguita alla Regia Scuola di Applicazione per Ingegneri e Architetti di Palermo nel 1878, si affianc\u00f2 al padre nelle commissioni importanti. Nel 1890 gli succedette nella cattedra universitaria e, dopo la morte di lui (1891), concluse l'opera pi\u00f9 importante della Palermo ottocentesca, il Teatro Massimo. L\u00ec nacque la sua collaborazione sia con il pittore Ettore De Maria Bergler che con Vittorio Ducrot, delle omonime officine, diventando i protagonisti della stagione del Liberty palermitano.\nContinu\u00f2 a lavorare nella sua citt\u00e0 per tutta la vita realizzando edifici pubblici e ville private, portando avanti contemporaneamente varie commissioni in diverse localit\u00e0 siciliane e dell'Italia meridionale. Mantenne anche rapporti con Roma, dove eresse alcune dimore signorili e soprattutto l'ala nuova di Montecitorio con l'aula della Camera dei deputati (1902-1918), un'importante aula ad emiciclo in cui si riunisce ancora oggi il Parlamento, e il \"Transatlantico\", un corridoio particolarmente lussuoso dove si riuniscono i deputati in attesa delle sedute, e che prende il nome del fatto che il suo arredamento richiami quello delle navi transoceaniche.\nLa carriera di architetto a Palermo idealmente prende il volo con i padiglioni per l'esposizione nazionale di Palermo nel 1899 e comprende: \"Villa Igiea\" (1899-1900), \"Villa Florio dell'Olivuzza\" (1899-1900), \"Casa Utveggio\" (1901-1903), \"Villino Fassini\" (1903, ora distrutto), \"Villino Basile\" (1903-1904).\nSi dedic\u00f2 inoltre alla progettazione di arredi improntati su un \"design\" di avanguardia, .\nMor\u00ec a Palermo nel 1932: \u00e8 sepolto nella tomba di famiglia al Cimitero dei Rotoli.\nCritica.\nScrive Rossana Bossaglia, a proposito del Basile:\nEbbe come allievi Francesco Fichera, Saverio Fragapane, Francesco La Grassa, Enrico Calandra, Salvatore Benfratello, Camillo Autore, Salvatore Caronia Roberti, Girolamo Manetti Cusa e Giuseppe Vittorio Ugo.\nOpere principali.\nAlcuni dei suoi capolavori, come il \"Villino Fassini\" (1903) e il \"Villino Deliella\" (1905), furono demoliti nel secondo dopoguerra pur non avendo subito danni durante il conflitto bellico."}
{"id": "100374", "revid": "1543377", "url": "https://it.wikipedia.org/wiki?curid=100374", "title": "Leopoldo Cicognara", "text": "Biografia.\nFiglio del conte Filippo Cicognara e della contessa Luigia Gaddi, fu inviato a compiere i primi studi al Collegio dei Nobili di Modena; qui si appassion\u00f2 in modo discontinuo all'arte del disegno sotto gli insegnamenti del pittore Antonio Vestri di Pesaro e allo studio della fisica, delle scienze e della letteratura. All'universit\u00e0 di Modena pot\u00e9 conoscere e trattenere amichevoli rapporti con le migliori menti dell'ateneo fra i quali Lazzaro Spallanzani, Antonio Scarpa, Agostino Paradisi, Giovanni Battista Venturi e Luigi Cerretti.\nSi trasfer\u00ec inizialmente a Roma per alcuni anni dedicandosi alla pittura ed allo studio delle antichit\u00e0, poi visit\u00f2 Napoli e la Sicilia. A Palermo pubblic\u00f2 il suo primo lavoro: un poema senza nessun merito. Dopo aver esplorato l'isola si spost\u00f2 a Firenze, Milano, Bologna e Venezia, acquistando una conoscenza archeologica completa di queste ed altre citt\u00e0.\nNel 1795 si stabil\u00ec a Modena e per dodici anni si impegn\u00f2 nella politica, divent\u00f2 un membro del corpo legislativo, un consigliere di stato e un ministro plenipotenziario della Repubblica Cisalpina a Torino. Napoleone lo decor\u00f2 con la corona di ferro e nel 1808 venne nominato presidente dell'Accademia di belle arti di Venezia, che sotto la sua direzione fu consistentemente aggiornata nell'organizzazione: Cicognara vedeva l'Accademia non come una semplice istituzione didattica, ma come luogo di promozione culturale a vantaggio di tutta la popolazione civile. L'opera da lui svolta ebbe risultati importanti nell'aumento del numero dei professori, nel miglioramento nei corsi di studio, nell'istituzione dei premi e nella creazione di una galleria per l'esposizione delle pitture veneziane. Il suo modello di pensiero prevedeva una elevazione dell'arte italiana, in quanto classica, una suddivisione della storia dell'arte, e della scultura in particolar modo, in cinque fasi (risorgimento, incremento, perfezione, corruzione, stato attuale), una stretta connessione tra lo sviluppo dell'arte con quello della civilt\u00e0, una condanna del troppo sapere della barbarie anzich\u00e9 della sua inesperienza.\nNel 1808 pubblic\u00f2 il suo trattato \"Del bello ragionamenti\", dedicato a Napoleone. Successivamente pubblic\u00f2 il \"magnum opus\" e la \"Storia della scultura dal suo risorgimento in Italia al secolo di Napoleone\", nella cui composizione venne incoraggiato e consigliato da Pietro Giordani e Wilhelm Schlegel. Il libro era destinato a completare i lavori di Winckelmann e di D'Agincourt e conteneva 180 tavole.\nNel 1814, alla caduta di Napoleone, Cicognara venne patrocinato da Francesco I d'Austria e fra il 1815 e il 1820 pubblic\u00f2, il suo \"Le fabbriche pi\u00f9 cospicue di Venezia\" contenente circa 150 tavole. Dedic\u00f2 all'imperatrice Carolina di Vienna il libro \"Omaggio delle provincie Venete alla maest\u00e0 di Carolina Augusta\".\nRidotto in povert\u00e0, Cicognara perse anche il favore degli imperatori a causa delle sue opinioni politiche. Lasci\u00f2 Venezia per Roma e la sua biblioteca venne messa in vendita. Nel 1821 pubblic\u00f2 a Pisa un catalogo contenente tutti i lavori fatti negli ultimi trent'anni, che venne comprato in blocco da papa Leone XII e inserito nella Biblioteca vaticana.\nAltri lavori di Cicognara sono la \"Continuazione delle Memorie istoriche di letterati ferraresi\" (1811), continuazione delle \"Memorie storiche de litterati ed artisti Ferraresi\" del Barotti, le \"Memorie spettanti alla storia della calcografia\" (1831) e tantissime dissertazioni sulla pittura, sulla scultura, sull'incisione e su altri argomenti affini. \nLa rinascita del pensiero di Leopoldo Cicognara, in qualit\u00e0 di filosofo dell'arte, si deve al Simposio che l'Accademia di Belle Arti di Venezia ha organizzato nel 2017 per il 250 anniversario dalla nascita del pensatore ferrarese. In tale evento alcuni tra i maggiori interpreti dell'opera di Cicognara, da Gianni Venturi a Francesca Fedi, si sono soffermati a esporre l'importanza degli scritti filosofici e in particolare delle riflessione \"Del Bello .\" L'originalit\u00e0 di queste riflessioni \u00e8 elaborata nell'interpretazione del filosofo Alessandro Di Chiara che ha evidenziato come il pensatore ferrarese si possa considerare il vero pioniere della ricezione italiana del pensiero precritico di I. Kant."}
{"id": "100376", "revid": "22356", "url": "https://it.wikipedia.org/wiki?curid=100376", "title": "Tilopodi", "text": ""}
{"id": "100377", "revid": "22356", "url": "https://it.wikipedia.org/wiki?curid=100377", "title": "Tylopoda", "text": "I tilopodi (Tylopoda) sono un gruppo (sotto ordine) di mammiferi artiodattili erbivori, i cui rappresentanti attuali sono raggruppati nella famiglia dei camelidi (Camelidae).\nA questo gruppo appartengono specie poco rappresentate a livello selvatico in natura, ma al contrario molto allevate in cattivit\u00e0 come mezzi di trasporto o per la produzione di lane pregiate. In natura sono organizzati in gruppi familiari e prediligono zone estreme, quali deserti, steppe ed altitudini molto elevate, per sfuggire alla pressione predatoria dei grandi carnivori, pi\u00f9 scarsi in quegli ambienti.\nIl nome Tylopoda deriva dal greco e significa \"piedi gonfi\", con riferimento ai cuscinetti morbidi posti nelle dita dei cammelli e dei lama. Al contrario dei ruminanti tipici, infatti, i camelidi non hanno veri e propri zoccoli ma delle unghie. Appoggiano sul terreno l\u2019ultima e la penultima falange del terzo e quarto dito, anzich\u00e9 solo la punta dell\u2019ultima. Il cuscinetto calloso posteriore agevola loro la deambulazione su terreni sabbiosi ed aridi. \nMolte famiglie di tilopodi estinti, tuttavia, erano sprovvisti di questa caratteristica. \nInoltre, anche se sminuzzano il cibo rigurgitando un bolo predigerito, ossia ruminando, sono privi del terzo stomaco, l\u2019omaso, tipico dei Ruminanti.\nTra le famiglie estinte, da ricordare quella degli xifodontidi (Xiphodontidae) europei, come \"Dichodon\", e quella degli oromericidi (Oromerycidae) nordamericani, quest'ultima vicina all'origine dei veri cammelli; un tipico rappresentante di quest'ultima famiglia era \"Protylopus\", un animale molto piccolo e primitivo. Altri gruppi variamente attribuiti ai tilopodi comprendono i cainoteri (simili a conigli), gli anoploterioidi, gli oreodonti e i protoceratidi. "}
{"id": "100383", "revid": "1086846", "url": "https://it.wikipedia.org/wiki?curid=100383", "title": "Serie C1 1987-1988", "text": "La Serie C1 1987-1988 \u00e8 stata la decima edizione del terzo livello del campionato italiano di calcio, disputato tra il 19 settembre 1987 e il 5 giugno 1988 e concluso con la promozione del , del , del , del e, dopo i playoff, della .\nFormula.\nLe 36 squadre furono divise in due gironi, da 18 squadre ciascuno, su base geografica: le squadre del Nord nel girone A, quelle del Centro e del Sud nel Girone A.\nNel Girone A erano previste quattro retrocessioni, nel Girone B tre. In vista della riforma dei campionati professionistici erano previste cinque promozioni in Serie B: le quattro squadre classificate ai primi due posti di ciascun girone, pi\u00f9 la vincente dello spareggio tra le rispettive terze classificate.\nErano previsti in ciascun girone due punti a vittoria, uno a pareggio, zero a sconfitta.\nIn caso di arrivo di due o pi\u00f9/ squadre a pari punti, per posti non validi per la retrocessione, la graduatoria era stilata secondo la \"classifica avulsa\" tra le squadre interessate che prevede, in ordine, i seguenti criteri:\nStagione.\nIl girone A viene vinto, curiosamente a pari punti: e centrano la promozione in B entrambe a 45 punti tornando in cadetteria dopo, rispettivamente, 37 anni e 2 anni. Svanisce il sogno della di approdare in Serie B, i bergamaschi vennero sconfitti nello spareggio contro la (squadra del girone B, arrivati con gli stessi punti dei lombardi) perdendo il 12 giugno sul neutro di Perugia che videro prevalere i calabresi per 2-0.\nScende dopo solo un anno di C1 l'esordiente . Seguono il e il che retrocede dopo aver subito 2 punti di penalizzazione che avrebbe salvato i marchigiani e condannato la ; anche i lombardi si sarebbero salvati, ma subirono 5 punti di penalizzazione e non evitarono la C2.\nIl girone B vede trionfare per la prima volta i siciliani del che, a pari merito con il a 45 punti, trovano una storica promozione tra i cadetti. In seguito fu promossa come terza squadra, per allargamento dei quadri della Lega Professionisti, anche la di Nevio Scala che, nello spareggio per l'eventuale promozione, batte a Perugia i settentrionali del girone A della per 2-0.\nScendono in C2 i gi\u00e0 condannati e , mentre la (arrivata a pari punti con il ) perde 0-2 lo spareggio salvezza contro gli etnei sul neutro di Cosenza; successivamente i campani non si iscrissero e fallirono, mentre il riesce ad evitare gli spareggi salvezza per classifica avulsa.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:"}
{"id": "100384", "revid": "767487", "url": "https://it.wikipedia.org/wiki?curid=100384", "title": "Picnic ad Hanging Rock (Il lungo pomeriggio della morte)", "text": "Picnic ad Hanging Rock (Il lungo pomeriggio della morte) (\"Picnic at Hanging Rock\") \u00e8 un film del 1975 diretto da Peter Weir.\nIl soggetto \u00e8 tratto dall'omonimo romanzo della scrittrice australiana Joan Lindsay.\n\u00c8 stato uno dei primi film australiani a ottenere visibilit\u00e0 internazionale e un certo successo commerciale. Frutt\u00f2 la fama mondiale al regista Peter Weir, artefice negli anni seguenti di altre pellicole di notevole successo come \"L'attimo fuggente,\" \"Witness\", \"The Truman Show\", \"Master &amp; Commander.\"\nTrama.\nIl giorno di san Valentino dell'anno 1900 un gruppo di studentesse dell'aristocratico collegio Appleyard, a una cinquantina di chilometri da Melbourne in Australia, si reca per l'annuale picnic ai piedi del gruppo roccioso dell'Hanging Rock, sotto la sorveglianza dell\u2019insegnante di francese, M.lle de Poitiers, e di quella di matematica, Miss McCraw.\nNel pomeriggio quattro di loro ottengono il permesso di allontanarsi per esaminare pi\u00f9 da vicino le formazioni rocciose. Guidate da Miranda, la ragazza pi\u00f9 ammirata e seguita del collegio, Marion, la ricca ereditiera Irma, e la pi\u00f9 giovane Edith si incamminano per quella che dovrebbe essere una breve ascensione sulla rocca, passando davanti al giovane Michael Fitzhubert, nobile inglese che si trova in vacanza presso parenti, e sta facendo a sua volta una scampagnata con il domestico Albert.\nEdith, dalla corporatura robusta, si pente quasi subito di avere seguito le compagne in questa avventura fuori programma. Affaticate dalla salita, le quattro fanciulle si sdraiano a riposare in una sella di roccia; al risveglio, Miranda leva scarpe e calze e si incammina per continuare l'ascensione, seguita da Marion. Interdetta, Edith fa appello a Irma, che per\u00f2 segue a sua volta le compagne. A questo punto Edith torna indietro in evidente stato di shock e gridando istericamente. Nello stesso momento il resto del gruppo si accorge che l'insegnante di matematica, Greta McCraw, \u00e8 scomparsa.\nIl cocchiere riporta le ragazze e M.lle Poitiers al collegio, e viene dato l'allarme. Iniziano immediatamente le ricerche di polizia sulla roccia, senza trovare la minima traccia. Edith, interrogata, non conserva memoria dell'accaduto, tranne il fatto di avere incrociato, durante la sua fuga, l'insegnante di matematica che saliva a sua volta, incomprensibilmente senza gonna.\nNel frattempo Michael Fitzhubert, ossessionato dal ricordo della bellezza di Miranda scorta per un momento all'inizio della tragica ascensione, si avvia in segreto alla rocca con la complicit\u00e0 del domestico Albert. Pretende di rimanere la notte da solo sulla Hanging Rock. Il mattino dopo Albert, preoccupato dell'assenza del ragazzo, torna e lo trova ferito e in stato di shock. Chiama soccorsi, e Michael dal carro ambulanza gli consegna in segreto un ritaglio di stoffa orlato di pizzo.\nAlbert intuisce che l'amico ha trovato qualcosa sulla roccia. Torna di corsa e trova Irma, svenuta e ferita, con le unghie spezzate e i piedi misteriosamente puliti, nonostante siano passati otto giorni dalla sua scomparsa. Anche la ragazza non ricorda nulla dell'accaduto.\nRecuperate le forze ma non la memoria, Irma viene ritirata dal collegio. Passata a salutare per l'ultima volta le compagne, \u00e8 aggredita dalle ragazze isteriche, convinte che lei conosca il segreto della scomparsa di Miranda e delle altre ma non voglia rivelarlo.\nScossa dalla tragedia, mentre viene dichiarata la presunta morte delle ragazze sparite, la direttrice del collegio Mrs. Appleyard sfoga la propria frustrazione su Sara, compagna di stanza di Miranda, che vive in adorazione dell'amica. Dal momento che il tutore della piccola orfana \u00e8 in ritardo con il pagamento della retta, le preannuncia che dopo le vacanze di Pasqua dovr\u00e0 lasciare il collegio.\nAl pensiero di dover tornare nel terribile orfanotrofio dove \u00e8 cresciuta, Sara cade in un profondo stato di angoscia.\nIl giardiniere la trova nella serra, morta suicida dopo essersi gettata dalla finestra.\nQuando la notizia diventa pubblica, l'arcigna direttrice Mrs. Appleyard si reca alla Hanging Rock, origine di tutte le sue disgrazie, per poi morire ai piedi di una roccia, a seguito di un suicidio o un incidente.\nProduzione.\nAnche se in alcune interviste la scrittrice lasci\u00f2 credere di aver preso spunto da fatti di cronaca, la storia scritta dalla Lindsay \u00e8 inventata, come inventato \u00e8 l'articolo di giornale che compare alla fine del libro; del resto il 14 febbraio 1900 non era un sabato, come non corrispondono alla realt\u00e0 i giorni della settimana attribuiti alle altre date del libro (lettere dei personaggi, rapporti di polizia): per esempio il 19 marzo 1900 non era un gioved\u00ec (capitolo XII), il 27 marzo 1900 non era un venerd\u00ec (capitolo XVI) eccetera.\nIl film di Peter Weir \u00e8 fedele allo svolgimento della storia e all'atmosfera del romanzo, anche se alcune parti sono state omesse o ridotte (per esempio la vicenda di Albert e della sorella Sarah o la morte della signorina Lumley).\nInizialmente si era pensato a Ingrid Mason per il ruolo di Miranda, che ottenne invece Anne-Louise Lambert: la Lambert dichiar\u00f2 in un'intervista di aver avuto la parte non per l'abilit\u00e0 come attrice, ma perch\u00e9 pi\u00f9 magra della prima scelta. La Mason ebbe il ruolo di Rosamund.\nLa troupe arriv\u00f2 sul set di Adelaide per iniziare la lavorazione il 14 febbraio 1975, proprio il giorno in cui inizia la storia sia nel libro che nel film. Il film fu girato sia ad Hanging Rock sia a Martindale Hall, nell'Australia Meridionale, usata per rappresentare l'immaginario collegio Appleyard.\nLe studentesse, attrici novelle, furono doppiate da professioniste. La cosa fu tenuta nascosta e le doppiatrici non furono accreditate. L\u2019attrice gallese Rachel Roberts, la direttrice del collegio Mrs. Appleyard, giunse sul set pi\u00f9 tardi rispetto alle colleghe pi\u00f9 giovani, che si coalizzarono contro di lei, confondendola con il personaggio. Roberts chiese e ottenne dal regista di recitare alcune scene davanti a una parete bianca, senza rivolgersi direttamente alle attrici, per evitare di incrociare le loro occhiate di disprezzo.\nColonna sonora.\nLa colonna sonora, in particolare i brani di Gheorghe Zamfir, ha un ruolo determinante nella riuscita del film: \u00abCon la sua melodia languida e stregante, il \u201cflauto di pan\u201d accompagna al mistero e alla morte la fanciulla in fiore di \"Picnic a Hanging Rock\". \u00c8 uno di quei motivi musicali legati indissolubilmente a un film. Ogni altra musica\u00a0\u2013 il commento originale, i contributi di Beethoven e Bach\u00a0\u2013si poteva dimenticare. Tutto, ma non il semplice, insistente tema che serpeggia sul flauto di Gheorghe Zamfir, col suo senso del remoto, con la sua aderenza alla sua primordiale natura. Molto dell'incanto del film deriva da quello strumento. \u00bb\nDistribuzione.\nIl film fu proiettato per la prima volta all'Hindley Cinema Complex di Adelaide l'8 agosto 1975.\nIn Italia fu presentato al XXII Festival di Taormina nel luglio 1976, risultandovi vincitore del \u201cGran premio delle Nazioni\u201d, cio\u00e8 miglior film: nelle sale usc\u00ec poi il 18 marzo 1977.\nAccoglienza.\nL'accoglienza della critica italiana fu generalmente molto positiva.\nTullio Kezich, all'epoca critico di \"Repubblica\" e \"Panorama\", lo defin\u00ec \u00abtestimonianza di cinematografia ad alto livello [...] che ha vinto meritatamente il festival di Taormina. \u00bb\nEntusiasta anche Morando Morandini (\"Il Giorno\"): \u00abChe eleganza in questo film australiano che coniuga una sapiente rievocazione dell'epoca vittoriana con la magia di una natura selvaggia e impenetrabile. Attraverso immagini preziose passa la corrente di un'aguzza critica sociale. \u00bb\nE Guglielmo Biraghi sul \"Messaggero\": \u00abSemplicemente, uno dei film pi\u00f9 ricchi, suggestivi, misteriosi, struggenti, affascinanti ch'io abbia mai visto\u00bb mentre Carlo Laurenzi (\"il Giornale Nuovo\") scrisse: \u00abnessun regista che io conosca possiede, come Peter Weir, una sensibilit\u00e0 cos\u00ec letterariamente ermetica. \u00bb\nInvece Giovanni Grazzini, critico del \"Corriere della sera\", pur usando espressioni di elogio defin\u00ec Weir \u00abuno stregone di sublime ruffianeria\u00bb, e quando il film venne distribuito nei cinema aggiunse che \u00abquesto regista galeotto sa vendere la sua merce con la scaltrezza di chi allaccia il pubblico con corde impalpabili. \u00bb\nDa notare che in tutte le recensioni dell'epoca la storia risulta tratta da fatti realmente accaduti, perch\u00e9 i critici presero per buono l'avviso iniziale dell'edizione italiana, dove una voce fuori campo aggiunge alla didascalia in inglese le parole \u00abDi ci\u00f2 che accadde allora questo film \u00e8 il resoconto... \u00bb\nNel marzo 1997, a vent'anni giusti dalla distribuzione italiana di \"Picnic\", il quotidiano \"L'Unit\u00e0\" and\u00f2 in edicola con un doppio supplemento: la videocassetta del film e il libro della Lindsay da cui \u00e8 tratto."}
{"id": "100388", "revid": "367445", "url": "https://it.wikipedia.org/wiki?curid=100388", "title": "Ornella Vanoni", "text": "\u00c8 una delle artiste italiane dalla carriera pi\u00f9 longeva: in attivit\u00e0 dal 1956, con la pubblicazione di circa 112 lavori (tra album, EP e raccolte) \u00e8 considerata tra le pi\u00f9 grandi interpreti della musica leggera italiana, oltre che una tra le cantanti pi\u00f9 vendute con oltre 65 milioni di dischi.\nDotata di uno stile interpretativo molto personale e sofisticato, che le conferisce una timbrica vocale fortemente riconoscibile, Ornella Vanoni vanta un ampio e poliedrico repertorio, che spazia dalle Canzoni della mala degli esordi al pop d'autore, alla bossa nova (storica la realizzazione insieme a Toquinho e Vin\u00edcius de Moraes dell'album \"La voglia la pazzia l'incoscienza l'allegria\" nel 1976 inserito nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 76) e al jazz, collaborando con alcuni dei pi\u00f9 prestigiosi jazzisti: George Benson, Michael Brecker, Randy Brecker, Ron Carter, Eliane Elias, Gil Evans, Steve Gadd, Herbie Hancock, Chris Hunter, Lee Konitz e Herbie Mann.\nDurante la sua carriera sessantennale hanno scritto per lei molti tra i pi\u00f9 importanti autori, non solo italiani, e collaborato con artisti del calibro di Gino Paoli, Dario Fo, New Trolls, Paolo Conte, Fabrizio De Andr\u00e9, Ivano Fossati, Lucio Dalla, Sergio Bardotti, Mogol, Giorgio Calabrese, Franco Califano, Bruno Lauzi, Grazia Di Michele, Renato Zero, Riccardo Cocciante, Bungaro, Pacifico, Francesco Gabbani, Carmen Consoli, Eros Ramazzotti, Colapesce e Dimartino.\nHa partecipato a otto edizioni del Festival di Sanremo, raggiungendo il 2\u00ba posto nel 1968 (con \"Casa bianca\") e piazzandosi per ben tre volte al 4\u00ba posto, nel 1967 (con \"La musica \u00e8 finita\"), nel 1970 (con \"Eternit\u00e0\") e nel 1999 (con \"Alberi\"): in quest'ultima edizione, Ornella Vanoni \u00e8 stata la prima artista nella storia del Festival a ricevere il Premio alla carriera. \u00c8 anche l'unica donna e il primo artista in assoluto ad aver vinto due Premi Tenco (solo Francesco Guccini dopo di lei \u00e8 stato premiato due volte), e l'unica cantante italiana ad aver ottenuto questo riconoscimento come cantautrice. Ha inoltre vinto una Targa Tenco, che porta complessivamente a tre il numero di riconoscimenti a lei assegnati dal Club Tenco.\nHa vinto due volte il Premio Lunezia ed \u00e8 stata insignita di importanti riconoscimenti e onorificenze tra cui, nel 1984, del titolo di Commendatore della Repubblica e, nel 1993, di Grande ufficiale Ordine al merito della Repubblica italiana.\nBiografia.\nGli esordi.\nFiglia di un industriale farmaceutico, dopo avere studiato dalle Orsoline, frequenta diversi collegi in Svizzera, Francia e Inghilterra col desiderio di diventare estetista.\nTornata a Milano si iscrive nel 1953 all'Accademia di arte drammatica del Piccolo Teatro di Giorgio Strehler; in breve ne diviene l'allieva prediletta, nonch\u00e9 la compagna.\nNel 1956 debutta come attrice in \"Sei personaggi in cerca d'autore\" di Pirandello.\nIl suo debutto canoro risale invece al 13 aprile 1957, data della prima rappresentazione al Piccolo de \"I Giacobini\" di Federico Zardi, opera in cui interviene durante i cambi di scena cantando un paio di ballate della Rivoluzione francese (\"Les rois s'en voint\" e \"La Seine est rouge\"), interpretate con piglio insolito e spigoloso.\nNasce, dunque, l'idea di una cantante \"intellettuale\", impegnata, sofisticata, che suscita sin da subito un certo interesse, tanto che l'anno seguente, Giorgio Strehler decide di cucirle addosso un vero e proprio repertorio.\nLe canzoni della mala.\n\u00ab\"Al Piccolo leggevo e imparavo tutto. Spiavo mostri come Tino Buazzelli e Sarah Ferrati. Respiravo le loro voci, rubavo i gesti. E Strehler? Mi mette a cantare ballate nell'intervallo dei Giacobini, sai quando gli spettatori tossiscono? Be': alla faccia sua, \u00e8 un trionfo. Allora l'amico Gino Negri dice che sarei adatta alle canzonette da cortile. \u201cMa no, facciamo le canzoni della mala\u201d disse il maestro, magnanimo. Cos\u00ec si sono messi l\u00ec Dario Fo e Fiorenzo Carpi e sono nate \"\u00bbInsieme ad autori come Fausto Amodei, Fiorenzo Carpi, Dario Fo e Gino Negri, Strehler trae infatti spunto da alcune antiche ballate dialettali narranti vicende di cronaca nera, per procedere alla stesura di nuovi testi incentrati sul tema della malavita, aventi per protagonisti poliziotti, malfattori, carcerati, minatori, e inventando pertanto la definizione di \"canzoni della mala\". Per alimentare la curiosit\u00e0 del pubblico, viene lasciato credere che si tratti di autentici canti popolari ricavati da vecchi manoscritti, e viene dunque allestita per lei la sua prima tourn\u00e9e teatrale, terminata con uno spettacolo a Spoleto, al Festival dei Due Mondi nel '59.\nDell'ottobre 1958 \u00e8 la sua prima incisione discografica per la storica etichetta Ricordi, che grazie all'editore Mariano Rapetti apre proprio con lei la propria sezione di musica leggera pubblicando un primo extended play intitolato \"Le canzoni della malavita\". Il disco comprende sulla facciata principale le sue versioni di \"Saint Lazare\" di Aristide Bruant, e di \"Jenny delle Spelonche\", tratta da \"L'opera da tre soldi\" di Bertold Brecht; sul retro compaiono invece gli inediti \"Sentii come la vosa la sirena\" e \"Canto di carcerati calabresi\", stampati anche su 45 giri singolo, il primo della sua discografia\".\"\nNel dicembre 1959 esce un secondo EP intitolato \"Le canzoni della malavita vol. 2\", contenente le assai pi\u00f9 celebri \"Hanno ammazzato il Mario\", \"La zolfara\", \"Ma mi\" e \"Le mantellate\", uscite contemporaneamente anche su singolo.\nLe interpretazioni particolarmente enfatiche della Vanoni, caratterizzate da una timbrica vocale e da una gestualit\u00e0 alquanto inconsuete ma sensuali, incuriosiscono parecchio il pubblico, che inizialmente sembra in parte confondere le ambientazioni dei brani proposti con le vere origini della cantante.\nNel complesso, le canzoni della mala ottengono un buon successo, malgrado qualche critica di snobismo alto-borghese e l'intervento della censura radiotelevisiva che non apprezza i contenuti di alcuni testi. Per Ornella Vanoni, per\u00f2, quello della mala inizia ad essere un clich\u00e9 nel quale non intende essere rinchiusa. \u00ab\"Le canzoni della mala all'epoca le amavo, ma non abbastanza coscientemente, come gli amori di quando sei troppo ragazza\"\u00bb.Terminato il rapporto con Strehler (del quale in seguito dichiarer\u00e0 di non avere apprezzato lo stile di vita, ritenendolo inadeguato ad una ragazza poco pi\u00f9 che ventenne), si allontana anche dall'ambiente del Piccolo Teatro, alla ricerca di un nuovo percorso artistico.\u00ab\"Strehler \u00e8 stato compagno, amico, padre, maestro. Forse troppe cose assieme, e cose che avvenivano troppo velocemente. Un rapporto cos\u00ec ti leva la leggerezza. Mi sentivo bambina in un cappotto troppo grande. E poi forse Giorgio mi amava pi\u00f9 di quanto io amassi lui\"\u00bb.\nAnni sessanta: Paoli, Tenco e le canzoni d'amore.\nNel 1960, alla Ricordi Ornella incontra Gino Paoli, col quale intraprende un'intensa storia d'amore, nonch\u00e9 una florida collaborazione artistica che le permette di cimentarsi con un repertorio a lei pi\u00f9 congeniale. Paoli le scrive infatti una prima canzone d'amore dal titolo \"Me in tutto il mondo\" e successivamente le dedica, colpito dalle sue grandi mani, un vero e proprio ritratto musicale: la celeberrima \"Senza fine\".\nMa il 6 giugno del '60 sposa il noto impresario teatrale nonch\u00e9 ex cantante Lucio Ardenzi: \u00ab\"Quel matrimonio fu un errore. Io volevo ancora bene a Gino e lui mi ha sconsigliato sino all'ultimo, minacciando persino di venire alla cerimonia a cantare Senza fine. (...) Il matrimonio non sta in piedi e quando nel 1962 nasce Cristiano, io e Ardenzi siamo gi\u00e0 separati\"\u00bb, \u00ab\"ero ancora innamorata di Paoli. Il giorno delle nozze non mi sarei dovuta presentare, avrei dovuto dire la verit\u00e0, sarebbe stato pi\u00f9 leale\"\u00bb.Nel 1961 partecipa a \"Canzonissima\" con \"Cercami\": questa canzone, inizialmente destinata a Claudio Villa e che Ornella incide in lacrime dedicandola a Paoli, \u00e8 il suo primo 45 giri di grande successo commerciale, con oltre 100.000 copie vendute. Nello stesso anno, la Ricordi pubblica anche il suo primo album, che riunisce sei canzoni della mala sulla prima facciata, e sei canzoni d'amore sulla seconda. Nel frattempo prosegue la carriera teatrale ne \"L'idiota\" di Marcel Achard, impegno per il quale l'Istituto del Dramma Italiano la premia come rivelazione del teatro e che le vale anche il prestigioso Premio San Genesio come miglior attrice dell'anno. Il successo continua con \"La fidanzata del bersagliere\" di Edoardo Anton, che le frutter\u00e0 il suo secondo Premio San Genesio come miglior attrice del 1963. Gli spettacoli sono entrambi prodotti dal marito, Lucio Ardenzi:\u00ab\"andavo in scena a soli venti giorni dalla nascita di nostro figlio, Cristiano, e per di pi\u00f9 senza compenso. Allora lui\" \"era in difficolt\u00e0 finanziarie e io avrei fatto qualsiasi cosa per aiutarlo \"\u00bb.\n\u00ab\"Ardenzi era un grande impresario, fin troppo compreso nel suo ruolo. S'invent\u00f2 attori importanti, produsse grandi spettacoli, si batt\u00e9 da privato come un leone contro lo strapotere del teatro pubblico. Era la sua vanit\u00e0, che diventava arroganza. Un giorno mi confid\u00f2 che a lui, pi\u00f9 che la coppia Lucio-Ornella, lo eccitava la ditta Ardenzi-Vanoni. Quando mi volle come protagonista de\" L'idiota \"di\" Achard \"e io fui una rivelazione, lui era al settimo cielo. Capii che, in fondo, era un problema tra lui e Strehler. Una roba tra uomini. Lucio, in realt\u00e0, come protagonista pensava a Monica Vitti o a Lea Massari, ma voleva dimostrare che lui aveva visto pi\u00f9 in l\u00e0 di Strehler, che poteva fare di me una grande donna. [...] Non parlo volentieri di Lucio Ardenzi. L'ho sposato che avevo ventisei anni, l'et\u00e0 giusta, ma non l'uomo giusto. Non l'ho mai amato. Ero una donna sperduta. Avevo lasciato Strehler, mi ero ammalata di tisi, c'era Paoli di mezzo e lui, Lucio, era un uomo cos\u00ec vanitoso. Una vanit\u00e0 sproporzionata. Abbiamo avuto un figlio che amo, Cristiano, e questo giustifica ampiamente la nostra storia\u00bb.\"\nNel 1963 sostituisce Lea Massari nel ruolo di Rosetta in \"Rugantino\", celebre commedia musicale di Garinei &amp; Giovannini che nel febbraio 1964 porter\u00e0 la Vanoni sulle scene di Broadway. Avvalendosi degli arrangiamenti e della direzione musicale di Iller Pattacini, continua ad incidere brani di Gino Paoli (\"Anche se\", \"Che cosa c'\u00e8\"), di Luigi Tenco (\"Tu non hai capito niente\"), vincendo il Festival di Napoli 1964 interpretando in coppia con Modugno la celebre \"Tu s\u00ec 'na cosa grande\", classificandosi anche al secondo posto con l'esecuzione solista di \"Ammore mio\". Nel frattempo \"Senza fine\" diviene un successo internazionale, diventando parte della colonna sonora del film \"Il volo della fenice\" di Robert Aldrich.\nSeguono una serie di partecipazioni al Festival di Sanremo: nel 1965 con \"Abbracciami forte\", con la quale si classifica alla 2\u00b0 posizione, nel 1966 con \"Io ti dar\u00f2 di pi\u00f9\" (che diviene il suo pi\u00f9 notevole successo commerciale degli anni sessanta, nonostante lei non ami affatto il brano) in coppia con Orietta Berti, classificandosi alla 6\u00b0 posizione, nel 1967 con \"La musica \u00e8 finita\" di Nisa, Franco Califano e Umberto Bindi, classificandosi alla 4\u00b0 posizione, nel 1968 con \"Casa bianca\" scritta da Don Backy, raggiunge la 2\u00b0 posizione in coppia con Marisa Sannia. Conduce poi cinque puntate del variet\u00e0 televisivo \"Studio Uno\" e lavora come attrice in alcuni film. Ornella cambia immagine e gestualit\u00e0 diventando ancor pi\u00f9 sensuale ed elegante. Anche la sua voce abbandona il registro aggressivo e diventa pi\u00f9 suadente, in particolar modo sulle note basse.\nNel frattempo cambia anche etichetta discografica e passa dalla Ricordi alla Ariston pubblicando alcuni 45 giri di successo come \"Tristezza\" (1967, primo brano del repertorio brasiliano, che lei ha sempre amato riproporre), la sua versione di \"Un'ora sola ti vorrei\" (sempre del '67). Nel 1969 \u00e8 la volta di \"Una ragione di pi\u00f9\", uno dei brani di maggior successo della cantante, che la vede per la prima volta scrivere un testo, con la collaborazione di Franco Califano, mentre la musica \u00e8 di Mino Reitano. In questo periodo Ornella incide anche due album intitolati \"Ai miei amici cantautori\" e \"Io s\u00ec - Ai miei amici cantautori n.2\", interpretando brani di quei cantautori che avevano maggiormente influenzato il suo percorso musicale.\nAnni settanta: il successo, il Brasile, i New Trolls, il lato sexy e il fortunato incontro con Bardotti.\nNel 1970 Ornella partecipa ancora una volta al Festival di Sanremo con il brano \"Eternit\u00e0,\" in coppia con I Camaleonti, scritta da Giancarlo Bigazzi e Claudio Cavallaro, che si classifica alla 4\u00b0 posizione. Sar\u00e0 per\u00f2 col singolo successivo, \"L'appuntamento\" di Roberto Carlos, Erasmo Carlos e Bruno Lauzi, che la cantante ottiene il suo maggiore successo commerciale, rimanendo in classifica per molti mesi e vendendo 600.000 copie, affermandosi definitivamente nel panorama musicale italiano e riuscendo a conquistare tutto il pubblico. Il brano viene inserito nella colonna sonora del film \"Tony Arzenta\" diretto da Duccio Tessari ed \u00e8 scelto come sigla musicale del programma radiofonico Gran variet\u00e0. A coronare il successo del brano sar\u00e0 la vittoria della Gondola d'oro nell'edizione della Mostra internazionale di musica leggera 1970. \nNel 1971 la Vanoni prosegue con il suo spettacolo teatrale, iniziato a fine anni sessanta, pubblicando il suo primo album dal vivo (\"Ah! L'amore l'amore, quante cose fa fare l'amore!\"), registrato proprio in occasione di un recital tenuto al Teatro Lirico di Milano. Nello stesso anno i concerti della Vanoni si spingono fino all'Olympia di Parigi, il tempio della musica francese dove la sua esibizione si conclude tra le ovazioni del pubblico nonostante all'inizio fosse stata contestata la sua versione di \"Albergo a ore\", tratta dal repertorio della Piaf.\nSempre nel '71, esce un altro dei suoi cavalli di battaglia: \"Domani \u00e8 un altro giorno\", versione italiana di un brano di Tammy Wynette \"The Wonders You Perform\". Il brano viene presentato a \"Canzonissima 1971\" e viene inserito nella colonna sonora del film \"La prima notte di quiete\" di Valerio Zurlini. Per la finale della stessa edizione di \"Canzonissima\", Ornella Vanoni interpreta \"Il tempo d'impazzire\", scritta da Giorgio Calabrese e Andracco. \u00c8 inoltre conduttrice del programma \"E tu che fai? Io questa sera vado a casa di Ornella\", a cui partecipa come ospite anche Lucio Battisti; qualche settimana dopo registra la prima trasmissione a colori nella storia della televisione italiana, dal titolo \"Serata d'onore\".\nNel 1972 \u00e8 in classifica con tre LP (\"Un gioco senza et\u00e0\" e le antologie \"Vanoni Hits\" e \"L'amore\"), pubblicando addirittura ben cinque singoli: \"Che barba amore mio\" (successo presentato a \"Un disco per l'estate\" e a \"Senza rete\"); \"Parla pi\u00f9 piano\", adattamento italiano dalla colonna sonora del film \"Il padrino\"; \"Quei giorni insieme a te\", ottimo brano composto da Riz Ortolani per la colonna sonora del thriller \"Non si sevizia un paperino\" di Lucio Fulci; \"Io, una donna\" (col pi\u00f9 fortunato lato B \"E cos\u00ec per non morire\"), presentato in concorso all'autunnale Mostra Internazionale di Musica Leggera di Venezia. Infine, \"Ma come ho fatto\", viene utilizzato l'anno dopo come sigla finale del tv-show in quattro puntate intitolato \"L'appuntamento\" (regia di Antonello Falqui), in cui la Vanoni offre un nuovo saggio della propria versatilit\u00e0 artistica, dividendo coraggiosamente la scena con Walter Chiari, da poco uscito di prigione dopo una discussa vicenda di droga: il programma registra un ottimo indice di gradimento, replicando il successo gi\u00e0 ottenuto alcuni mesi prima dal duo nello spettacolo teatrale \"Io con te, tu con me\", insieme anche a Carlo Campanini.\nNel 1973 esce il singolo di successo \"Dettagli\": come \"L'appuntamento\", \u00e8 una cover brasiliana di Roberto Carlos, tradotta ancora una volta dallo stesso Bruno Lauzi. L'omonimo album \"Dettagli\" riscuote un enorme successo commerciale (circa mezzo milione di copie vendute). Nell'autunno dello stesso anno, incide un nuovo LP - l'ultimo per la Ariston - dal titolo \"Ornella Vanoni e altre storie\", per lo pi\u00f9 composto da cover straniere adattate in italiano: l'album si apre con un'ottima reinterpretazione della celebre \"Je suis malade\" di Serge Lama (adattata in italiano da Giorgio Calabrese col titolo \"Sto male)\", che la Vanoni presenta alla Mostra Internazionale di Musica Leggera di Venezia.\nNello stesso anno viene scelta come testimonial pubblicitaria per la Martini, azienda per la quale girer\u00e0 numerosi caroselli fino al 1976, interpretandone anche il celebre jingle.\nNel 1974 Ornella Vanoni lascia la Ariston e fonda - con l'aiuto di Danilo Sabatini (suo compagno dell'epoca) - una propria casa discografica: la Vanilla. Il primo album edito dalla nuova etichetta, distribuita dalla Fonit-Cetra, si intitola \"A un certo punto\" e raggiunge nuovamente i vertici della classifica totalizzando ancora una volta circa mezzo milione di copie vendute.\nNello stesso anno viene pubblicato l'album \"La voglia di sognare,\" che si piazza alla sesta posizione delle classifiche di vendita e che contiene pezzi scritti da Bruno Lauzi, Riccardo Cocciante e Lucio Dalla. La canzone che diede il titolo all'album, \"La voglia di sognare\" \u00e8 stata scritta da Carla Vistarini e Luigi Lopez, e premiata l'anno successivo anche dalla critica discografica e divenuto sigla del Gran Variet\u00e0 radiofonico della Rai..\nNel 1975 esce \"Uomo mio bambino mio\", album da cui \u00e8 tratta anche l'irriverente \"Non sai fare l'amore\" (P. Limiti - S. Fabrizio), censurata dalla RAI. Mia Martini, non accreditata, \u00e8 la seconda voce nel pezzo che d\u00e0 il titolo all'LP. In questo periodo la Vanoni verr\u00e0 ospitata varie volte nei programmi trasmessi dalla tv spagnola riscontrando notevole successo presso il pubblico.\nNello stesso anno torna sul piccolo schermo accanto a Gigi Proietti, nello spettacolo \"Fatti e fattacci\" (che vince il prestigioso Festival della Rosa d'oro di Montreaux per l'intrattenimento). Il programma era basato sulle canzoni proposte da Proietti e dalla Vanoni, che interpretavano la parte di due cantastorie che andavano in giro per l'Italia con una compagnia di saltimbanchi fermandosi nella piazza di una citt\u00e0. Successivamente invece \u00e8 in teatro, protagonista nella commedia dell'amica Iaia Fiastri intitolata \"Amori miei\", un grande successo da cui in seguito verr\u00e0 tratto l'omonimo film interpretato da Monica Vitti.\nNel 1976 realizza, con la collaborazione di Sergio Bardotti, un prestigioso album insieme a Vin\u00edcius de Moraes e Toquinho: \"La voglia la pazzia l'incoscienza l'allegria\". L'album, interamente registrato in presa diretta, ottiene un notevole successo di critica e pubblico, raggiungendo il sesto posto di vendite in classifica. Il disco \u00e8 una rilettura di diverse musiche brasiliane di bossa nova, scritte da alcuni dei pi\u00f9 grandi nomi della musica brasiliana come Ant\u00f4nio Carlos Jobim e Chico Buarque, cantate in italiano. Il disco si presenta come un concept album, ossia come un'opera intera segnata da un filo conduttore unico: un album a tema composto da canzoni e poesie interpretate da Vinicius, dove spesso non vi \u00e8 pausa n\u00e9 termine tra un pezzo e l'altro, ma sembra quasi la continuazione. Tale progetto discografico rappresenter\u00e0 per la Vanoni uno dei momenti pi\u00f9 alti a livello qualitativo e artistico di tutta la sua discografia, dal quale raggiungeranno il successo brani come \"La voglia la pazzia\". L'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 76.\nNello stesso anno esce anche la hit \"Pi\u00f9\" (cantata con Gepy), che d\u00e0 il titolo all'omonimo LP.\nL'anno successivo, dalla collaborazione con i New Trolls, nasce un nuovo importante progetto discografico: si tratta del doppio album Io dentro \"/ Io fuori\", dal quale emergono successi come \"Ti voglio\" e \"Domani no\". Segue una lunga e fortunata serie di concerti.\nNel 1977 la Vanoni posa nuda e dirige la versione italiana di Playboy chiedendo come compenso, al posto del denaro, una sfera dell'artista Arnaldo Pomodoro con il quale nasce una profonda amicizia.\nNel 1978 esce l'LP \"Vanoni\", caratterizzato da atmosfere sensuali e testi sempre pi\u00f9 audaci: \"Vorrei darti\" \u00e8 il successo dell'album ed esce anche su 45 giri.\nNel 1979 pubblica il primo volume della serie \"Oggi le canto cos\u00ec\", imponente progetto discografico composto da quattro LP (Oggi le canto cos\u00ec, vol.1, Oggi le canto cos\u00ec, vol.2 Paoli e Tenco, Oggi le canto cos\u00ec, vol.3 Le canzoni della mala, Oggi le canto cos\u00ec, vol.4) usciti tra il '79 e l'82, nei quali la Vanoni reinterpreta alcuni suoi brani storici in versione rinnovata: il primo volume contiene brani ripresi dal repertorio pubblicato dalla \"Ricordi\" e dalla \"Ariston,\" le sue due precedenti case discografiche, ed il solo della serie ad essere originariamente stampato su etichetta \"Vanilla\"; il secondo raccoglie alcuni pezzi di Gino Paoli e Luigi Tenco che Ornella aveva gi\u00e0 interpretato, con l'eccezione de \"Il cielo in una stanza\" qui proposta per la prima volta, sotto forma di concept album in quanto spesso i pezzi si susseguono senza interruzioni e con Ornella che recita alcuni stralci di canzoni di Tenco; il terzo contiene le Canzoni della mala interpretate in passato da Ornella e riarrangiate; e infine con il quarto ed ultimo volume si conclude la serie delle reinterpretazioni dei successi della cantante.\nRitorna in tv a fianco del comico siciliano Pino Caruso per lo show \"Due come noi\" con la regia di Antonello Falqui. Di questo programma \u00e8 ricordato soprattutto il celebre duetto di grandi successi con l'amico Franco Califano.\nNello stesso anno \u00e8 protagonista, assieme a Ugo Tognazzi, del film \"I viaggiatori della sera\", tratto dall\u2019omonimo romanzo di Umberto Simonetta, del quale Tognazzi \u00e8 anche regista. La pellicola nonostante qualche critica negativa, come nota positiva riporta la versatilit\u00e0 della Vanoni.\nAnni ottanta: Ornella cantautrice, grandi collaborazioni e il jazz.\nGli anni ottanta proseguono all'insegna di un'autoproduzione consapevole e un cambio di casa discografica, la CGD.\nPer i lavori discografici che caratterizzeranno il decennio, Ornella non si limita a collaborare alla produzione (di Sergio Bardotti), ma scrive anche da s\u00e9 alcuni pezzi (tra gli altri, \"Ricetta di donna\", \"Per un'amica\" e \"Questa notte c'\u00e8\"). Per la prima volta, interi album vengono concepiti in funzione di materiale proprio: \"Bisogna darsi cariche nuove [...] e poi non c'era questo materiale straordinario d'autore che arrivasse sul tavolo\", dichiarer\u00e0 la cantante in un'intervista del 1982. Ma la Vanoni fa di necessit\u00e0 virt\u00f9, e il riscontro di pubblico e critica \u00e8 subito entusiasta. Adotta cos\u00ec una nuova formula di lavoro, appoggiata da Sergio Bardotti e Maurizio Fabrizio, che diventa una costante e un \"brand\" per i lavori successivi.\nNel 1980 viene pubblicato l'album Ricetta di donna che vanta le collaborazioni con Michele Zarrillo (che scrive con Tot\u00f2 Savio la musica della title track), Fabrizio De Andr\u00e9 (che scrive il testo italiano di un classico di Leonard Cohen \"Famous blue raincoat\", che diventa \"La famosa volpe azzurra\") e Paolo Conte (che firma il brano \"La donna d'inverno\"). Ornella scrive il brano che d\u00e0 il titolo all'album.\nNel 1981 \u00e8 la volta di un altro importante e sofisticato album, Duemilatrecentouno parole (2301 allude al numero totale di parole scritte da Ornella Vanoni nell'album), di cui Ornella scrive ben sei pezzi, oltre alla famosissima \"Musica musica\" anche la tenera e conosciuta \"Vai, Valentina\" e si avvale della presenza di Gino Paoli e Pierangelo Bertoli in due canzoni. Il disco raggiunge il sesto posto in classifica vendite. Per questo album il Club Tenco conferisce alla Vanoni ben due importanti riconoscimenti: si aggiudica sia il Premio Tenco come operatore culturale sia quello come miglior cantautore con l'album Duemilatrecentouno parole, risultando la prima cantautrice donna ad aggiudicarsi tale riconoscimento.\nIl 1983 \u00e8 invece la volta del prestigioso album Uomini, che ruota intorno alla tematica del maschio. Ornella, oltre a continuare a scrivere i testi si avvale della collaborazione di Lucio Dalla, Toquinho e Gerry Mulligan agli strumenti e di Giorgio Conte con il risultato di un album di altissima qualit\u00e0, che, nonostante le polemiche del testo Il marinaio, di Maurizio Piccoli, ritenuto scabroso, ha dei buoni risultati di vendita, raggiungendo l'ottavo posto in classifica\".\" Ad ogni canzone \u00e8 abbinato un uomo rappresentativo della Storia, un suo frammento epistolare e la relativa fotografia: \"I grandi cacciatori: Ernest Hemingway; Il marinaio: Gustav Flaubert; La discesa e poi il mare: Eduardo De Filippo; L'amore e la spina: Hermann Hesse; Rabbia libert\u00e0 fantasia: Pietro Mascagni; Questa notte c'\u00e8: Peter Altenberg; La donna cannibale: Dino Buzzati;Lupo: Oscar Wilde; Ho capito che ti amo: Scott Fitzgerald; Uomini: Giuseppe Garibaldi.\" Anche per questo album la Vanoni riceve la Targa Tenco come migliore interprete diventando l'artista italiana con maggior numero di riconoscimenti. Nello stesso anno partecipa alla Mostra internazionale di musica leggera accompagnata da Gerry Mulligan, con i brani \"Uomini\" e \"Ho capito che ti amo.\" \nNel 1984 \u00e8 ospite fisso del programma trasmesso da Canale 5, Risatissima, con la conduzione di Milly Carlucci, nel quale in ogni puntata cantava un brano musicale\nNel 1985 comincia una lunga serie di concerti tenuti nei principali teatri italiani in coppia con Gino Paoli, che segna il riavvicinamento artistico dei due a distanza di anni: da questa tourn\u00e9e, che segna il tutto esaurito ovunque, viene registrato il doppio disco di grande successo, \"Insieme\". Di tale impegno particolarmente apprezzata sar\u00e0 la canzone \"Ti lascio una canzone\".\nNel frattempo la Vanoni lavora anche allo spettacolo di prosa \"Commedia d'amore\", presentato nei teatri al fianco di Giorgio Albertazzi e portatore di critiche positive.\nIl 18 settembre si esibisce al concerto \"Italy for Italy\" (realizzato per raccogliere fondi per il disastro di Stava e della Val di Fiemme), cantando \"Poesia\" di Cocciante in duetto con Patty Pravo.\nL'anno seguente Ornella si reca a New York con Sergio Bardotti per registrare \"Ornella &amp;...\": un doppio disco che presenta una selezione di canzoni italiane d'annata (\"Ma l'amore no\", \"Una sigaretta\"..), d'autore (\"Se stasera sono qui\", \"Chiss\u00e0 se lo sai\"..) e dell'ultimo periodo (\"La donna cannone\", \"Ancora\"..) rilette in chiave jazz, con la collaborazione di massimi esponenti del genere come George Benson, Michael Brecker, Randy Brecker, Ron Carter, Eliane Elias, Gil Evans,Steve Gadd, Herbie Hancock, Chris Hunter, Lee Konitz e Herbie Mann e altri. L'album raggiunge la sesta posizione nelle classifiche di vendita. Verr\u00e0 anche tratto un documentario che testimonia il viaggio artistico di Ornella Vanoni negli Stati Uniti d'America, \"Ornella &amp;...Special\". Nel documentario registrato tra New York e il New Jersey, la voce di Ornella ci guida in sala di registrazione e ci presenta i suoi partner.\nNel 1987 registra a Londra il prestigioso album \"O\" (prodotto da Greg Walsh e Ivano Fossati), che d\u00e0 il via a un giro di concerti di alto livello, che sono anche i primi da sola, dal 1982. Per questa tourn\u00e9e Ornella sceglie nuovi musicisti, affianca ricercati pezzi di repertorio ai nuovi brani, e si avvale, per l'impianto scenico, degli amici Arnaldo Pomodoro e Gian Ruggero Manzoni (un piano inclinato triangolare movibile e trasformabile) e per i costumi di Gianni Versace (che ide\u00f2 un aderente tubino nero lungo di base e accessori colorati cambiabili). Da questo momento, la Vanoni imprime la propria creativit\u00e0 anche sulla regia dei tour, a tratti impostata sul modello \"Teatro-Canzone\" di Giorgio Gaber, e che continua a recepire grande apprezzamento da parte del pubblico.\nNel 1989 torna al Festival di Sanremo con \"Io come far\u00f2\", scritta per lei da Gino Paoli, classificandosi alla decima posizione, che anticipa la pubblicazione dell'album \"Il giro del mio mondo\" quasi del tutto scritto da Paoli con la collaborazione di Sergio Bardotti, a eccezione del brano \"Isola\", scritto da Teresa De Sio. Con questo disco si conclude la collaborazione con Bardotti, ripresa poi nei primi anni Duemila. \nIl 28 aprile dello stesso anno \u00e8 protagonista insieme a Gino Paoli della quarta puntata di Serata d' onore, il variet\u00e0 condotto da Pippo Baudo in onda su Rai Due, in diretta dal nuovo Teatro Verdi di Montecatini Terme. I due cantanti propongono vari brani del loro repertorio passato e recente, tra cui alcuni in coppia.\nAnni novanta.\nNel nuovo decennio, dopo avere raggiunto il massimo della sua espressione artistica nell'interpretazione di canzoni d'autore legate alla sensualit\u00e0 e alla malinconia, Ornella punta ad atmosfere sempre pi\u00f9 levigate e raffinate.\nLa cantante inizia a diradare le sue apparizioni televisive e la produzione discografica \u00e8 meno frequente. In questi anni si lega all'avvocato e manager veneziano Vittorio Usigli.\nNel 1990 esce l'album \"Quante storie\", per met\u00e0 scritto da Stefano De Sando. Trovano posto anche \"Insieme a te\" (successo col quale inizia la collaborazione con Mario Lavezzi), \"Effetti speciali\" (scritta da Mariella Nava) e una sua personalissima versione de \"La costruzione di un amore\", scritta da Ivano Fossati per Mia Martini.\nNel 1992 esce \"Stella nascente\", primo album di Ornella Vanoni con la produzione di Mario Lavezzi, che scrive anche il singolo omonimo insieme a Mogol. In questo disco, la Vanoni ritorna a firmare i testi di ben cinque canzoni, tra cui \"Perduto\". Inoltre comincia anche la collaborazione con Grazia Di Michele, che scrive \"Non era presto per chiamarti amore\". \"Stella nascente\" ottiene il disco d'oro per le vendite. Seguir\u00e0 una lunga e fortunata serie di concerti in tutta Italia. \nNel 1995 \u00e8 la volta di \"Sheherazade\", prodotto ancora da Mario Lavezzi. Ornella Vanoni \u00e8 autrice di otto dei dodici ritratti femminili del disco, incentrato e dedicato ancora una volta alla donna. Il titolo dell'album, \"Sheherazade\" (come anche il brano omonimo), vuole essere un riferimento e una dedica all'ingegno, alla creativit\u00e0, al potere della seduzione e della bellezza, propri dell'essere donna: emblema di ci\u00f2 \u00e8 Sheherazade o Shar\u0101z\u0101d, personaggio protagonista de \"Le mille e una notte\", che riusc\u00ec a sfuggire alla morte per mano del re persiano Sh\u0101hr\u012by\u0101r, trasformando il suo odio in \"lacrime d'amore\", grazie al suo fascino e alla sua fantasia. In una nota dell'album, la cantante definisce Sheherazade \"il pi\u00f9 grande archetipo femminile\".\nL'album, arrangiato da pi\u00f9 musicisti, \u00e8 tra i pi\u00f9 eterogenei circa le atmosfere e le sonorit\u00e0 presenti. Due i principali successi contenuti nel disco: \"Per l'eternit\u00e0\" di Mogol-Lavezzi e \"Rossetto e cioccolato\", scritta dalla stessa Ornella. Anche a questo disco collabora Grazia Di Michele, coautrice assieme alla Vanoni di tre brani, tra cui \"Sos\" (che nel 2009 Ornella dichiarer\u00e0 essere la canzone che pi\u00f9 rappresenta se stessa e l'amore). Tra gli altri brani presenti, spiccano \"Lupa\", \"Il mio trenino\", \"I desideri delle donne\" e \"Angeli e no\".\nNel 1996 Ornella Vanoni avrebbe dovuto partecipare al Festival di Sanremo con un altro brano da lei firmato (\"Bello amore\"), ma poche ore prima della prova d'orchestra al Teatro Ariston, la melodia del brano (di Giuseppe Barbera) viene eseguita in un programma radiofonico della RAI, con un altro testo, da Emilia Pellegrino, la quale, avendo tentato senza successo la carriera di cantante presso il Centro Europeo Tuscolano di Mogol, secondo la stampa, avrebbe sottratto uno spartito con la melodia \"incriminata\" durante le attivit\u00e0 musicali del CET, per poi riutilizzarla, mossa da frustrazione, per una sorta di vendetta personale (possibilmente favorita da qualcuno dell'ambiente). La stampa e la discografia si schierano a favore della Vanoni, definendo la sua una delle pi\u00f9 belle canzoni in gara, ed \u00e8 la Vanoni stessa a ritirarsi per prima dalla competizione, prima ancora di una decisione ufficiale della commissione del Festival di Sanremo. La Vanoni dichiara in una conferenza stampa che la sua partecipazione al Festival sarebbe comunque stata un \"di pi\u00f9\", essendo impegnata nella fortunata tourn\u00e9e di \"Sheherazade\" (scenografia di Arnaldo Pomodoro e costumi di Gianfranco Ferr\u00e9), della quale inizialmente era anche prevista la realizzazione di un album dal vivo. \"Bello amore\" viene comunque incluso in una nuova ristampa di \"Sheherazade\", che riceve il disco d'oro per le vendite.\nNel 1997 Ornella assistendo ad un concerto tenuto a Milano da un gruppo di tre giovani musicisti, rimane colpita dal trombettista di talento Paolo Fresu, non ancora conosciuto al grande pubblico, tanto che tra i due nascer\u00e0 un'intensa collaborazione che permetter\u00e0 la realizzazione di un altro pregevole album, \"Argilla\", nel quale la Vanoni rilegge in chiave jazz alcuni grandi successi internazionali, come talvolta tradotti in italiano, come il singolo \"Viaggerai,\" dal quale viene estratto un videoclip.\n\u00ab\"Sapevo che Argilla non avrebbe venduto nemmeno una copia, era troppo difficile per un paese come l'Italia. Ho comunque voluto pubblicarlo nonostante per molti sembrasse una pazzia. Molti dei brani contenuti sono stati registrati una volta soltanto.\"\u00bb.\nNel 1999 accompagna Enzo Gragnaniello in gara al Festival di Sanremo duettando in \"Alberi\", canzone che si classifica al quarto posto nella categoria Campioni. La Vanoni \u00e8 anche la prima cantante a ricevere sul palco del Teatro Ariston il Premio alla Carriera, istituito proprio in quell'edizione.\n\"Alberi\" viene inserita nell'album \"Adesso\", il terzo disco dal vivo della cantante registrato durante il tour di \"Argilla\" (1998): nel cd \u00e8 presente anche un testo di Samuele Bersani su musica di Sakamoto, \"Isola\".\nAnni duemila.\nNel 2000 Ornella collabora con i Delta V; da questo incontro nascono dei concerti estivi in alcuni luoghi artistici d'Italia come il Teatro romano di Verona o lo Sferisterio di Macerata.\nNel 2001 incide due album di cover, prodotti da Mario Lavezzi, in cui rivisita alcuni grandi successi italiani degli anni sessanta e settanta in chiave moderna: \"Un panino una birra e poi...\" e \"E poi... la tua bocca da baciare\", col quale passa alla Sony Music. I due album le valgono rispettivamente un disco di platino e disco d'oro per le vendite.\nNel 2002 esce anche un disco dedicato alle canzoni di Burt Bacharach (\"Sogni proibiti\"), mentre nel 2003 esce \"Noi, le donne noi\", raccolta di alcune delle sue pi\u00f9 belle canzoni dedicate al mondo delle donne, in versione riarrangiata, unitamente ad alcuni commenti in forma di poesia, recitati dalla stessa Vanoni. L'inedito \"Noi, le donne noi\" \u00e8 la sigla finale de \"Il bello delle donne\", fiction interpretata, fra le altre, da Nancy Brilli, che ne incide la sigla in coppia con la stessa Vanoni e canta nel brano \"Ricetta di donna\".\nLa sua canzone \"Rossetto e cioccolato\" figura tra i brani non originali presenti nel film Le conseguenze dell'amore del 2004. \nIl 23 settembre 2004 tiene insieme a Gino Paoli un concerto-evento all'Auditorium Parco della Musica di Roma in occasione del loro settantesimo compleanno cantando le loro canzoni. Il 24 settembre invece esce un nuovo disco intitolato ironicamente Ti ricordi? No, non mi ricordo: dodici nuove canzoni, sei interpretate insieme, le altre sei interpretate singolarmente, tre ciascuno. Il disco riscuote un ottimo successo commerciale, raggiungendo il terzo posto della classifica degli album pi\u00f9 venduti, aggiudicandosi il disco di platino per le 100.000 copie vendute. Nel 2005 partono dopo vent'anni con un altro lunghissimo tour di successo, da cui verranno estratti un doppio CD e un DVD, VanoniPaoli Live. Nel marzo 2005, insieme a Gino Paoli, riceve nel Teatro Rendano di Cosenza il \"Riccio d'Argento\" di Fatti di Musica, la rassegna diretta da Ruggero Pegna, per il \"Miglior Concerto Teatrale dell'Anno\". Nel corso della 22\u00b0 edizione del Gran Premio Internazionale dello Spettacolo tenutasi a Roma, il 25 gennaio 2006, ai due artisti viene assegnato il \"Telegatto di platino\" alla carriera\".\" \nNello stesso anno, la canzone \"L'appuntamento\" viene inserita nella colonna sonora della pellicola di Steven Soderbergh \"Ocean's Twelve\".\nDebutta al Festival Magna Grecia Teatro 2007 di \u201cFemmina e Fuoco - Voci dal mito\u201d. Ornella interpreta i grandi miti greci nello spettacolo diretto da Giancarlo Cauteruccio. Testo originale del poeta Roberto Mussapi. Musiche di Raffaele Brancati e Gennaro De Rosa; dipinti/proiezioni di Teresa Maresca.\nAnticipato dal singolo \"Gli amanti\", che riscuote un buon successo, il 28 settembre 2007 viene pubblicato \"Una bellissima ragazza\", il primo disco di inediti dal 1995 (anno di \"Sheherazade\"); realizzato prevalentemente con Mario Lavezzi e Pacifico, l'album vanta anche la partecipazione di Renato Zero, Ron e Grazia Di Michele come coautori, nonch\u00e9 la tromba di Paolo Fresu e la voce di Mario Biondi (nel brano \"Cosa m'importa\"). La scrittura degli archi porta la firma di Gianfranco Lombardi, gi\u00e0 partecipe ai lavori de \"L'appuntamento\" (1970) e la direzione d'orchestra di Luigi Lombardi d'Aquino. \"Una bellissima ragazza\" vale alla Vanoni il Premio Lunezia per il valor musical-letterario delle canzoni nella categoria \"Pop d'autore\". L'album viene realizzato in seguito alla conversione di Ornella al Cristianesimo evangelico pentecostale, e dedicato a Ges\u00f9 Cristo. In copertina appare il ringraziamento a \"Ges\u00f9 con tutto il cuore, noi due sappiamo perch\u00e9\". Il 30 novembre 2007 inizia la tourn\u00e9e (che proseguir\u00e0 \ufb01no a maggio 2008) \u201cUna bellissima ragazza\u201d, concerto-spettacolo\u00a0\u2013le scenogra\ufb01e di Giancarlo Cauteruccio e la direzione musicale di Mario Lavezzi - che la porta nei maggiori teatri d\u2019Italia ed in Spagna dove partecipa al \u201cFestival Ellas Crean\u201d al National Auditorium di Madrid e a \u201cLe voci d\u2019Italia\u201d, rassegna organizzata nello splendido Palau de la musica catalana di Barcellona.\nNell\u2019estate 2008 parte il tour \u201cOrnella Live 2008\u201d in luoghi storici e magici d\u2019Italia con importanti partecipazioni: \u201cOmaggio a Rosa Balistieri\u201d con Carmen Consoli a Catania, \u201cMusica per i borghi\u201d dove duetta con Giorgia a Marsciano, l\u2019 \u201cOmaggio a Fabrizio De Andr\u00e9\u201d in seno al \u201cTime in Jazz\u201d di Paolo Fresu a L\u2019Agnata, \u201cCaulonia Festival\u201d con Eugenio Bennato a Caulonia Superiore.\nIl 2008 \u00e8 anche l\u2019anno di importanti riconoscimenti: \u201cPremio Milano donna - le donne che hanno fatto grande Milano\u201d, \u201cPremio Marisa Bellisario Speciale alla Carriera \u201cdedicato a \u201cLe donne che progettano il futuro: innovazione, creativit\u00e0, meritocrazia\u201d.\n2008-2009: i 50 anni di carriera e il successo di \"Pi\u00f9 di me, Pi\u00f9 di te\".\nIl 17 ottobre 2008 viene pubblicato l'album \"Pi\u00f9 di me\", raccolta dei suoi grandi successi interpretati in duetto con alcuni illustri colleghi, fra cui Mina (\"Amiche mai\"), Eros Ramazzotti (con \"Solo un volo\", primo singolo estratto), i Pooh (\"Eternit\u00e0\"), Jovanotti (\"Pi\u00f9\" e \"Io so che ti amer\u00f2\"), Fiorella Mannoia (\"Senza paura\"), Claudio Baglioni (\"Domani \u00e8 un altro giorno\"), Lucio Dalla (\"Senza fine\"), Gianni Morandi (\"La musica \u00e8 finita\"), Carmen Consoli (\"L'appuntamento\"), e la rivelazione dell'anno Giusy Ferreri (\"Una ragione di pi\u00f9\"). Il giorno seguente, per festeggiare i 50 anni di carriera, Ornella tiene un grande concerto in piazza Duomo a Milano davanti a una folla di 35\u00a0000 persone. Il disco riscuote un ottimo successo commerciale (oltre 200.000 copie vendute), ricevendo il doppio disco di platino, mentre il duetto con Eros Ramazzotti conquista la prima posizione nella classifica dei brani pi\u00f9 scaricati legalmente.\nInoltre \u00e8 protagonista dello spettacolo-tributo Ornella ancora pi\u00f9 di me in prima serata Rai 1, condotto insieme a Claudio Cecchetto, con la partecipazione di amici-ospiti del calibro dei Pooh, Claudio Baglioni, Lucio Dalla, Gianni Morandi, Fiorella Mannoia, Giusy Ferreri e Mario Lavezzi. La serata segner\u00e0 il 23,07% di share con 4.535.000 spettatori.\nNel 2009 partecipa alla 59\u00aa edizione del Festival di Sanremo come madrina della giovane cantante Simona Molinari, con cui duetta nel brano \"Egocentrica\". Durante la serata interpreta anche \"Vedrai vedrai\" di Luigi Tenco, e ricorda Mino Reitano cantando \"Una ragione di pi\u00f9\".\nNell'aprile dello stesso anno \u00e8 guest star dello spettacolo \"Shock\", balletto sulla catarsi dei vizi capitali, ideato e diretto da Andrea Forte Calatti e in scena al Teatro degli Arcimboldi, in cui Ornella interpreta due brani inediti sulle cui note danzano i Ballerini del Teatro alla Scala: \"La stagion lieta\", tratta dal testo di Giosu\u00e8 Carducci musicato da Alberto Soresina, e \"Una nuova vita\", testo di Andrea Forte Calatti e musiche di Stefano Sanpietro.\nIl 15 maggio 2009 esce per la Sony il primo volume del progetto di Alberto Zeppieri \"Capo Verde, terra d'amore\", per il World Food Programme delle Nazioni Unite: Ornella interpreta \"Buona Vita\" (Chantre, Vanoni, Zeppieri), duettando con il compositore originale Teofilo Chantre.\nIl 13 novembre 2009 esce il disco \"Pi\u00f9 di te\", dedicato ancora una volta al mondo dei cantautori: Ornella Vanoni canta al maschile testi come \"Alta marea\" (Antonello Venditti), \"Quanto tempo e ancora\" (singolo che ha anticipato l'album, di Biagio Antonacci), \"Dune mosse\" (Zucchero Fornaciari), \"La mia storia tra le dita\" (Gianluca Grignani), \"Ogni volta\" (Vasco Rossi), e duetta con Lucio Dalla, Gianni Morandi, Mario Lavezzi (\"Vita\"), Samuele Bersani (\"Replay\"), Pino Daniele (\"Anima\"), Ron (\"Non abbiam bisogno di parole\"), Gianna Nannini (\"I maschi\"). Quest'ultimo album ottiene il disco d'oro per le vendite.\nCon Claudio Baglioni ha di nuovo duettato nel disco \"Q.P.G.A.\", con la canzone \"Fiore de sale\".\nAnni duemiladieci.\nIl 25 luglio 2010 riceve il Premio Lunezia alla carriera.\nIl 5 ottobre dello stesso anno esce per la Sony Music un nuovo disco dal vivo, registrato l'anno precedente durante alcune serate esclusive al Blue Note di Milano: \"Live al Blue Note\".\nIl 26 ottobre 2010 esce \"Donne\" dei Neri per Caso, album di duetti a cappella con importanti artiste donne, tra le quali Ornella Vanoni, che reinterpreta \"Io che amo solo te\" di Sergio Endrigo.\nNel 2011 incide con Roberto Vecchioni una nuova versione di \"Dentro gli occhi\", canzone con cui i due avevano gi\u00e0 duettato nell'album \"Hollywood Hollywood\" (1982). In settembre ritorna a cantare le Canzoni della Mala al Piccolo Teatro di Milano insieme a Peppe Servillo, e partecipa come giudice al nuovo talent show di Rai 2 \"Star Academy\". Nel mese seguente viene pubblicata la sua autobiografia \"Una bellissima ragazza\".\nNell'estate del 2012, la cantante Katy Garbi pubblica per il mercato greco un duetto virtuale con Ornella Vanoni nella sua canzone \"Buona vita\" (tratto dall'album \"Una bellissima ragazza\", del 2007), riscuotendo un buon successo di classifica. Nello stesso periodo, riceve a Capri il prestigioso Premio Faraglioni, riconoscimento patrocinato dal Presidente della repubblica.\nL'11 marzo 2013 viene presentato al Piccolo Teatro di Milano il docufilm di Alexandra della Porta Rodiani sulla vita dell'artista, intitolato \"Ornella Vanoni. Ricetta di donna\".\nAnticipato dal singolo estivo \"Basta poco\", il 10 settembre 2013 esce con la consueta produzione di Mario Lavezzi, l'album \"Meticci (Io mi fermo qui)\", nel quale Ornella collabora anche con Nada e Franco Battiato, annunciandolo come il suo ultimo lavoro di inediti. L'album ottiene un buon successo, esordendo al 4\u00b0 delle classifiche nella prima settimana. Nel frattempo, la cantante porta avanti una serie di concerti jazz, iniziati in Svizzera, ad Ascona, con la All Star Jazz Band, e prosegue con altre date a New York, a Venezia e al Blue Note di Milano.\nIl 16 ottobre 2013, Giornata Mondiale dell'Alimentazione, Ornella \u00e8 presente nel quarto volume musicale prodotto da Alberto Zeppieri per il World Food Programme delle Nazioni Unite, intitolato \"Capo Verde, terra d'amore\", con il brano \"La parola (\u00c8 preciso perdoar)\", cantato in coppia con Gino Paoli.\nIl 4 marzo si esib\u00ec come ospite al concerto organizzato da Rai Uno per celebrare quello che sarebbe stato il settantesimo compleanno del cantautore Lucio Dalla, cantando con Chiara Galiazzo la celebre canzone Chiss\u00e0 se lo sai.\nNel febbraio 2014 Ornella annuncia la sua ultima tourn\u00e9e teatrale intitolata \"Un filo di trucco, un filo di tacco, titolo che ricorda la frase che la madre della Vanoni le ripet\u00e9 per anni prima di uscire\". Lo spettacolo, portato nei principali e pi\u00f9 grandi teatri italiani, presenta davvero l'aspetto di un recital composto non soltanto dall'esecuzione dei pi\u00f9 importanti successi della cantante, ma anche momenti di dialogo con il pubblico e monologhi scritti proprio dalla Vanoni.\n\u00abDopo aver annunciato che Un filo di trucco, un filo di trucco sar\u00e0 la mia ultima tourn\u00e9e tutti mi chiedono se smetter\u00f2 di cantare. Non ci penso neanche! Fino a quando potr\u00f2 canter\u00f2, non potrei fare altrimenti. Sar\u00e0 l'ultima tourn\u00e9e nel senso che non ho pi\u00f9 le forze di tenere un palco per pi\u00f9 di due ore e alternare musica a recitazione.\u00bb\nA maggio, \u00e8 ospite della sesta puntata del serale di \"Amici di Maria De Filippi\", e apre inoltre il quinto volume di \"Capo Verde, terra d'amore\", album prodotto da Zeppieri per il mensile italiano Musica Jazz, con una nuova versione di \"Buona vita\", assieme a Katy Garbi e alla tromba e al flicorno di Paolo Fresu.\nNel 2015, dopo aver festeggiato il traguardo degli ottant'anni, riprende ad esibirsi dal vivo con il tour \"Un filo di trucco, un filo di tacco\" e contemporaneamente ritorna sul grande schermo recitando al fianco di Claudio Bisio, Renato Pozzetto e Frank Matano nel film di Alessandro Genovesi \"Ma che bella sorpresa\".\nNel settembre dello stesso anno partecipa al tributo della rivista Musica Jazz in occasione del decennale della scomparsa di Sergio Endrigo, interpretando \"Uomini\" nella raccolta \"Momenti di jazz\". A dicembre le viene conferito il Premio Elsa Morante Musica alla Carriera, come riconoscimento per la lunga e virtuosa carriera.\nTra il 2015 e il 2016, la cantante \u00e8 nuovamente in tour con un ennesimo spettacolo totalmente acustico, dal titolo \"Free soul\". \u00abIl concerto si apre con la voce di Vinicius De Moraes che recita una poesia e poi la scaletta spazia dal jazz alla bossanova, dai suoi grandi successi e ad alcune chicche che Ornella regaler\u00e0 al pubblico, senza tralasciare le radici soul che da sempre accompagnano le sue interpretazioni pi\u00f9 intense. L'aspetto pi\u00f9 emozionante del concerto rimane il dialogo verbale tra Ornella e il pubblico: a ruota libera, senza un copione scritto, racconta la libert\u00e0 dell'anima.\u00bb\nNel dicembre 2016 \u00e8 la volta di due serate de \"L\u2019arte e L\u2019incontro\", dove, al suo trio eccezionale, si aggiunge Paolo Fresu.\nIl 28 ottobre 2017 apre la stagione del Piccolo teatro di Milano con lo spettacolo ideato appositamente per l'occasione, \"Sono nata qui. Ornella Vanoni in concerto\", in cui ripercorre tutta la sua carriera, alternando celebri canzoni tratte dal sua prestigioso repertorio a momenti di dialogo con il pubblico. La serata viene poi trasmessa per Sky Arte il 30 dicembre dello stesso anno.\nIl ritorno a Sanremo, \"Imparare ad amarsi\" e l'album ontologico.\nNel dicembre 2017 viene annunciata la partecipazione di Ornella al Festival di Sanremo 2018, a distanza di vent'anni dall'ultima volta, insieme a Bungaro e Pacifico con un brano intitolato \"Imparare ad amarsi\", dimostrando ancora una forte capacit\u00e0 interpretativa e scenica, e ricever\u00e0 una standing ovation durante la serata finale. Nella serata dedicata ai duetti, canta il brano insieme all'attore Alessandro Preziosi. Al Festival la canzone si piazza al quinto posto della classifica, e ad Ornella viene attribuito il Premio Sergio Endrigo attribuito dalla stampa per la migliore interpretazione. Il 9 febbraio dello stesso anno esce l'album antologico \"Un pugno di stelle\", contenente 58 tracce suddivise in 3 dischi tra celebri successi, duetti e cover.\nDurante tutto il 2018 e parte del 2019 \u00e8 nei principali teatri italiani con lo spettacolo \"La mia storia tour\" , in cui canta anche l'ultimo successo, \"Imparare ad amarsi\".\nNel 2019 partecipa alla \"seconda edizione\" del programma Ora o mai pi\u00f9, condotto da Amadeus su Rai 1, in qualit\u00e0 di Coach del cantante Paolo Vallesi. Dal settembre 2019 \u00e8 giudice della prima edizione di Amici Celebrities condotto da Maria De Filippi prima, e poi da Michelle Hunziker, su Canale 5.\nIl 1\u00ba dicembre 2019 \u00e8 protagonista del programma \"In Arte...Ornella Vanoni\" condotto da Pino Strabioli, con il quale ripercorre la sua lunga carriera, alternando all'intervista rari filmati.\nAnni duemilaventi.\nDurante la serata del 6 febbraio della settantesima edizione del Festival di Sanremo accompagna Alberto Urso cantando \"La voce del silenzio\".\nIn occasione del lockdown per il COVID-19 viene diffuso dai suoi canali social ufficiali un video in cui la cantante fa un accorato appello a tutti a restare in casa, che in pochi minuti ottiene pi\u00f9 di 300.000 visualizzazioni.\nNello stesso anno prende parte al supergruppo Italian Allstars 4 Life che riunisce oltre cinquanta artisti italiani per l'incisione del brano \"Ma il cielo \u00e8 sempre blu\", cover corale del brano di Rino Gaetano. I ricavati del singolo, pubblicato l'8 maggio, vengono devoluti alla Croce Rossa Italiana per sostenere \"Il Tempo della Gentilezza\", progetto a supporto delle persone pi\u00f9 fragili colpite dalla pandemia di COVID-19 del 2019-2021. Durante lo stesso periodo pubblica sulle principali piattaforme digitali, la versione in chiave jazz della celeberrima canzone \"Domani \u00e8 un altro giorno\", con l'amico Paolo Fresu, alla tromba, e Rita Marcotulli, al pianoforte\nIl 4 agosto 2020, in occasione della cerimonia di inaugurazione del nuovo Viadotto Genova San Giorgio, viene diffusa la nuova versione di \"Cr\u00eauza de m\u00e4\", originariamente eseguita da Fabrizio De Andr\u00e8, cantata da 18 artisti italiani, tra i quali, oltre alla stessa Vanoni, Mina, Zucchero, Diodato, Gianna Nannini, Mauro Pagani, Vinicio Capossela, Vasco Rossi, Paolo Fresu, Vittorio De Scalzi, Jack Savoretti, Antonella Ruggiero, Francesco Guccini, Ivano Fossati, Ornella Vanoni, Giuliano Sangiorgi, Cristiano De Andr\u00e9, su progetto di Dori Ghezzi. \nNel mese di ottobre la stessa cantante ha annunciato tramite la sua pagina Facebook di aver contratto il virus.\nIl sessantennale di carriera con l'album \"Unica\" e il film \"Senza Fine\".\nNell'estate 2020 firma un contratto con la casa discografica BMG Rights Management e annuncia la preparazione di un nuovo album di inediti, a distanza di sette anni dall'ultimo. L'8 gennaio 2021 viene pubblicato il singolo \"Un sorriso dentro al pianto\", scritto da Francesco Gabbani che anticipa il disco d'inediti. L'album, composto da 11 inediti, si intitola \"Unica\", \u00e8 uscito il 29 gennaio 2021 e si tratta del 50\u00ba album della cantante. Il disco, disponibile in diverse versioni, \u00e8 interamente arrangiato da Fabio Ilacqua, prodotto dall'amico Mauro Pagani e vede la collaborazione di artisti quali Pacifico, Renato Zero, Giuliano Sangiorgi e Francesco Gabbani. Al suo interno sono presenti ben 3 duetti: \"Carezza d'autunno\" con Carmen Consoli, \"Tu/me\" con Virginia Raffaele e \"La mia parte\" con Fabio Ilacqua. Il 29 gennaio esce \"Arcobaleno\", scritta da Giuliano Sangiorgi. L'album debutta alla 3\u00b0 posizione della classifica FIMI tra gli album e alla 2\u00b0 posizione tra i vinili pi\u00f9 venduti della settimana. Il 26 febbraio esce \"Carezza d'autunno\" cantata con Carmen Consoli.\nIl 6 marzo 2021 \u00e8 ospite d'onore dell'ultima serata del 71\u00ba Festival di Sanremo, nel quale si esibisce con un medley dei suoi pi\u00f9 grandi successi e \"Un sorriso dentro al pianto\" accompagnata al pianoforte dall'autore del brano Francesco Gabbani.\nIl 26 marzo \u00e8 la volta del singolo \"Isole Viaggianti\". Mentre il 4 giugno esce il 45 giri doppio lato A su vinile rosso in edizione autografata, limitata e numerata di \"Isole Viaggianti - Un sorriso dentro al pianto (piano e voce versione inedita)\".\nNello stesso anno \u00e8 anche guest star della quarta puntata della fiction di Rai 1, La Compagnia del Cigno diretta da Ivan Cotroneo. A luglio 2021 esce l'ironica e raffinata hit estiva \"Toy Boy\", con Colapesce e Dimartino, il cui videoclip \u00e8 diretto dal regista candidato agli Oscar Luca Guadagnino.\nIl 31 luglio dello stesso anno riceve il \"Power HitStory\" alla carriera nel corso della manifestazione canora Power Hits Estate 2021 all'Arena di Verona e si esibisce dal vivo con \"Domani \u00e8 un altro giorno\" e \"Un sorriso dentro al pianto.\" \nIl 10 settembre viene presentato in anteprima come Evento Speciale nella selezione ufficiale delle \"Giornate degli autori\" nel corso della 78\u00aa Mostra internazionale d'arte cinematografica di Venezia il film-documentario diretto da Elisa Fuksas e prodotto Tenderstories, \"Senza Fine,\" \u00e8 un incontro-scontro con la regista tra ricordi e canzoni, ambientato in una beauty farm alle terme di \"Castrocaro\". Nel film compaiono anche Paolo Fresu, Samuele Bersani e Vinicio Capossela. Durante la sua presenza al Lido, riceve il prestigioso riconoscimento alla carriera \"Soundtrack Stars Award.\" Dal 24 febbraio il film sar\u00e0 nelle sale. \nIl 1\u00b0 ottobre esce il singolo \"Tu/Me\" con Virginia Raffaele, accompagnato anche da un ironico videoclip e scelto anche come colonna sonora della Serie TV originale Netflix \"LunaPark\".\nIl 25 dicembre esce la commedia \"7 donne e un mistero\" diretto da Alessandro Genovesi, remake del film francese di Fran\u00e7ois Ozon, in cui la Vanoni \u00e8 protagonista insieme ad altre sette attrici nel ruolo della nonna Rachele.\nVita privata.\nOrnella Vanoni nel corso degli anni ha alternato importanti e celebri storie d'amore che per lungo tempo riempirono le pagine della cronaca rosa. Quattro sono state le principali storie d'amore: nel 1953 \u00e8 legata con il celebre regista teatrale Giorgio Strehler, con cui intratterr\u00e0 un'importante e intensa storia d'amore di circa un anno. La stessa Vanoni ha in seguito dichiarato che fu proprio lei a lasciare il regista per via di alcune cattive abitudini non condivise dalla cantante, quali ad esempio l'assunzione di cocaina. A riguardo la Vanoni dichiarer\u00e0 parecchi anni dopo: \u00ab\"La mia dipendenza dalla coca sar\u00e0 durata due anni, perch\u00e9 per stare con un uomo che la assume per anni o la assumi anche tu o non ci puoi stare\"\u00bb. In seguito instaura un sodalizio artistico e sentimentale con Gino Paoli. La storia d'amore sar\u00e0 particolarmente tormentata e difficile, tant'\u00e8 che presto i due decideranno di separarsi. Solo molti anni dopo la fine della storia la Vanoni dichiarer\u00e0 di aver perso un figlio da Paoli. Successivamente afferma di aver ricorso lei stessa all\u2019aborto in un'altra occasione: \u00ab\"Non \u00e8 che io ho deciso -\" ha raccontato \"-, io stavo con questo ragazzo svizzero [...] sono rimasta incinta e lui il bambino non lo voleva. Io ero molto insicura [...] e ho abortito ma non avrei voluto farlo\"\u00bb. Nel 1960 la Vanoni convola a nozze con il noto impresario teatrale Lucio Ardenzi. I due si lasceranno poco prima della nascita del figlio Cristiano, avvenuta nel 1962.\nNegli Anni Settanta si lega per lungo tempo a Danilo Sabatini, mentre all'inizi degli Anni Novanta \u00e8 legata all'avvocato e manager veneziano Vittorio Usigli.\nHa dichiarato di aver sofferto a lungo di depressione e di esserne potuta uscire grazie agli psicofarmaci.\n\u00c8 nonna di due nipoti, Matteo e Camilla.\nPartecipazioni a manifestazioni canore.\nFestival di Sanremo.\nCome interprete.\nNel 1996 avrebbe dovuto partecipare in gara con il brano \"Bello amore\", ma il brano risultava gi\u00e0 edito, con testo diverso da un'altra artista. Ornella Vanoni fu sostituta da Enrico Ruggeri con il brano \"L'amore \u00e8 un attimo\".\nImpegno politico.\nOrnella Vanoni ha pi\u00f9 volte richiamato la propria appartenenza ideale al partito socialista dell'epoca di Pietro Nenni, negli anni della giovinezza. Rimase delusa invece dall'esperienza craxiana, pur conservando un'amicizia personale con Bettino Craxi fino alla fine. Nel 2011, in segno di amicizia per Giovanni Terzi e in sintonia con il suo programma elettorale, \u00e8 stata candidata per il Consiglio Comunale di Milano nella lista civica \u00abMilano al centro\u00bb, in appoggio al sindaco uscente Letizia Moratti, senza essere eletta.\nPremi.\n1960\n1962\n1963\n1964\n1967\n1970\n1975\n1981\n1984\n1999\n2005\n2006\n2008\n2009\n2010\n2012\n2015\n2018\n2021"}
{"id": "100389", "revid": "1926649", "url": "https://it.wikipedia.org/wiki?curid=100389", "title": "Serie C1 1988-1989", "text": "La Serie C1 1988-1989 \u00e8 stata l'undicesima edizione del terzo livello del campionato italiano di calcio, disputato tra il 11 settembre 1988 e il 4 giugno 1989 e concluso con la promozione della , del , della e del .\nStagione.\nIl girone A vede trionfare gli emiliani della di Pippo Marchioro, che dopo 6 anni ritrova la Serie B. Veloce fu il campionato della : i giuliani ritornano dopo appena un anno in cadetteria, lasciandosi dietro e . Fatali le sconfitte dei liguri e dei toscani contro la e contro gli stessi granata emiliani, che certificarono la promozione in B proprio battendo il Prato nello scontro diretto dell'ultima giornata.\nScivola in C2 il , affossato all'ultimo posto da tempo, dopo cinque campionati di C1: per gli amaranto comincer\u00e0 il periodo pi\u00f9 buio della loro storia. Retrocedono anche le ferraresi e , mentre la favola del quartiere bergamasco Boccaleone della Virescit non riesce ad agganciare , e a quota 31 ritornando in C2 dopo 4 anni.\nIl girone B vede dominare il di Claudio Ranieri che dopo 2 anni ritorna in Serie B. Lo segue al 2\u00ba posto il di Giuseppe Caramanno che battendo il 28 maggio i gi\u00e0 promossi sardi per 2-0 ed in contemporanea con il pareggio 1-1 del , diretto inseguitore e favorito alla promozione, contro il , ritorna in B dopo 6 anni. Sfiorano la promozione oltre ai palermitani, , e .\nRetrocedono in Serie C2 i gi\u00e0 condannati e . Il non riesce ad agganciare il gruppetto formato da , , ed , cosa che gli avrebbe consentito di disputare gli spareggi salvezza. In questo modo anche i frusinati scendono nell'ultimo gradino del calcio professionistico italiano, mentre Francavilla e Ischia Isolaverde sono direttamente salvi grazie alla classifica avulsa. Lo scontro salvezza \u00e8 pertanto riservato a Campobasso e Monopoli e viene disputato in campo neutro di Catanzaro: a prevalere sono i bianco-verdi pugliesi del Monopoli per 4-1 mentre i rossobl\u00f9 retrocedono in Serie C2.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\n\"Fonte:\""}
{"id": "100392", "revid": "547992", "url": "https://it.wikipedia.org/wiki?curid=100392", "title": "Gens", "text": "Nell'antica Roma, la gens (pl. gentes) era un gruppo di famiglie che si riconosceva in un antenato comune e praticava culti comuni.\nSecondo la convenzione dei nomi romani, i membri di una \"gens\" condividevano lo stesso \"nomen\" gentilizio, mentre i suoi differenti \"rami\", le famiglie (\"familiae\"), portavano un differente \"cognomen\" (o soprannome) per distinguersi. Ad esempio la \"gens Cornelia\" comprendeva sia i \"Cornelii Scipiones\", sia i \"Cornelii Balbi\", i \"Cornelii Lentuli\", eccetera.\nOrigine.\nLe \"gentes\" furono un'istituzione fondamentale nel periodo pi\u00f9 antico della storia romana e probabilmente la loro origine fu precedente alla fondazione della citt\u00e0.\nLa loro origine si deve probabilmente presso i Latini all'aggregazione in nuclei pi\u00f9 complessi di famiglie patriarcali che condividevano gli stessi usi e costumi, riti e sistema clientelare e che si organizzarono in una prima struttura sociale.\nLa \"gens\" possedeva collettivamente un territorio e organizzava in relazione a questo la propria difesa, come mostra l'episodio della battaglia del Cremera, combattuta dalla sola \"gens Fabia\" contro Veio nel 477 a.C..\nLa base della \"gens\" era anche economica, come gruppo che poteva sviluppare la pastorizia, e in un secondo periodo l'agricoltura in modo estensivo.\nNon ebbero un capo permanente, ma potevano averlo (\"pater gentis\") in casi particolari: un esempio \u00e8 l'episodio di \"Atta Clausus\" che secondo la tradizione avrebbe guidato nel 504 a.C. il trasferimento a Roma della \"gens Claudia\" al completo, ottenendo terre per la \"gens\" e la propria cooptazione nel Senato.\nI matrimoni al di fuori del gruppo gentilizio erano soggetti a particolari procedure.\nStoria.\nI rapporti delle \"gentes\" erano un fattore importante nella politica in epoca pi\u00f9 antica; la fondazione di Roma (nella met\u00e0 dell'VIII secolo a.C.), \u00e8 sicuramente riconducibile ad una federazione gentilizia costruita su motivi economici, politici, sociali che portarono alla fondazione di una citt\u00e0 (forse il primordiale \"arx\" sul Campidoglio), e consentirono lo sviluppo nella valle del Tevere, in corrispondenza del tratto navigabile del fiume, in prossimit\u00e0 del \"pons Sublicius\" e dell'isola Tiberina.\nOriginalmente le prime \"gentes\" erano solo patrizie, almeno fino al V secolo a.C., quando ai plebei, fu permesso di contrarre matrimoni con \"gentes\" patrizie. La \"lex Canuleia\" del 445 a.C. abol\u00ec, infatti, il divieto di matrimonio tra patrizi e plebei, assegnando lo \"ius connubii\" alle famiglie della plebe.\nGentes maiores e minores.\nFra le gentes patrizie c'erano due categorie, le \"gentes maiores\" e le \"gentes minores\".\nLe gentes maiores erano le famiglie principali di Roma, le pi\u00f9 antiche, discendenti dai primi padri o senatori nominati da Romolo detti \"patres maiorum gentium\". Secondo Tito Livio queste gentes originarie, risalenti alla fondazione di Roma furono un centinaio, e tra queste vi erano la gens Aemilia, la gens Claudia (che in realt\u00e0 era giunta a Roma dalla Sabina nel 504, ed alla quale era stato assegnato un \"ager\"), la gens Cornelia, la gens Curtia, la gens Fabia, la gens Valeria.\nAltre \"gentes\" come la Iulia o la gens Quintia erano state cooptate da Roma quando la citt\u00e0 di Alba Longa fu conquistata e distrutta dai Romani guidati da Tullo Ostilio. La gens Atilia aveva probabilmente le sue origini nel popolo dei Volsci.\nLe gentes minores erano le pi\u00f9 recenti ed i loro membri discendevano dalle famiglie plebee che Tarquinio Prisco aveva innalzato al patriziato per crearsi una base di supporto al suo potere.\nNel 268 a.C. viene concessa la cittadinanza romana ai Sabini, includendo le ultime nuove trib\u00f9, la Quirina e la Velina."}
{"id": "100396", "revid": "439724", "url": "https://it.wikipedia.org/wiki?curid=100396", "title": "Tu mi turbi", "text": "Tu mi turbi \u00e8 un film del 1983 diretto da Roberto Benigni.\n\u00c8 un film in quattro episodi, nei quali si parla di Dio: in tre di questi in maniera palese, mentre nell'episodio \"In banca\" pi\u00f9 mascherata dato che il riferimento a Dio \u00e8 nel cognome del direttore della banca (dott. Diotaiuti).\nIl film viene apprezzato da pubblico e critica, ed \u00e8 anche candidato al premio David di Donatello come migliore regista esordiente. Il film si sarebbe dovuto inizialmente chiamare \"Io non volevo\".\nTrama.\nIl film \u00e8 suddiviso in quattro episodi.\nEpisodio #01: \"Durante Cristo...\".\nIl pastore Benigno deve fare da baby-sitter al piccolo Ges\u00f9, che non la smette di fare miracoli \"casalinghi\" (come per esempio camminare sull'acqua della tinozza dove dovrebbe farsi il bagno). Il pastore gli insegner\u00e0 molte cose che gli saranno utili in futuro, poi, in un monologo che va dal demenziale al poetico confida al Bambino di essere ancora innamorato di Maria, anche se ormai da tempo si \u00e8 sposata con Giuseppe.\nEpisodio #02: \"Angelo\".\nIl giovane Benigno, vestito con uno smoking, vaga disperato per la citt\u00e0: non trova pi\u00f9 il suo angelo, che ha sposato e di cui \u00e8 follemente innamorato. Temendo che possa essere scappato o rapito, chiede informazioni agli altri angeli che incontra per le vie del paese finch\u00e9 non lo incontra in un alberghetto. L'angelo gli comunica, con suo profondo dispiacere, che si \u00e8 innamorato di Dio e che ha deciso di abbandonarlo perch\u00e9 Benigno \u00e8 \"\"troppo banale e scontato, mai una sorpresa, mai un cambiamento\".\nAlla fine, proprio quando la vicenda sta per avere un finale tragico (l'uomo stava meditando il suicidio), Benigno si sveglia: per sua fortuna stava solo sognando. Ma anche nella realt\u00e0 effettivamente Benigno \u00e8 sposato con Angela (appunto, un angelo con tanto di ali piumate) che assolutamente non \u00e8 intenzionata a lasciarlo anche se \u00e8 scocciata dal fatto che deve vivere segregata in casa per non farsi scoprire e l'unico modo per vedere persone \u00e8 di organizzare 'Feste in maschera'.\nEpisodio #03: \"In banca\"\".\ncon: Roberto Benigni e Giacomo Piperno\nIl disoccupato Benigno \u00e8 alla disperata ricerca di una casa. Ne visita diverse ma non avendo i soldi necessari (cento milioni di lire) riceve il consiglio di farseli dare in banca. In banca gli chiedono garanzie e se ha soldi \"investiti\", ma lui capisce \"in vestiti\" e quindi non crede che dei suoi vestiti si possa ricavare molto. Durante il dialogo con il direttore si altera e paragona la banca a un ortolano che prima di darti una melanzana si vuole sincerare che tu abbia molte altre melanzane. Non riuscendo a comprendere il senso dei complessi meccanismi bancari arriva a litigare furiosamente con il direttore e viene portato via a braccia da due gendarmi, ma alla fine ottiene i suoi 40 metri quadri: una bella cella.\nEpisodio #04: \"I due militi\".\ncon: Roberto Benigni e Claudio Bigagli\nIl soldato Benigno ed un suo collega, disposti davanti al Vittoriano a guardia del monumento al milite ignoto, iniziano il loro turno di guardia con degli scherzi e finiscono per dimostrare l'esistenza di Dio."}
{"id": "100397", "revid": "120692005", "url": "https://it.wikipedia.org/wiki?curid=100397", "title": "Serie C1 1989-1990", "text": "La Serie C1 1989-1990 \u00e8 stata l'undicesima edizione del terzo livello del campionato italiano di calcio, disputato tra il 17 settembre 1989 e il 3 giugno 1990 e concluso con la promozione del , del , della e della .\nStagione.\nIl girone A viene vinto dal di Renzo Ulivieri, che ritorna in B dopo 2 anni. A una sola distanza si posizionarono i toscani della che staccano di 4 punti i rivali dell' e ritornano a loro volta in B dopo ben 27 anni di mancanza.\nA retrocedere direttamente in C2 furono il , il e l'. A far compagnia a loro si aggiunger\u00e0 il , sconfitto nello spareggio salvezza contro il per 2-0 sul neutro di Ferrara dopo un drammatico scontro diretto all'ultima giornata terminato con la vittoria dei biancorossi. Molto buono fu il primo campionato in C1 per il semisconosciuto , che si posiziona al 6\u00ba posto con 35 punti.\nIl vince il girone B con 2 punti di distacco sulla ed entrambe vengono promosse in B (i pugliesi dopo un anno, i campani dopo addirittura 23 anni); la vede sfumare lo spareggio-promozione coi corregionali granata per aver sub\u00ecto 2 punti di penalizzazione.\nRetrocedono in C2 , , (alla seconda retrocessione consecutiva) e che, dopo aver perso lo spareggio contro la , decide di non iscriversi alla C2 ripartendo dai dilettanti.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:"}
{"id": "100400", "revid": "439724", "url": "https://it.wikipedia.org/wiki?curid=100400", "title": "Caterina Caselli", "text": "Conosciuta anche come \"Casco d'oro\" per la particolare acconciatura che la caratterizzava nel periodo di maggior successo, \u00e8 soprattutto nota al grande pubblico per la canzone del 1966 \"Nessuno mi pu\u00f2 giudicare.\"\nBiografia.\nGli esordi.\nL'infanzia di Caterina Caselli viene segnata da un tragico evento: nel 1960, quando lei ha 14 anni, il padre si suicida, lasciando la moglie e le due figlie.\nDopo un breve periodo di gavetta trascorso suonando il basso nei primi complessi che si esibiscono nelle balere emiliane, a diciassette anni partecipa alla rassegna \"Voci Nuove\" di Castrocaro, nel 1963, arrivando in semifinale (in questa occasione conosce Gigliola Cinquetti, di cui diviene amica). Viene notata dal discografico Alberto Carisch e scritturata dalla milanese MRC, etichetta fondata da Carisch qualche anno prima. Cos\u00ec incide il primo singolo \"Sciocca/Ti telefono tutte le sere\" (quest'ultima presentata ad una puntata della trasmissione televisiva \"La fiera dei sogni\" di Mike Bongiorno), un 45 giri che non ebbe successo.\nL'anno successivo, dopo aver firmato per la CGD della famiglia Sugar, si mette in mostra al Cantagiro con \"Sono qui con voi\", versione italiana di \"Baby please don't go\" di Joe Williams.\nLa notoriet\u00e0 con \"Nessuno mi pu\u00f2 giudicare\".\nIl colpo di fortuna arriva nel 1966, quando Celentano si presenta al Festival di Sanremo con \"Il ragazzo della via Gluck\", scartando il brano \"Nessuno mi pu\u00f2 giudicare\", gi\u00e0 confezionato per lui e che viene affidato alla giovane cantante modenese, che lo canter\u00e0 in coppia con Gene Pitney. \u00c8 in quell'occasione che Caterina Caselli si presenta al pubblico con un'acconciatura bionda a caschetto - ideata appositamente per lei dagli stilisti Vergottini - meritandosi il soprannome \"Casco d'oro\" che l'accompagner\u00e0 per tutta la carriera. Il Festival viene vinto da Domenico Modugno e da Gigliola Cinquetti con \"Dio, come ti amo\", ma le maggiori vendite di dischi verranno fatte registrare proprio da Celentano e Caterina, con pi\u00f9 di un milione di copie, mentre la canzone vincitrice si ferma a 300.000 copie.\n\"Nessuno mi pu\u00f2 giudicare\" resta al primo posto della classifica per 11 settimane consecutive. Sull'onda di questo successo discografico il regista Ettore Maria Fizzarotti la chiama per girare l'omonima pellicola sentimentale, con Laura Efrikian, Nino Taranto e Gino Bramieri.\n\"Nessuno mi pu\u00f2 giudicare\" in Spagna diventa \"Ninguno me puede juzgar\" mentre in Francia \u00e8 conosciuta con il titolo \"Baisse un peu la radio\", incisa oltre che dalla Caselli anche da Dalida; tra gli altri successi di quell'anno va segnalata anche una \"cover\" della canzone \"Paint It Black\" dei Rolling Stones, tradotta con il titolo \"Tutto nero\".\nI successi musicali e le interpretazioni cinematografiche.\nNel 1966 la Caselli trionfa al Festivalbar con \"Perdono\", mentre con l'altro lato del 45 giri, \"L'uomo d'oro\", si classifica al 4\u00ba posto a Un disco per l'estate.\nSempre nello stesso anno Fizzarotti la sceglie come co-protagonista del film commedia \"Perdono\" con Fabrizio Moroni e Nino Taranto, un musicarello nel quale la parte principale \u00e8 affidata a Laura Efrikian, allora moglie di Gianni Morandi.\nL'anno dopo esce il suo primo 33 giri intitolato \"Caterina meets the We Five\", \"compilation\" dei suoi primi tre 45 giri. Il 33 giri \u00e8 condiviso con il gruppo americano dei We Five che aveva esordito l'anno prima con \"You were on my mind\" presente pure in questo LP; in autunno esce il 33 giri tutto suo intitolato \"Casco d'oro\" in cui inserisce \"\u00c8 la pioggia che va\" dei Rokes e \"Puoi farmi piangere\" versione italiana di \"I put a spell on you\", canzone d'esordio degli Alan Price Set.\nNel 1967 partecipa di nuovo al Festival della canzone italiana presentando in coppia a Sonny &amp; Cher \"Il cammino di ogni speranza\", che non riesce a entrare in finale, anche se vender\u00e0 un buon numero di dischi. Ancora meglio vende quello stesso anno \"Sono bugiarda\", versione italiana con testo di Mogol di \"I'm a Believer\", scritta da Neil Diamond e incisa dai Monkees nel 1966.\nSempre nel 1967, in concomitanza con la trasmissione omonima da lei condotta insieme a Giorgio Gaber, pubblica il 3\u00ba album, \"Diamoci del tu\" ed \u00e8 anche protagonista del film musicale di Ferdinando Baldi \"Io non protesto, io amo\" con Livio Lorenzon, Tiberio Murgia e Mario Girotti (non ancora Terence Hill). Inoltre appare nel film musicale di Giorgio Bianchi \"Quando dico che ti amo\" in cui sono presenti anche altri cantanti: Tony Renis, Lola Falana, Enzo Jannacci, Annarita Spinaci, Lucio Dalla e Jimmy Fontana.\nMolte le canzoni di successo nel 1968 (anno in cui non partecipa al Festival di Sanremo) \"Il volto della vita\", \"cover\" di \"Days of Pearly Spencer\" dell'irlandese David McWilliams, e della quale esistono due versioni con testi differenti, con la quale vince il Cantagiro, \"L'orologio\" con la quale partecipa a Un disco per l'estate, \"Il carnevale\" (6\u00aa classificata a Canzonissima) e \"Insieme a te non ci sto pi\u00f9\" di Paolo Conte.\nSempre nel 1968 interpreta un film di Enzo Battaglia: \"Non ti scordar di me\", con Sergio Leonardi, conosciuto anche come \"Playboy\" con Daniela Giordano.\nNel 1969 torna a Sanremo cantando in coppia a Johnny Dorelli \"Il gioco dell'amore\", arrivando in finale e piazzandosi all'8\u00ba posto.\nSempre nel 1969, la sua canzone \"Cento Giorni\" serve di fondo musicale a una scena spettacolare del film francese \"Il cervello\", diretto da G\u00e9rard Oury, dove Silvia Monti scende in costume da bagno dal balcone di una villa utilizzando una corda.\nNel 1970 partecipa in coppia con Nino Ferrer a Sanremo, dove presenta \"Re di cuori\", e pur arrivando in finale, non convince del tutto gli acquirenti di dischi.\nAgli inizi di giugno, partecipa con scarsa fortuna a Un disco per l'estate con \"Spero di svegliarmi presto\".\nIl ritiro dalle scene e una nuova carriera.\nDopo il matrimonio nel giugno del 1970 con Piero Sugar, figlio di Ladislao, responsabile dell'omonima casa discografica, dirada l'attivit\u00e0, continuando comunque a cantare ancora per qualche anno.\nA ottobre partecipa con buon successo a Canzonissima dove, in finale, presenta \"Viale Kennedy\".\nNel 1971, dopo il Festival di Sanremo al quale partecipa con \"Ninna nanna (cuore mio)\" in coppia con i Dik Dik, presenta \"La casa degli angeli\" a una puntata di \"Senza Rete\" con Peppino Di Capri, dove canta dal vivo i suoi pi\u00f9 grandi successi. Il 25 novembre diventa mamma di Filippo che continuer\u00e0 la tradizione dei Sugar nella discografia.\nNel 1972 presenta a Teatro 10 l'LP \"Caterina Caselli\" che \u00e8 quasi totalmente un disco di \"cover\". Il disco contiene infatti pezzi di Cat Stevens, di Bill Withers, di Louis Armstrong, dei Lindisfarne, di Giorgio Moroder, degli Uriah Heep (\"L'uomo del Paradiso\", \"cover\" di \"Lady in Black\", con testo di Claudio Daiano ed Ettore Carrera), di Harry Nilsson e altri.\nA settembre del 1972 presenta \"Le ali della giovent\u00f9\" alla Mostra Internazionale di Musica Leggera a Venezia (ex Gondola d'oro) e, subito dopo, partecipa a Canzonissima dove arriva alla semifinale con \"\u00c8 domenica mattina\". Nel 1973 partecipa al Festivalbar con \"Un sogno tutto mio\", brano prodotto da Giancarlo Lucariello (ex produttore dei Pooh) il cui testo \u00e8 scritto da Valerio Negrini, paroliere ed ex componente dei Pooh, e la musica composta da Guido Maria Ferilli (autore di \"Un amore cos\u00ec grande\" che diventer\u00e0 un successo internazionale). Questo 45 giri passa quasi inosservato anche per l'inesistente promozione discografica.\nSempre sotto la produzione di Lucariello nel 1974 pubblica \"Primavera\", un \"concept album\" caratterizzato da grandi melodie e sofisticati arrangiamenti con pianoforte e orchestra. Da questo viene estratto il singolo \"Momenti si, momenti no\", che viene accolto tiepidamente. In autunno partecipa ancora alla Mostra internazionale di Musica leggera di Venezia col secondo singolo estratto \"Desiderare\", che non riscuote il successo sperato. In quell'occasione dichiara durante un'intervista \"Se queste canzoni non funzionano, smetto\".\nE mantiene la parola. Decide di ritirarsi dalle scene musicali nel 1975 e lo fa con un nuovo 33 giri e un programma tutto suo intitolati \"Una grande emozione\". Si dedicher\u00e0 all'attivit\u00e0 di \"talent scout\" e produttore discografico e nel 1977 fonda una propria casa discografica, la Ascolto. La sua voce tuttavia si potr\u00e0 ascoltare ancora in duetto nelle canzoni: \"L'Erminia teimp adree\", con Pierangelo Bertoli nel 1978, \"Fal\u00f2\", incisa da Dario Baldan Bembo nel 1982 (meglio conosciuta come \"Amico \u00e8\", sigla di chiusura del quiz televisivo di Mike Bongiorno \"Superflash\"), \"Vado alle Hawaii\" con Sergio Caputo, \"Ricetta di donna\" con Ornella Vanoni e Loredana Bert\u00e8, \"Little Drummer Boy\" con Rettore e con i Magazzini Criminali. Con la Ascolto inizia a lanciare nuovi talenti: il gi\u00e0 citato Bertoli, Franco Fanigliulo, Faust'O, Area, Mauro Pagani e Gian Piero Alloisio.\nAlla chiusura dell'etichetta, alla fine del 1982, la Caselli continua l'attivit\u00e0 di discografica presso la CGD e successivamente entra a far parte del \"management\" della casa discografica del gruppo Sugar, la Sugar Music.\nTorna temporaneamente al Festival di Sanremo per l'ultima volta nel 1990 con \"Bisognerebbe non pensare che a te\", bissata da Miriam Makeba; alla canzone fa seguito un album in cui, oltre al brano sanremese e ad altri due inediti, vi sono alcune rivisitazioni di vecchi successi.\nContinua il ruolo di \"manager\" e scopritrice di talenti: lancia infatti Giuni Russo, Paolo Vallesi, Andrea Bocelli, Gerardina Trovato, Filippa Giordano, gli Avion Travel, i Gazosa, Elisa, i Negramaro, Malika Ayane, Raphael Gualazzi e Giovanni Caccamo.\nNel 1997 recita la parte della zia del protagonista Mastandrea nel film commedia di Davide Ferrario \"Tutti gi\u00f9 per terra\" con il giovane Valerio Mastandrea, Carlo Monni e Benedetta Mazzini.\nNel 2006, in concomitanza all'uscita del film di Michele Soavi \"Arrivederci amore, ciao\" con Alessio Boni, Michele Placido e Isabella Ferrari, esce un cd singolo, su etichetta Sugar, con la nuova versione di \"Insieme a te non ci sto pi\u00f9\" intitolata \"Arrivederci amore, ciao\". Nello stesso cd anche la versione strumentale e due canzoni tratte dall' LP \"Amada mia\" del 1990: \"Come mi vuoi\" e \"Amada mia\", entrambe di Paolo Conte. La canzone vince inaspettatamente il David di Donatello del 2006 come migliore canzone originale.\nNel 2009 ha partecipato con altri 56 artisti italiani, riuniti nel progetto \"Artisti uniti per l'Abruzzo\", all'incisione del brano benefico \"Domani 21/04.2009\" per l'Abruzzo colpito dal terremoto.\nIl 25 giugno 2012 \u00e8 tornata in scena come cantante per il Concerto per l'Emilia tenutosi a Bologna per sostenere le popolazioni emiliane colpite dal terremoto, interpretando, tra l'altro, la nota \"Insieme a te non ci sto pi\u00f9\".\nIl 12 dicembre 2021, dopo anni lontana dalle scene, \u00e8 tornata in televisione ospite di Fabio Fazio a Che tempo che fa per parlare del suo nuovo film dal titolo \"Caterina Caselli - Una vita 100 vite\".\nFilmografia.\nTelevisione.\nNel 1967, insieme ad Alberto Rabagliati, prese parte agli \"sketch\" della rubrica pubblicitaria televisiva \"Carosello\" che pubblicizzavano il Burro Optimus, il latte Stemag e lo Stelat della Polenghi Lombardo; nel 1968 a quelli che pubblicizzavano i televisori Minerva della Cozzi dell'Aquila."}
{"id": "100404", "revid": "123849719", "url": "https://it.wikipedia.org/wiki?curid=100404", "title": "Cavallo di Leonardo", "text": "Il Cavallo di Leonardo \u00e8 parte di un monumento equestre a Francesco Sforza, progettato da Leonardo da Vinci dal 1482 al 1493, per essere fuso in bronzo, del quale riusc\u00ec a portare a termine solo un modello in creta, perduto. I disegni dei cavalli di Leonardo sono ora custoditi nel Castello di Windsor.\nStoria e descrizione.\nPrimo progetto.\nNel 1482 Ludovico il Moro Duca di Milano, propose a Leonardo di costruire la pi\u00f9 grande statua equestre del mondo: un monumento a suo padre Francesco, duca dal 1452 al 1466 (anno della sua morte), che era anche il fondatore della casata Sforza. La commissione \u00e8 testimoniata da un pagamento a titolo di anticipo per le spese per un modello, pagate per conto del Duca dal sovrintendente all'erario di corte, Marchesino Stanga. Si sa inoltre che la bottega di Leonardo, in Corte Vecchia (sul sito dell'attuale Palazzo Reale), era stata rifornita degli strumenti e dei materiali necessari per la fusione di bozzetti.\nL'impresa era colossale, non solo per le dimensioni previste della statua, ma anche per l'intento di scolpire un cavallo: nell'atto di impennarsi ed abbattersi sul nemico.\nLeonardo sapeva perfettamente che la qualit\u00e0 del cavallo era molto importante per sottolineare l'importanza del personaggio e quindi studi\u00f2 a fondo, nelle scuderie ducali, tutti i dettagli anatomici dell'animale, realizzando disegni preparatori usando come modelli alcuni cavalli gi\u00e0 famosi per la loro bellezza. I disegni ritraevano le parti pi\u00f9 belle di ciascun cavallo, con l'intenzione di farne una specie di \"montaggio\" per ottenere il cavallo ideale e attribuire quindi il meglio ai personaggi che, in vario modo, voleva onorare; tra le sue note si trovano appunti del tipo: \u00abMorel Fiorentino \u00e8 grosso e ha un bel collo e assai bella testa\u00bb, oppure \u00abRonzone, bianco, ha belle cosce, e si trova a Porta Comasina\u00bb. S'interess\u00f2 molto anche riguardo al rilassamento ed alla tensione dei muscoli durante l'azione, per dare espressivit\u00e0 alla statua.\nLa lentezza dei lavori, interrotti anche per la preparazione delle nozze di Anna Maria Sforza e Alfonso I d'Este (programmate nel 1490 e rimandate al 1491) e per quelle di Ludovico il Moro e Beatrice d'Este (1494), dovettero preoccupare il Moro, il quale gi\u00e0 nel 1489 fece pervenire, tramite Pietro Alamanni, una lettera a Lorenzo il Magnifico datata 22 luglio per chiedere la collaborazione di fonditori in bronzo fiorentini: \u00abun maestro o due apti a tale opera et bench\u00e9 gli abbi commesso questa cosa in Leonardo da Vinci, non mi pare molto la sappia condurre\u00bb. Nessuno si present\u00f2: erano infatti gli anni in cui il Magnifico lamentava la mancanza di validi scultori sulla scena, decidendo di aprire la famosa scuola del giardino di San Marco.\nSecondo progetto.\nNel frattempo, il progetto era cambiato. Il cavallo rampante probabilmente creava eccessivi problemi di equilibratura. Inoltre il monumento venne ripensato di forme colossali, fino a quattro volte pi\u00f9 grande del naturale. Un simile progetto, quindi, rese necessario ridisegnare il cavallo al passo, ed entro il maggio 1491 l'artista aveva approntato un nuovo modello in creta, in occasione del matrimonio della nipote del duca con l'imperatore d'Austria.\nLeonardo, con questo monumento, voleva realizzare un'opera che oscurasse tutte le precedenti statue equestri, in particolare quelle del suo maestro Verrocchio e di Donatello, dedicate rispettivamente al Colleoni e al Gattamelata. A Leonardo interessava, in realt\u00e0, pi\u00f9 il cavallo che il cavaliere; il suo cavallo doveva essere il pi\u00f9 grande di tutti, superare i 7 metri di altezza, una sfida mai tentata prima. Proprio per questo Leonardo riemp\u00ec fogli e fogli di schizzi di anatomia, studiando muscolatura e proporzioni del cavallo e passando moltissimo tempo a progettare e calcolare quest'opera gigantesca che, per la sua fusione, avrebbe richiesto ben 100 tonnellate di bronzo.\nVerso la fusione e abbandono del progetto.\nIl colossale modello in creta venne esposto pubblicamente, nel 1493, suscitando l'ammirazione generale. Era infatti \"12 braccia alto la cervice\" (pi\u00f9 di sette metri). A quel punto l'opera doveva solo essere ricoperta di uno spesso strato di cera e quindi della \"tonaca\" in terracotta, in cui versare il metallo fuso. Tutto era pronto per realizzare davvero l'opera, ma le 100 tonnellate di bronzo necessarie alla realizzazione del monumento non erano pi\u00f9 disponibili, essendo state utilizzate per realizzare dei cannoni utili alla difesa del ducato di Milano dall'invasione dei francesi di Luigi XII. Leonardo abbandon\u00f2 il progetto e part\u00ec da Milano.\nAll'arrivo delle truppe francesi nella citt\u00e0 lombarda nel 1499, al comando di Gian Giacomo Trivulzio, acerrimo nemico degli Sforza, l'artista era gi\u00e0 riparato a Mantova. Il modello lasciato a se stesso nel Castello Sforzesco venne preso di mira dalla soldataglia, che lo us\u00f2 come un tiro a segno per esercitare le balestre, frantumandolo e distruggendolo completamente.\nIl monumento equestre a Gian Giacomo Trivulzio.\nNel 1506 Leonardo tornato a Milano accett\u00f2 l'incarico dal Trivulzio di realizzare la sua tomba monumentale sormontata da una statua equestre bronzea. Leonardo riprese i suoi studi e nuovamente pens\u00f2 a due versioni con il cavallo impennato e con il cavallo al passo, ma anche questa scultura non venne mai realizzata.\nVersioni contemporanee.\nNel 1977 Charles Dent, un artista dilettante e collezionista d'arte, si entusiasm\u00f2 all'idea di realizzare dopo cinque secoli il sogno di Leonardo. Mise in piedi l'organizzazione e riusc\u00ec, dopo pi\u00f9 di quindici anni di impegno, a trovare i fondi: il costo del cavallo, alla fine, arriv\u00f2 a quasi 2,5 milioni di dollari. L'uomo comunque non riusc\u00ec a vedere realizzato il proprio sogno, morendo nel 1994, prima che l'impresa fosse completata.\nAlla morte di Dent il progetto stava per essere abbandonato, quando Frederik Meijer, proprietario di una catena di supermercati nel Michigan, si offr\u00ec di finanziare il progetto, purch\u00e9 si fondessero due cavalli: uno per Milano e uno per i Meijer Gardens, un parco naturale e artistico a Grand Rapids (Michigan), propriet\u00e0 di Meijer, dove sono raccolte all'aperto copie delle statue moderne pi\u00f9 celebri.\nIl progetto \u00e8 andato avanti fra numerose difficolt\u00e0 e alla fine la direzione dei lavori \u00e8 stata data alla scultrice Nina Akamu che ha finalmente condotto in porto l'impresa.\nIl primo passo \u00e8 stato quello di realizzare un cavallo di dimensioni ridotte, circa 3 metri di altezza. Questo fu il primo modello per arrivare alla gigantesca scultura in argilla di quasi 8 metri. \u00c8 dal cavallo di argilla che sono stati ricavati i calchi dove \u00e8 stato colato il bronzo fuso.\nLe sette parti in cui il cavallo era stato fuso arrivarono nel luglio del 1999 a Milano dove vennero saldate insieme. Dopo qualche discussione il cavallo fu posto nel settembre 1999 all'ingresso dell'ippodromo Snai di San Siro.\nLa versione americana del \"Cavallo di Leonardo\" venne sistemata nei Meijer Gardens nell'ottobre del 1999 ed \u00e8 oggi il pezzo pi\u00f9 importante dell'esposizione.\nUna replica in scala ridotta (2,5 m) fu donata nel 2001 alla citt\u00e0 di Vinci e collocata in piazza della Libert\u00e0.\nDal 2001 il Cavallo di Leonardo \u00e8 anche il simbolo dei MIFF Awards, festival del cinema internazionale di Milano.\nUn'ulteriore versione in scala ridotta del monumento \u00e8 installata nei pressi di San Donnino, sempre in provincia di Firenze. Il cavallo, commissionato dalla societ\u00e0 fornitrice di servizi museali \"Opera Laboratori Fiorentini\", \u00e8 posto all'ingresso di un laboratorio di falegnameria e magazzino della ditta."}
{"id": "100405", "revid": "38120", "url": "https://it.wikipedia.org/wiki?curid=100405", "title": "Pensiero Profondo", "text": ""}
{"id": "100406", "revid": "1776051", "url": "https://it.wikipedia.org/wiki?curid=100406", "title": "Razorblade Romance", "text": "Razorblade Romance \u00e8 il secondo album degli HIM, pubblicato il 24 gennaio 2000 e prodotto da John Fryer. \u00c8 distribuito dalla BMG e tutte le canzoni sono state composte da Ville Valo.\nEsistono diverse versioni di questo album che includono la nuova versione di \"Your Sweet 666\" e di \"Wicked Game\", oppure la canzone \"One Last Time\".\nTracce.\nTutte le tracce sono scritte da Ville Valo."}
{"id": "100407", "revid": "36426", "url": "https://it.wikipedia.org/wiki?curid=100407", "title": "Festival di Sanremo 1965", "text": "Il 15\u00ba Festival della canzone italiana si svolse al Salone delle feste del Casin\u00f2 di Sanremo dal 28 al 30 gennaio 1965 e fu condotto, per la terza volta consecutiva, da Mike Bongiorno, affiancato da Grazia Maria Spina.\nSi tratt\u00f2 dell'ultima edizione in cui ai cantanti italiani in gara fu consentito presentare pi\u00f9 di una canzone (possibilit\u00e0 che invece venne ancora concessa agli interpreti stranieri fino al Festival del 1967).\nL'edizione fu vinta da Bobby Solo con il brano \"Se piangi se ridi\" (abbinato al gruppo folk statunitense The New Christy Minstrels, questi ultimi in gara al Festival nel quadro di una pi\u00f9 ampia tourn\u00e9e europea), la cui affermazione fu letta come una compensazione per la \u00abvittoria morale\u00bb dell'anno precedente, in cui l'artista non ebbe la possibilit\u00e0 di esibirsi in finale dal vivo causa una raucedine e fu, quindi, escluso dalla gara come previsto dal regolamento.\nA imporsi all'estero fu, invece \"Io che non vivo (senza te)\" di Pino Donaggio che in gara si presentava insieme alla cantante folk statunitense Jody Miller; singolarmente, a portare al successo internazionale il brano di Donaggio fu la britannica Dusty Springfield (all\u2019epoca sconosciuta in Italia e fresca di espulsione dal Sudafrica dell\"apartheid\" per avere tenuto uno spettacolo davanti a un\"audience\" mista di bianchi e neri) che, tornata in patria dopo aver visto eliminati dalla finale entrambi i brani che interpret\u00f2, chiese i diritti a Donaggio per il brano e commission\u00f2 a una sua amica e collaboratrice un testo in inglese, portando cos\u00ec la canzone al successo con il titolo di \"You Don't Have to Say You Love Me\".\nCome nell'edizione 1964, tutti gli interpreti dopo il primo furono classificati secondi a pari merito.\nRegolamento.\nDue interpretazioni per brano, 12 brani qualificati per la serata finale. I cantanti sono tutti classificati al secondo posto a pari merito. Non si conosce il punteggio attribuito al vincitore.\nOrchestra.\nOrchestra diretta dai maestri: Giancarlo Chiaramello, Peter De Angelis, Enrico Intra, Ezio Leoni, Giulio Libano, Gianni Marchetti, Augusto Martelli, Giordano Bruno Martelli, Gino Mescoli, Marcello Minerbi, Gianfranco Monaldi, Iller Pattacini, Franco Pisano, Gian Piero Reverberi, Sauro Sili, Enrico Simonetti, Riccardo Vantellini, Lorenz Wiffin.\nOrganizzazione e direzione artistica.\nGianni Ravera"}
{"id": "100408", "revid": "1745361", "url": "https://it.wikipedia.org/wiki?curid=100408", "title": "Leucippo (disambigua)", "text": ""}
{"id": "100409", "revid": "287204", "url": "https://it.wikipedia.org/wiki?curid=100409", "title": "Dolce&amp;Gabbana", "text": ""}
{"id": "100414", "revid": "80030", "url": "https://it.wikipedia.org/wiki?curid=100414", "title": "Palazzo Ducale (Colorno)", "text": "Il palazzo ducale di Colorno, noto anche come reggia di Colorno, fu costruito agli inizi del XVIII secolo dal duca Francesco Farnese sui resti della rocca di Colorno.\nStoria.\nIl palazzo di Colorno \u00e8 stato edificato sulle strutture della rocca eretta nel 1337 da Azzo da Correggio con lo scopo di difendere l'Oltrep\u00f2. \nNel 1402, morto Giberto da Correggio senza discendenza diretta, il duca di Milano Gian Galeazzo Visconti, con proprio diploma datato 29 luglio, trasfer\u00ec tutti i beni da questi posseduti ai fratelli Ottobuono, Giacomo e Giovanni dei Terzi di Parma, compresi gli importanti e strategici castelli di Colorno, denominato \"Rocham de Colurnio\" e di Guardasone, ovvero \"Castrum Guardaxoni\", feudi posti a sentinella, a levante e ponente, di Parma. Dopo la morte di Gian Galeazzo, avvenuta poche settimane appresso, tutte le concessioni furono riconfermate ai Terzi dalla Reggente, la duchessa madre Caterina, tutrice del figlio quattordicenne Giovanni Maria Visconti, mediante un ulteriore atto, erogato il 18 novembre 1402. \nNel giugno 1409, con l\u2019occupazione delle terre parmigiane da parte di Niccol\u00f2 III d'Este, conseguenza dell\u2019assassinio a tradimento di Ottobuono, signore di Parma e di Reggio, nell\u2019agguato di Rubiera, Colorno divenne centro di resistenza e supporto logistico-militare per le rappresaglie delle squadre dei fratelli superstiti Giovanni e Giacomo Terzi. Il 5 luglio 1409 Gherardo da Correggio tent\u00f2 di penetrare con l\u2019aiuto dei villici nel castello, ma dovette darsi alla fuga sotto la tempesta dei razzi incendiari scagliati dai difensori dagli spalti, lasciando dietro s\u00e9 le case in fiamme del borgo. In seguito a questi ripetuti assalti, i Terzi conservarono nella loro disponibilit\u00e0 la rocca, consegnando la cerchia esterna come base alle forze amiche della Repubblica di Venezia che riusc\u00ec in questo modo a potenziare il suo controllo sulla via fluviale del Po.\nI Veneti rimasero alla fine padroni del campo perch\u00e9 i due fratelli di Ottobuono, ai primi di ottobre Giacomo e poco appresso in prigionia Giovanni, finirono entrambi uccisi. Questo segn\u00f2 la dispersione e in gran parte la rovina dei Terzi di Parma, che solo vent\u2019anni dopo riuscirono in parte a riconquistare l\u2019antica potenza. Questo si realizz\u00f2 nel 1430 quando Filippo Maria Visconti, intendendo premiare il valore militare e le qualit\u00e0 del suo capitano e consigliere ducale Niccol\u00f2 de' Terzi, il Guerriero, figlio legittimato di Ottobuono, gli assegn\u00f2 in feudo, tra le altre terre, quella di Colorno, la cui rocca divenne, assieme a Guardasone, dimora per s\u00e9 e la sua famiglia.. Il 26 ottobre 1440 il Duca di Milano rinnov\u00f2 le medesime concessioni al suo fido Niccol\u00f2 il Guerriero. Quel dominio di Niccol\u00f2 de' Terzi, il Guerriero sulla rocca di Colorno dur\u00f2 esattamente cinque anni, sino all\u2019autunno 1449, quando sul ducato di Milano prese il potere Francesco Sforza. \nIl Terzi, dopo aver tentato un\u2019estrema resistenza e aver offerto come basi militari le sue possenti rocche di Guardasone e Colorno alle truppe dell\u2019amico e alleato Alfonso V d'Aragona, re di Napoli, nonch\u00e9 legittimo pretendente alla successione al Ducato dopo la morte di Filippo Maria Visconti, dovette infine arrendersi. Persa Guardasone sotto gli assalti d\u2019Alessandro Sforza, in ritardo l\u2019intervento bellico promesso dall\u2019Aragonese, Niccol\u00f2 il Guerriero dovette abbandonare il suo castello e il feudo di Colorno, trovando onorato asilo, con la moglie Ludovica e i figli, scortato dal folto stuolo di suoi cavalieri e armigeri, presso la corte di Ludovico III Gonzaga a Mantova.\nDopo la fuga del Terzi, la rocca di Colorno, pass\u00f2 ai Sanseverino. Venne ristrutturata nel secolo XVI dalla bellissima Barbara, cantata da Torquato Tasso, che la trasform\u00f2 in un palazzo, sede di una raffinata corte e di una prestigiosa raccolta di dipinti di Tiziano, Correggio, Mantegna e Raffaello.\nDopo che la contessa Barbara fu fatta imprigionare e condannare alla decapitazione dal duca Ranuccio I, nel 1612, i Farnese, duchi di Parma, s'impadronirono del palazzo. Ranuccio II, sospinto della moglie Margherita Violante di Savoia incominci\u00f2 dei lavori di ristrutturazione radicale, progettati e diretti dall'architetto Ferdinando Galli da Bibbiena tra il 1699 e il 1708. \nNel 1731, alla morte di Antonio Farnese, ultimo duca di Parma, per discendenza materna il ducato pass\u00f2 a Carlo III di Borbone che trasfer\u00ec a Napoli le collezioni e gli arredi del palazzo.\nNel 1749 il ducato pass\u00f2 a Filippo di Borbone, fratello di Carlo III e secondogenito di Elisabetta Farnese. Filippo affid\u00f2 all'architetto Ennemond Alexandre Petitot il compito di ristrutturare il palazzo, vennero usate prevalentemente maestranze francesi per far s\u00ec che gli interni del palazzo somigliassero alla reggia di Versailles in onore della moglie di Filippo, Luisa Elisabetta, figlia prediletta di Luigi XV. L'aspetto esterno del palazzo non venne modificato se non per l'aggiunta dello scalone esterno. Probabilmente \u00e8 in uno dei salotti ristrutturati da Petitot che nel 1757-58 il pittore Giuseppe Baldrighi ritrasse don Filippo con la moglie e i figli (\"Ritratto di don Filippo di Borbone e famiglia\", Parma, Galleria Nazionale).\nIl palazzo pass\u00f2 dunque a Ferdinando di Borbone, successore di Filippo, e a sua moglie Maria Amalia d'Asburgo, che per\u00f2 preferiva risiedere nel casino di caccia di Sala, lontana dal marito. Ferdinando, uomo molto religioso, fece ricostruire l'oratorio di corte di San Liborio, la cui facciata era inizialmente rivolta verso il palazzo. Egli fece inoltre costruire l'attiguo convento dei Domenicani direttamente collegato al suo appartamento privato da uno stretto corridoio. Nel suo appartamento privato venne inoltre realizzata una biblioteca con pi\u00f9 di 6000 volumi, e un osservatorio astronomico.\nAlla morte di Ferdinando il Ducato di Parma venne annesso da Napoleone alla Francia.\nIl 28 novembre 1807 un decreto di Napoleone lo dichiar\u00f2 \"Palazzo Imperiale\" e furono iniziati nuovi lavori di ristrutturazione. Dopo il Congresso di Vienna, il ducato fu assegnato alla moglie di Napoleone Maria Luigia d'Austria che ne fece una delle sue residenze preferite aggiungendo un ampio giardino alla francese.\nDopo l'Unit\u00e0 d'Italia il palazzo venne ceduto dai Savoia al Demanio dello Stato italiano, e nel 1870 venne acquistato dalla provincia di Parma. Quasi tutto l'arredo mobile del palazzo fu trasferito nei vari palazzi dei Savoia, tra cui il Quirinale a Roma, Palazzo Pitti a Firenze, il Palazzo reale di Torino e la Palazzina di caccia di Stupinigi. \nSorte ancora peggiore hanno avuto il prezioso lampadario della Sala Grande e quello della sala della musica, che si trovano oggi all'estero presso la Wallace Collection di Londra. \nDopo l'acquisto da parte della provincia il palazzo fu adibito a Ospedale Psichiatrico distruggendo il teatro di corte, per ricavarne dei locali.\nFortunatamente le sale artisticamente pi\u00f9 importanti del palazzo poterono in gran parte salvarsi in quanto concesse in uso come abitazione per i dipendenti dell'ospedale. Dal 1915 fino alla seconda guerra mondiale in alcune stanze del piano nobile trovarono posto i primi pezzi raccolti da Glauco Lombardi e poi trasferiti a Parma nell'omonimo museo.\nPerfettamente integra \u00e8 invece la chiesa di corte di San Liborio ed il suo organo Serassi che conta ben 2898 canne e viene utilizzato per concerti.\nDurante la Seconda guerra mondiale, il 20 marzo 1945, bombardieri anglo-americani attaccarono Colorno e nel raid aereo vennero colpite la ferrovia e i depositi di carburante nascosti nel parco causando tre giovani vittime.\nIl 23 dicembre 1999 con delibera, dalla Giunta Provinciale di Parma, il Palazzo Ducale viene rinominato in Reggia Ducale di Colorno.\nDal 2004, alcuni spazi del Palazzo Ducale di Colorno ospitano la sede di ALMA - La Scuola Internazionale di Cucina Italiana. Rettore della Scuola \u00e8 il Maestro Gualtiero Marchesi.\nNel 2012, l'edificio subisce dei danni a causa di due scosse sismiche avvenute il 25 e il 27 gennaio, rispettivamente di magnitudo 4.9 e 5.4.\nIl 12 dicembre 2017 il Palazzo Ducale \u00e8 stato parzialmente allagato a seguito dell'esondazione del torrente Parma.\nLe sale.\nLe sale sono pi\u00f9 di 400. La maggior parte sono senza mobili con pavimenti in marmo rosa e soffitti affrescati. Alle sale del piano nobile si accede tramite un grande scalone d'onore, collegato direttamente alla Galleria alla sala d'armi, ricavata da un ambiente in cui originariamente si trovava una cappella. Dalla galleria si pu\u00f2 giungere all'interno della prima torretta affacciata verso il giardino, all'interno della quale si trova un salottino cinese. Da qui la vista pu\u00f2 spaziare fino all'altra torre affacciata sulla piazza del paese, attraverso un cannocchiale prospettico costituito da ben 11 porte, poste tutte sulla stessa linea. Ci \u00e8 possibile immaginare l'arredamento originario di queste sale, grazie a dei fotomontaggi realizzati da Glauco Lombardi creati utilizzando le foto degli arredi originali rintracciati nei vari palazzi dei Savoia.\nLa sala pi\u00f9 ampia del palazzo \u00e8 appunto la Sala Grande, il cui aspetto \u00e8 il risultato dei lavori intrapresi dal Petitot di cui possediamo ancora i disegni originali. La sala divide la parte del palazzo destinata ai duchi da quella destinata alle duchesse, e per il fatto di occupare due piani del palazzo \u00e8 un esempio di sala all'italiana. Possiamo ancora ammirarne la bellissima decorazione a stucco e il camino realizzato da Jean-Baptiste Boudard, mentre si sono persi gli specchi che ne ricoprivano in parte le pareti. Fino al 1848 vi era collocata la statua del Canova rappresentante Maria Luigia, oggi trasferita nel museo nazionale di Parma.\nA Torino, all'interno del palazzo reale troviamo i 12 arazzi della Manifattura Gobelins di Parigi dalla serie Storie di Don Chisciotte eseguita fra il 1746 e il 1749 dall'arazziere Michel Audran, su cartone del pittore Charles Coypel e appartenenti al Palazzo Ducale di Colorno. A Roma, all'interno del Qurinale, nella Sala delle Udienze, si conservano tre arazzi della serie Amori degli Dei. Insieme al panno con Bacco e Arianna, che si trova nella Sala degli Arazzi, furono tessuti nella manifattura di Beauvais tra il 1750 e il 1752, su cartoni di Fran\u00e7ois Boucher. Furono assegnati al Quirinale nel 1888. Anche la scrivania del Presidente della Repubblica arriva da Colorno.\nLa seconda sala pi\u00f9 ampia del palazzo \u00e8 quella della musica, situata sul lato che affaccia il torrente e non ancora restaurata, mentre quella forse meglio conservata \u00e8 la \"sala della compagnia\" alle cui pareti si trovava, nel 1861, la collezione di 16 ritratti a pastello eseguiti dal Liotard, oggi conservati presso la palazzina di caccia di Stupinigi.\nI giardini.\nIl primo impianto dei giardini risale al 1480 ad opera di Roberto Sanseverino. All'epoca di Francesco Farnese risale la realizzazione, su progetto di Ferdinando Galli Bibiena, del \"Grande Parco\", un misto fra giardino all'italiana e giardino alla francese profondo oltre quattro chilometri. Tra i vanti del giardino meritava molta attenzione la Grotta Incantata dotata di automi che si muovevano e rappresentavano scene di divinit\u00e0 mitologiche.\nLa ristrutturazione di Petitot adegu\u00f2 il parco ai dettami della moda francese mentre Maria Luigia d'Austria lo trasform\u00f2 nel 1816 in un giardino all'inglese.\nNell'epoca post-unitaria il parco ebbe un periodo di progressivo degrado e sub\u00ec dei danni durante la seconda guerra mondiale. La fontana di Proserpina, dopo essere stata acquistata dalla famiglia dei Rothschild, si trova attualmente in Inghilterra nel parco di Waddesdon Manor, mentre la fontana del Trianon si trova al centro dell'isoletta del Parco Ducale di Parma, seppur mancante di molte delle statue che aveva originariamente. Altre statue provenienti dal Palazzo Ducale si trovano attualmente nel giardino del castello di Montechiarugolo.\nRecentemente l'amministrazione provinciale di Parma ha provveduto alla ricostruzione storica del parco recuperando il fasto dell'architettura del periodo farnesiano ripristinando il \"parterre\" centrale, i giochi d'acqua e i \"berceaux\" laterali. \u00c8 stato inoltre ricreato il laghetto."}
{"id": "100415", "revid": "47767", "url": "https://it.wikipedia.org/wiki?curid=100415", "title": "Metodio (nome)", "text": "Origine e diffusione.\nDeriva dal greco antico \u039c\u03b5\u03b8\u03bf\u03b4\u03b9\u03bf\u03c2 (\"Methodios\"), basato su \u03bc\u03b5\u03b8\u03bf\u03b4\u03bf\u03c2 (\"methodos\"), \"obiettivo\", \"metodo\" - termine composto da \u03bc\u03b5\u03c4\u03b1 (\"meta\", \"con\") e \u2018\u03bf\u03b4\u03bf\u03c2 (\"hodos\", \"strada\", \"sentiero\"); pu\u00f2 quindi significare \"che opera per uno scopo\".\nIl nome venne portato da san Metodio, missionario greco presso i popoli slavi che, assieme a suo fratello Cirillo, svilupp\u00f2 l'alfabeto cirillico.\nOnomastico.\nL'onomastico viene festeggiato il 14 febbraio in onore di san Metodio, missionario e vescovo, compatrono d'Europa. Con questo nome si ricordano anche san Metodio I, patriarca di Costantinopoli, venerato il 14 giugno, san Metodio di Olimpo, vescovo e martire in Grecia, festeggiato il 20 giugno, e il beato Metodio Domenico Tr\u010dka, sacerdote e martire, ricordato il 23 marzo."}
{"id": "100417", "revid": "123898959", "url": "https://it.wikipedia.org/wiki?curid=100417", "title": "Corridoio di Danzica", "text": "Il corridoio di Danzica (in tedesco \"Polnischer Korridor\", in polacco \"Korytarz gda\u0144ski\") era una striscia di territorio istituita dopo la prima guerra mondiale, col trattato di Versailles del 28 giugno 1919, per dare alla ricostituita Polonia (3 novembre 1918) uno sbocco sul Mar Baltico. La piccola zona, a cui si aggiungeva l'importante porto di Danzica, separava il corpo principale della Germania dalla regione della Prussia Orientale.\nStoria.\nLa citt\u00e0 di Danzica era stata formalmente dichiarata \"citt\u00e0 libera\" sotto il controllo della Societ\u00e0 delle Nazioni, ma era praticamente sotto controllo polacco.\nDanzica era abitata in maggior parte da tedeschi, i quali, al censimento del 1910, costituivano anche il 42% della popolazione del corridoio.\nLa Polonia dovette abbandonare Danzica il 6 marzo 1932 e le rest\u00f2 come porto solo Gdynia.\nIl famoso Corridoio divenne una delle principali rivendicazioni tedesche prima dell'inizio del secondo conflitto mondiale: Hitler desiderava collegare la Prussia Orientale al resto della Germania mediante un'autostrada ed una ferrovia, in modo da consentire la libera circolazione di merci e persone tra i due territori (senza subire controlli doganali o dazi di alcun genere); ci\u00f2 rientrava nella politica pangermanista tedesca, che avrebbe portato al ricongiungimento di tutte le popolazioni di lingua tedesca. Tali rivendicazioni, inoltre, risultavano in consonanza con il principio di autodeterminazione incluso espressamente nel Trattato di Versailles del 1919. Non essendo la Polonia disposta a soddisfare tali richieste, Hitler si mise d'accordo con l'Unione Sovietica per effettuare un'incursione combinata: con l'invasione della Polonia, nel settembre 1939, la Germania riconquist\u00f2 quel territorio.\nAlla fine della seconda guerra mondiale la Polonia venne costretta a cedere i territori orientali annessi dall'Unione Sovietica e ad acquisire la Slesia e la Prussia a spese della Germania, quindi il corridoio di Danzica divenne parte integrante della nuova Polonia."}
{"id": "100423", "revid": "46291", "url": "https://it.wikipedia.org/wiki?curid=100423", "title": "Iridaceae", "text": "Le Iridacee (Iridaceae ) sono una famiglia di piante erbacee monocotiledoni dell'ordine Asparagales comprendente circa 1.800 specie in 69 generi. La famiglia \u00e8 originaria delle regioni tropicali dell'Africa meridionale e dell'America centrale e meridionale, ma \u00e8 diffusa anche nelle regioni temperate. In Italia, crescono spontanee una cinquantina di specie comprese in cinque generi.\nLe Iridacee traggono il loro nome dal genere Iris.\nDescrizione.\nLe Iridacee sono piante erbacee perenni dotate di rizomi, bulbi o bulbo-tuberi, con fusti semplici o ramificati. Le foglie sono lineari o appuntite all'estremit\u00e0, inguainanti, a margine intero, parallelinervie.\nI fiori sono vistosi, avvolti da giovani in una spata con 2 o pi\u00f9 brattee, con perigonio a 6 tepali saldati nella parte inferiore o formanti un tubo pi\u00f9 o meno lungo allargato nella parte terminale. L'ovario \u00e8 costituito da tre logge contenenti molti ovuli. I fiori sono talvolta solitari (ad esempio nel genere \"Crocus\") o, pi\u00f9 di frequente, raccolti in infiorescenze terminali, a forma di spighe, racemi, o cime, frutti a capsula con molti semi solitamente di forma allungata.\nMa il carattere fondamentale che distingue le Iridacee dalle affini Amaryllidacee \u00e8 la presenza di soli 3 stami, contro 6 nella seconda famiglia.\nTassonomia.\nLe analisi filogenetiche basate sulla morfologia e sulla sequenza del DNA indicano che le Iridacee costituiscono un clade monofiletico.\nIl Sistema Cronquist collocava tradizionalmente le Iridacee all'interno dell'ordine Liliales, mentre la moderna classificazione filogenetica la colloca nell'ordine Asparagales.\nLa famiglia Iridacee comprende le seguenti sottofamiglie e trib\u00f9:\nGeneri.\nLa famiglia comprende i seguenti generi:\nUsi.\nLe I. sono utilizzate in fitoterapia (\"Aletris\", \"Iris\"), profumeria (\"Iris\"), in cucina o tintoria (\"Crocus\", \"Iris\", \"Moraea\", \"Gladiolus\", \"Tigridia\"), o come piante ornamentali (\"Iris\", \"Gladiolus\", \"Freesia\", \"Ixia\", \"Crocus\", \"Sparaxis\", \"Crocosmia\", etc.)"}
{"id": "100424", "revid": "339392", "url": "https://it.wikipedia.org/wiki?curid=100424", "title": "Museo di Palazzo del Principe di Genova", "text": ""}
{"id": "100426", "revid": "767487", "url": "https://it.wikipedia.org/wiki?curid=100426", "title": "Charlot usuraio", "text": "Charlot usuraio (\"The Pawnshop\"), conosciuto anche come L'usuraio, L'astuto commesso e La bottega dell'usuraio, \u00e8 un film prodotto, diretto e interpretato da Charlie Chaplin; fu proiettato la prima volta il 2 ottobre 1916.\nAl fianco di Charlot compare per la prima volta Henry Bergman destinato a rimanere fedele compagno per i successivi trent'anni.\nTrama.\nCommesso al banco dei pegni, Charlot, occupa gran parte della sua giornata lavorativa azzuffandosi, senza esclusione di colpi, con l'altro commesso suo collega, bersaglio prediletto di scherzi e lazzi pi\u00f9 o meno involontari; qualsiasi oggetto tra gli innumerevoli stipati nel retrobottega del negozio pu\u00f2 improvvisamente diventare arma di offesa, ma ogni tanto bisogna pur lavorare, specialmente in presenza del padrone, e cos\u00ec la direttiva di pulire l'insegna del negozio pu\u00f2 trasformarsi in ennesima occasione di conflitto quando, armeggiando con la scala, Charlot colpisce ripetutamente il collega atterrandolo pi\u00f9 volte e non risparmiando neppure il poliziotto intervenuto richiamato dal trambusto e dal pericoloso ondeggiare di Charlot in cima alla scala, dalla quale naturalmente cadr\u00e0 rovinosamente travolgendo il poliziotto.\nNel negozio entra, con fare circospetto, un elegante e corpulento cliente intenzionato all'acquisto di pietre preziose, l'usuraio lo fa accomodare nel retro per mostragli il campionario, affidando al commesso la cura del banco e di un altro cliente, dal nobile portamento, che pomposamente si mette a decantare il rango di appartenenza, sotto l'occhio sospettoso di Charlot, lasciando infine in pegno l'anello della casata. Giusto il tempo di fare il cascamorto con la bella figlia dell'usuraio, che in cucina sta preparando delle ciambelle che a fatica Charlot riuscir\u00e0 a sollevare per portarsele alla bocca neanche fossero di piombo, quando una grassa signora lo richiama al dovere, chiedendo una valutazione per una sua importante propriet\u00e0, celata da un telo, che una volta scoperta si riveler\u00e0 essere un vaso con pesci rossi per la disperazione del padrone accorso per cacciarla e redarguire il commesso che stava per intraprenderne una surreale quanto improbabile valutazione.\n\u00c8 la volta di un povero diavolo che in pegno intende lasciare una sveglia: con fare professionale Charlot inizia a saggiarla e tastarla come farebbe un dottore, auscultandola con lo stetoscopio e battendo con le dita sul corpo metallico; con l'ausilio di un trapano e di un apriscatole ne apre il guscio, sotto lo sguardo esterrefatto del cliente, e comincia ad estrarne viti, molle, rotelle depositando il tutto sul banco; con l'apposita chiavetta, poi carica la sveglia e tutti i componenti si animano muovendosi e spostandosi sul piano di lavoro. Sempre con fare serio e professionale e sempre sotto lo sguardo attonito del povero cliente, Charlot raccoglie tutti i pezzi e li risistema a forza nel contenitore originale mettendo quelli che avanzano nel cappello del cliente. Poi si produce in un fermo diniego di esplicito disinteresse all'oggetto oramai inservibile e invita il disgraziato a togliere il disturbo.\nNel retrobottega l'affare delle pietre preziose pare volgere al termine quando, approfittando di un momentaneo allontanamento del titolare, quel losco figuro del cliente riuscir\u00e0 ad impossessarsi dei beni custoditi nel caveau e, minacciando col revolver l'usuraio, la di lui figlia e il commesso rivale, si prepara alla fuga, ma all'appello manca Charlot che, per sfuggire alle ritorsioni del suo collega, si era nascosto dentro il baule posto proprio alle spalle del malfattore e da cui, armato di matterello, sorger\u00e0 colpendolo alla testa costringendolo alla resa per la gioia del principale e con la gratitudine della bella figliola."}
{"id": "100427", "revid": "125829963", "url": "https://it.wikipedia.org/wiki?curid=100427", "title": "Dwyane Wade", "text": "Considerato uno dei pi\u00f9 forti giocatori della sua generazione, ha militato per tutta la sua carriera nei Miami Heat (fatta eccezione per una breve parentesi ai Chicago Bulls nella stagione 2016-17 e ai Cleveland Cavaliers nella prima parte della stagione 2017-18) vincendo tre titoli NBA.\nBiografia.\nNato da JoLinda Wade e Dwyane Sr, Wade vive i primi 9 anni della sua infanzia nella zona sud di Chicago, in un quartiere noto alle cronache per la forte presenza di gruppi di stampo criminale. Successivamente al divorzio dal marito, avvenuto nel 1982 (4 mesi dopo la nascita di Dwyane), la madre di Wade comincia a fare uso di droga ed alcol con sempre maggior frequenza, fino al punto di trascurare i suoi figli. Viste le enormi difficolt\u00e0 della madre e le scarse prospettive per i suoi coetanei maschi, la sorella di Wade, Tragil, decide nel 1991 di portarlo a vivere con il padre sulla 79\u00aa strada.\nWade affermer\u00e0 poi che quella fu una fase cruciale della sua vita: la grande disciplina del genitore lo port\u00f2 a lavorare duramente sia in campo che fuori, guadagnandosi un posto in squadra alla Richards High School. Nella nuova scuola, il giovane Wade mostr\u00f2 subito la sua bravura affermandosi come leader della squadra; tuttavia, i continui paragoni con il fratellastro maggiore Demetris a cui veniva sottoposto, lo portarono a trascurare del tutto il basket per praticare il football (dove affermava di sentirsi pi\u00f9 libero), tornando alla pallacanestro soltanto nel suo penultimo anno.\nNel 2002 ha sposato Siohvaughn Funches, sua fidanzata del liceo, con la quale ha avuto due figli: Zaire (4 febbraio 2002), anch'egli cestista, e Zion (29 maggio 2007). La coppia si \u00e8 separata nel 2007 e ha divorziato nel 2010 dopo una lunga battaglia legale. Nel 2011 Wade ha ottenuto la custodia esclusiva dei suoi due figli. Nel 2013 ha adottato ufficialmente suo nipote Dahveon Morris, figlio di sua sorella Deanna, che gi\u00e0 da qualche anno viveva con la famiglia Wade. Nel 2008 ha iniziato una relazione con l'attrice e modella Gabrielle Union. Il 10 novembre 2013 \u00e8 nato il suo terzo figlio, Xavier Zechariah, avuto da una breve relazione con Aja Metoyer. Il 21 dicembre 2013 Wade e la Union hanno annunciato l'intenzione di convolare a nozze e si sono sposati ufficialmente il 30 agosto 2014. Il 7 novembre 2018 la coppia ha avuto la sua prima figlia, Kaavia James, nata da madre surrogata. Nel 2020 la figlia dodicenne di Wade ha pubblicamente annunciato la propria transessualit\u00e0 e ha cambiato il proprio nome in Zaya. \nIl 27 agosto 2016 la sua cugina di primo grado, Nykea Aldridge, \u00e8 morta (come vittima accidentale) durante una sparatoria tra bande a Chicago.\nCaratteristiche tecniche.\nConsiderato una delle migliori guardie di tutti i tempi, disponeva di una grande velocit\u00e0 e atletismo, che gli consentivano di essere molto bravo a concludere al ferro. Non eccelleva nel tiro da 3 punti, ma sapeva segnare canestri da oltre l'arco in momenti delicati delle partite. Aveva anche una buona visione di gioco ed era un ottimo difensore, con una buona propensione alla stoppata e a rubare palloni.\nCarriera.\nCollege.\nDopo l'high school, Wade sceglie di andare al college, precisamente a Marquette, ma dovr\u00e0 aspettare un anno prima di scendere in campo: i suoi voti infatti non gli consentiranno di passare il test per entrare in squadra.\nNonostante tutto, il coach della squadra Tom Crean decide di allenarlo ugualmente e di farlo diventare un assistente in panchina. Grazie a questo, Wade riesce a comprendere meglio il gioco, e al suo secondo anno domina sin dall'inizio della stagione, collezionando una media di 17,8 punti, 6,6 rimbalzi, 3,4 assist, 2,5 recuperi e 1,1 stoppate in 32 uscite. L'anno successivo \u00e8 quello della consacrazione definitiva: Wade arriva a 21,5 punti, 6,3 rimbalzi, 4,4 assist, 2,2 recuperi e 1,3 stoppate di media, viene inserito nel primo quintetto ideale degli All American e nominato MVP delle Midwest Regional Final, riportando Marquette alla Final Four. Dopo due stagione di gioco, Wade prova ad entrare in NBA.\nNBA.\nI primi anni nella lega (2003-2005).\nWade si rese quindi eleggibile per il Draft 2003 e venne scelto dai Miami Heat con la quinta scelta assoluta, dietro a LeBron James, Darko Mili\u010di\u0107, Carmelo Anthony e Chris Bosh.\nNel suo anno da rookie, un problema al polso lo ferma per le prime 21 partite ma successivamente Wade dimostra di essere una buona matricola, riportando i Miami Heat ad essere una squadra rispettabile. L'ombra gettata su di lui dalle due matricole pi\u00f9 importanti, LeBron James e Carmelo Anthony, lo porta a lavorare ancora pi\u00f9 duro e guida Miami a 17 vittorie sulle ultime 21 partite di stagione regolare, portando la sua squadra ai Playoffs NBA. I Miami Heat vinceranno la prima serie contro gli Hornets (da ricordare il canestro decisivo di Wade in faccia a Baron Davis in gara-1) ma perderanno contro gli Indiana Pacers al secondo turno; nonostante la sconfitta Wade si afferma come uno dei giocatori migliori della lega: le statistiche di Wade nei Playoffs NBA parlano di 18 punti, 5 assist e 4 rimbalzi.\nIl rendimento di Wade nella sua prima stagione lo porta alla convocazione in Nazionale e, durante il ritiro, la dirigenza dei Miami Heat mette a segno il colpo di mercato che cambier\u00e0 la storia della franchigia: la squadra della Florida cede Lamar Odom, Caron Butler e Brian Grant per avere Shaquille O'Neal dai Los Angeles Lakers. Il nuovo duo degli Heat, comincia subito a dare spettacolo e a dominare la Eastern Conference, supportati da compagni come Eddie Jones, Damon Jones ed altri; Miami vince 59 partite in stagione regolare, a fronte di sole 23 sconfitte; in una delle ultime gare di regular season per\u00f2 Shaq si procura un ematoma alla coscia in seguito ad una ginocchiata di Jermaine O'Neal. Iniziano i Play-off NBA e l'infortunio di O'Neal lo costringe a saltare la prima serie contro i Nets, spazzati via con un 4-0 grazie ad un Wade da 26,5 punti, 6,2 rimbalzi e 8 assist. La seconda serie vede il ritorno di O'Neal, che contribuisce ad un altro cappotto, stavolta ai danni degli Wizards: Wade realizza 31 punti di media con 7 rimbalzi e 8 assist. La finale di conference li porta davanti ai Detroit Pistons, campioni NBA in carica che vengono battuti in gara-5 e mandati sotto 2-3. A causa di un problema muscolare, Wade salta gara-6, persa 95-66, ed una gara-7 leggermente sotto tono (20 punti frutto di un 7/20, 4 assist, 1 rimbalzo e 5 palle perse) dar\u00e0 la vittoria per 88-82 ai Pistons. In seguito all'eliminazione gli Heat allestiscono un maxi-scambio (13 giocatori coinvolti, la pi\u00f9 grande \"trade\" mai avvenuta) rivoluzionando la squadra: prendono Antoine Walker, Gary Payton, James Posey e Jason Williams.\nIl primo titolo NBA e il premio di MVP delle Finals (2005-2006).\nLa stagione successiva, i pronostici vedono gli Heat favoritissimi ma dopo due partite O'Neal si infortuna e salta le successive 18; la squadra accusa il colpo e al rientro di Shaq, il record \u00e8 di 10-10. \u00c8 proprio in questo periodo che il general manager dei Miami Heat, Pat Riley, decide di prendere per mano la squadra diventando head coach, subentrando al posto di Stan Van Gundy. La squadra si riprende vincendo 9 delle successive 12 partite e conquistando i PO con un record di 50-32.\nAl primo turno gli Heat trovano Chicago per una serie che sembra solo una formalit\u00e0 ma dopo un facile 2-0 a Miami, nella citt\u00e0 del vento i Bulls pareggiano la serie e, complice un infortunio di Wade ad inizio partita, in gara-5 si portano in vantaggio e sfiorano la clamorosa rimonta; quando per\u00f2 nel finale torna Wade gli Heat rimontano e vincono la partita, chiudendo poi la serie 4-2 in gara-6.\nIl secondo turno vede gli Heat affrontare New Jersey, dai quali erano stati sconfitti 3 volte su 4 in regular season. In gara-1, a Miami, i Nets dominano e vincono 100-88. In gara-2 e 3 gli Heat fanno la voce grossa e si portano sul 2-1 ed in gara-4, con il punteggio in bilico, una tripla di Payton d\u00e0 a Miami il 3-1. Tornati in casa, Miami si batte in una gara equilibratissima con New Jersey e a pochi secondi dalla fine \u00e8 in vantaggio 106-105. Wade intercetta una rimessa di Kidd diretta a Carter e gli Heat portano a casa la serie in 5 partite.\nIn finale di Conference Miami incontra ancora una volta i Pistons, detentori del miglior record in stagione regolare. Gara-1 comincia con una partenza sprint degli Heat che vanno pesantemente in vantaggio ma dopo il primo quarto, il conto dei falli \u00e8 pesante e Shaq e Wade sono costretti a vedere dalla panchina la rimonta di Detroit che si porta fino al -1, quando la reazione del supporting cast degli Heat affonda i Pistons al Palace. I Pistons reagiscono e vincono sul filo per 92-88 gara-2 ma a Miami gli Heat vincono gara-3 e 4 e, nonostante una grande prova in Prince in gara-5 (29 punti) che tiene a galla i Pistons, Miami domina gara-6 e chiude la serie 4-2\nIn Finale NBA arrivano i Dallas Mavericks, favoritissimi per il titolo, che a marzo avevano sconfitto gli Heat di 36 punti. Miami in gara-1 parte alla grande, andando sul +9 a inizio primo quarto ma nel secondo quarto Jason Terry si accende e con 20 punti nel primo tempo porta i Mavs in vantaggio. La ripresa \u00e8 un massacro e Miami si riprende solo nel finale ma non basta per evitare la sconfitta 90-80. Gara-2 comincia pi\u00f9 o meno nello stesso modo, un inizio di partita molto vivace ma nella ripresa, sotto i colpi di Stackhouse e Dirk Nowitzki, Miami affonda e i Mavericks portano a casa il 2-0. Tra gara-2 e gara-3, Pat Riley si cala nella parte del motivatore e in un allenamento, portando in spogliatoio un giornale di Dallas che dava gli Heat gi\u00e0 per spacciati assicura alla sua squadra che il 20 giugno (giorno in cui si sarebbe dovuta disputare l'eventuale gara-6) avrebbero vinto il titolo. All'inizio di gara-3 la motivazione sembra dare i suoi effetti e a fine primo tempo Miami \u00e8 sul +11, grazie ad una grande prova di squadra. Ancora una volta per\u00f2 Dallas reagisce e Dirk (30 punti alla fine per lui) porta i Mavs sul + 13 a 6 minuti dalla fine. Stavolta per\u00f2 si sveglia Wade che infila 12 punti in fila in 6 minuti (42 alla fine per lui) e, grazie a un 2/2 di Shaq dalla lunetta e a un tiro di Payton a pochi secondi dalla fine, Miami porta a casa la prima vittoria nella serie. Gara-4 \u00e8 una dimostrazione di forza, dominata da Miami che vince 98-74 e pareggia la serie. La partita pi\u00f9 bella della serie \u00e8 senza dubbio gara-5, che vede Wade (42 punti alla fine) e Jason Terry (35) darsi battaglia. Sar\u00e0 un tiro di Wade sul finire a mandare all'overtime la partita e a 1 secondo dalla fine metter\u00e0 due liberi per il 3-2 di Miami. Si torna a Dallas per gara-6, dove i Mavericks cominciano alla grande, portandosi in vantaggio pesantemente. La risposta di Miami arriva con un pesante parziale e all'inizio dell'ultimo quarto gli Heat sono in vantaggio di tre punti. Il quarto quarto vede protagonisti lui, Alonzo Mourning, Udonis Haslem e Jerry Stackhouse. A 5 secondi dalla fine Dallas \u00e8 ancora sotto di tre e Terry si incarica del tiro decisivo, che per\u00f2 sbaglia (0/5 da tre nell'ultimo quarto per lui), dando a Miami il primo titolo NBA. In questo stesso anno durante l'All-Star Weekend partecipa al suo secondo NBA All-Star Game, realizzando 20 punti e segnando il canestro decisivo. Inoltre ha partecipato all'NBA Skills Challenge dove ne \u00e8 uscito vincitore.\nGli anni di transizione (2006-2010).\nNella stagione 2006-07, a causa di un infortunio di O'Neal, Wade si caric\u00f2 la squadra sulle proprie spalle e fu grazie a lui che gli Heat riuscirono a rimanere sul 50% di vittorie/sconfitte. Al ritorno di O'Neal la squadra ritorn\u00f2 ai livelli dell'anno precedente sfiorando le 10 vittorie consecutive ma successivamente si infortun\u00f2 Wade per una lussazione alla spalla e dovette saltare molte gare tornando dopo una riabilitazione per i playoff; tuttavia, per colpa dell'invecchiamento di alcuni componenti del roster, infortuni e mancanza di stimoli, non riusc\u00ec ad evitare il 4-0 contro i Chicago Bulls. Anche in quell'anno \u00e8 stato presente all'All-Star Game, dove ha realizzato 10 punti e 6 palle rubate e ha vinto ancora una volta l'NBA Skills Challenge.\nNell'estate per risolvere i problemi con gli infortuni si fece operare saltando per\u00f2 i primi quindici giorni di campionato. La dirigenza sbagli\u00f2 completamente la campagna acquisti, circondando Wade di giocatori che non potevano avere di certo l'etichetta di vincenti e soprattutto Shaquille O'Neal e Jason Williams erano fermi per infortunio. Visto ormai l'impossibilit\u00e0 della squadra di arrivare ai playoff Wade si ferm\u00f2 dopo 51 partite per problemi al ginocchio. A febbraio partecipa per la quarta volta all'All-Star Game segnando 14 punti. L'11 marzo Pat Riley, coach degli Heat, annuncia che Wade non concluder\u00e0 la stagione per sottoporsi a un intervento al ginocchio sinistro molto particolare chiamato \"OssaTron\".\nIn estate, superati gli infortuni, Wade torna al top, partecipando alle Olimpiadi di Pechino, facendo parte del Dream Team degli USA e vincendo la medaglia d'oro. Qui \u00e8 stato il trascinatore del team nella corsa all'oro collezionando partita per partita una media di 16 punti, tirando con il 67%, 4 rimbalzi, 2 assist e 2,3 palle rubate; probabilmente \u00e8 stato il miglior giocatore del team e nella finale contro la Spagna ha realizzato 27 punti, tirando con il 75%, 4 palle rubate, 2 assist e due rimbalzi in 27 minuti. Da quel punto non si \u00e8 pi\u00f9 fermato.\nNella stagione 2008-09 \u00e8 tornato quello di prima, portando la squadra fino ai playoff; gli Heat hanno realizzato cos\u00ec un record, divenendo la seconda squadra dopo i San Diego Rockets del 1968-69 capace di rialzarsi cos\u00ec in fretta dopo un'annata da non pi\u00f9 di 15 vittorie. Wade ha chiuso la sua regular season contro i New York Knicks realizzando 55 punti con un 19 su 30 (sfiorando il record di franchigia di 56 punti), 9 rimbalzi, 4 assist e 1 stoppata. Alla fine della stagione \u00e8 il miglior marcatore della NBA con 30,2 punti a partita ed \u00e8 il primo giocatore della storia degli Heat a farlo. Inaspettatamente, grazie alle sue eccezionali statistiche si \u00e8 candidato al premio di MVP, senza per\u00f2 riuscire a vincerlo, essendo stato molto penalizzato dal record di squadra. Durante i playoff Wade totalizza una media di 29,1 punti a partita, non riuscendo per\u00f2 a portare gli Heat oltre il primo turno giocato contro gli Atlanta Hawks che si \u00e8 concluso in gara-7. All'All-Star Game seguente totalizza 28 punti,11 assist, 6 rimbalzi e 5 palle rubate ed \u00e8 nominato MVP. Il 1\u00ba novembre 2009, realizzando 25 punti contro i Chicago Bulls, ha superato la soglia dei 10.000 punti, il primo a farlo con la casacca degli Heat.\nL'arrivo di LeBron James e gli altri due titoli NBA (2010-2014).\nDopo l'eliminazione dai Playoffs 2010 subita dai Boston Celtics, la dirigenza di Miami mette a segno due colpi di mercato straordinari di cui uno rimarr\u00e0 nella storia NBA: nella squadra della Florida infatti arriva prima Chris Bosh (come free agent) da Toronto, e successivamente LeBron James da Cleveland (anche lui come free agent). Le prospettive per la nuova stagione sono da titolo, ma i Miami Heat faticano a ingranare e a trovare una chimica di squadra e non partono bene, ma dopo le prime 10 partite il loro gioco di squadra sale di livello fino a raggiungere i Boston Celtics in cima alla Eastern Conference. Alla fine della \"regular season\", Wade e gli Heat concludono secondi, dietro i Chicago Bulls, con un record di 58 vittorie e 24 sconfitte.\nA questo punto Miami accede ai Playoff, incontrando i Philadelphia 76ers. Gli Heat non hanno molte difficolt\u00e0 e passano il turno 4-1. Successivamente gli Heat affrontano i Boston Celtics e, grazie a un Wade da 30 punti di media nella serie, Miami supera anche l'ostacolo Boston con un 4-1. Una serie che \u00e8 stata vinta soprattutto grazie a una difesa sensazionale da parte degli Heat. In finale 2011 gli Heat incontrano i Dallas Mavericks, per la rivincita del 2006. Gara-1 viene vinta abbastanza facilmente dagli uomini di Spoelstra, e cos\u00ec sembra anche gara2, quando Miami \u00e8 sopra di 15 punti a 7 minuti dalla fine. Tuttavia alla fine \u00e8 Dallas a prevalere, grazie alle prestazioni di Dirk Nowitzki, Jason Terry e Jason Kidd, col tedesco che realizza il canestro della vittoria negli ultimi istanti di partita. A Dallas per\u00f2 gli Heat si riprendono il fattore campo andando a vincere gara-3. Sar\u00e0 l'ultima vittoria di Miami, poich\u00e9 le successive gare in Texas sono appannaggio dei Mavs, i quali andranno a concludere l'opera in Florida in gara-6, vincendo il loro primo titolo NBA, e vendicando la dura sconfitta del 2006.\nDurante la off season Wade tramite un comunicato fa sapere la sua intenzione di voler giocare in Europa o in Giappone nel caso di un lock-out da parte della NBA con conseguente diminuzione del numero di partite da 82 a 66. Viene inserito nel quintetto base della NBA Eastern Conference per l'edizione 2012 dell'NBA All-Star Game. In cui diverr\u00e0 il terzo giocatore, dopo Michael Jordan e LeBron James a realizzare una tripla doppia (24-10-10) ad un'All-Star Game. Conclude la stagione con 22,1 punti di media, conditi da 4,8 rimbalzi e 4,6 assist. Il 22 giugno 2012 vince il suo 2\u00ba titolo NBA con i Miami Heat, battendo gli Oklahoma City Thunder in finale per 4-1.\nNella stagione 2012-2013 i Miami Heat sono protagonisti della seconda striscia vincente pi\u00f9 lunga della storia NBA, totalizzando 27 vittorie consecutive. Wade gioca l'All-Star Game mettendo a referto 21 punti e 7 assist, e conclude l'anno con 21,2 punti di media, 5 rimbalzi e 5,1 assist, con il 52,1% al tiro (career-high). Gli Heat si qualificano primi in conference con un record di 66 vittorie e 16 sconfitte.\nAi NBA playoffs superano prima i Milwaukee Bucks (4-0), poi i Chicago Bulls orfani di Derrick Rose, e in finale di conference gli Indiana Pacers di Paul George e arrivano alle finals contro i San Antonio Spurs. Miami e San Antonio danno il via ad una combattutissima serie sino a gara-7 dove Miami bisser\u00e0 il titolo battendo gli Spurs 95-88 e Wade metter\u00e0 a segno una doppia doppia con 23 punti e 10 rimbalzi. Questo \u00e8 per Wade il terzo anello NBA. Nell'estate si sottopone nuovamente al trattamento \"OssaTron\", gi\u00e0 utilizzato in passato per alleviare i problemi alle ginocchia.\nNella stagione 2013-2014 i Miami Heat riescono ad arrivare ancora alle Finals, dove affrontano di nuovo i San Antonio Spurs. Questa volta per Miami non c'\u00e8 scampo, e gli Heat perdono 4-1, anche grazie a prestazioni non esaltanti di Wade.\nGli ultimi anni a Miami e l'approdo ai Chicago Bulls (2014-2017).\nLa stagione 2014-2015 si apre con l'addio di LeBron James. I Miami Heat non riescono a raggiungere i Playoffs, nonostante Wade concluda la stagione a pi\u00f9 di 20 punti di media.\nNella stagione 2015-2016, gli Heat si qualificano ai Playoff, grazie all'esplosione di Hassan Whiteside e ai rinforzi estivi operati da Pat Riley. Dopo aver superato al primo turno gli Hornets, con ottime prestazioni di Wade, soprattutto in gara-5 e gara-6, Miami si ferma al secondo turno contro i Toronto Raptors in sette gare.\nNon avendo trovato un accordo per il rinnovo contrattuale, Wade lascia i Miami Heat dopo 13 anni e il 6 luglio 2016 firma un contratto biennale da 47,5 milioni di dollari con la squadra della sua citt\u00e0 natale, i Chicago Bulls. Wade avrebbe potuto andare ai Bulls gi\u00e0 in 2 occasioni: la prima al Draft 2003, la seconda nel 2010 quando i Bulls avevano trovato l'accordo con lui e LeBron James prima che gli Heat firmassero Chris Bosh. Il 16 marzo 2017 subisce una frattura al gomito destro, riuscendo comunque a tornare in campo per le ultime partite della stagione in cui i tori riescono ad arrivare ai playoffs, in cui escono al primo turno contro i Boston Celtics.\nCleveland Cavaliers, ritorno ai Miami Heat e il ritiro (2017-2019).\nNell'estate 2017 si trasferisce ai Cleveland Cavaliers, ritrovando LeBron James, gi\u00e0 suo compagno di squadra a Miami.\nNel febbraio 2018 fa ritorno ai Miami Heat. Il 5 marzo 2019 supera Michael Jordan in occasione della sfida contro gli Atlanta Hawks per numero di stoppate complessive in regular season. Il 10 aprile 2019 termina la sua carriera NBA realizzando una tripla doppia da 25 punti contro i Nets, in presenza degli amici e colleghi Lebron James, Carmelo Anthony e Chris Paul.\nNazionale.\nHa ricevuto la convocazione per le Olimpiadi 2004 ad Atene, dove la squadra statunitense \u00e8 arrivata terza.\nConvocato dal coach Mike Krzyzewski per il Mondiale 2006 in Giappone, dove, insieme a LeBron James e Carmelo Anthony (i tre capitani), non fa faville e porta la squadra solo al terzo posto, al di sotto delle aspettative. In questo campionato Wade colleziona una media di 19,3 punti a partita.\nWade ha partecipato anche alle Olimpiadi 2008 vincendo il suo primo oro.\nNon ha fatto parte della squadra per le Olimpiadi di Londra a causa di un infortunio."}
{"id": "100428", "revid": "7087", "url": "https://it.wikipedia.org/wiki?curid=100428", "title": "L'usuraio", "text": ""}
{"id": "100429", "revid": "7087", "url": "https://it.wikipedia.org/wiki?curid=100429", "title": "L'astuto commesso", "text": ""}
{"id": "100431", "revid": "7087", "url": "https://it.wikipedia.org/wiki?curid=100431", "title": "La bottega dell'usuraio", "text": ""}
{"id": "100434", "revid": "123253919", "url": "https://it.wikipedia.org/wiki?curid=100434", "title": "Acetilene", "text": "L'acetilene (nome IUPAC: etino) \u00e8 il pi\u00f9 semplice degli alchini, idrocarburi con un triplo legame carbonio-carbonio. Fu scoperto nel 1836 dal chimico inglese Edmund Davy.\nDescrizione.\nA temperatura e pressione standard \u00e8 un gas incolore ed estremamente infiammabile. Ha una temperatura di autoaccensione di circa 305 \u00b0C. \u00c8 un gas estremamente pericoloso perch\u00e9 pu\u00f2 esplodere anche con inneschi minimi e per questo \u00e8 normalmente diluito nell'acetone. \nLa maggior parte dell'acetilene (~80%) \u00e8 utilizzata come intermedio di sintesi di altri composti; circa il 20% della produzione annua di acetilene \u00e8 usato per saldatura e taglio dei metalli (ossiacetilene), dato che la sua combustione con l'ossigeno produce una fiamma la cui temperatura arriva a circa 3300 \u00b0C. L'acetilene \u00e8 anche usato nella lavorazione dell'acciaio.\nL'acetilene \u00e8 utilizzato nei dispositivi di illuminazione utilizzati dagli speleologi dove viene prodotto \"in situ\" a partire dal carburo di calcio facendolo reagire con l'acqua.\nViene utilizzato anche in saldatura e in brasatura, sia in bombole sia prodotto in loco da gasogeni, anche se la saldatura elettrica da circa 50 anni sta progressivamente soppiantando l'uso della saldatura a cannello.\nLa molecola dell'acetilene ha geometria lineare, ovvero tutti e quattro gli atomi sono allineati lungo l'asse del triplo legame che unisce i due atomi di carbonio che hanno ibridazione \"sp\". Dal punto di vista chimico, la reattivit\u00e0 dell'acetilene \u00e8 simile a quella dell'etene, ovvero si manifesta attraverso reazioni di addizione al triplo legame.\nUna particolarit\u00e0 dell'acetilene (e in genere degli alchini \"terminali\", ossia quelli che hanno struttura tipo R-C\u2261C-H) \u00e8 l'acidit\u00e0 degli atomi di idrogeno. Per trattamento con basi forti, l'acetilene perde uno o entrambi gli idrogeni formando l'anione HC\u2261C- (\"acetiluro\") o il dianione C22- (\"carburo\").\nData l'estrema facilit\u00e0 con cui brucia ed esplode, nonch\u00e9 l'elevata energia liberata dalle sue esplosioni, l'acetilene va manipolato con estrema cautela.\nSintesi.\nL'acetilene \u00e8 un prodotto molto costoso; si tende a sostituirlo con etilene che costa un terzo ed \u00e8 molto meno pericoloso (infatti l'acetilene ha limiti di esplosivit\u00e0 in aria di 2.3-80 e di 2.3-93 in ossigeno).\nIl primo metodo di preparazione risale al 1862:\n CaO + 3C \u2192 CaC2 + CO \u0394H\u00b0=108 kcal/mol \nin forno elettrico si carica una miscela di coke (40 %) e di calce (60 %), si scalda a T = 2000 \u00b0C. Il consumo di energia elettrica \u00e8 di 4-4.3 kWh per kg di CaC2. Successivamente si idrolizza il carburo di calcio:\n CaC2 + 2H2O \u2192 Ca(OH)2 + CH\u2261CH \u0394H\u00b0=\u201332 kcal/mole\nCon l'aumento della domanda di acetilene questo processo va in crisi perch\u00e9 non si possono costruire forni di alta capacit\u00e0. Si \u00e8 sviluppato quindi un processo di pirolisi di idrocarburi:\n 2CH4 \u2192 CH\u2261CH + 3H2 \u0394H\u00b0=96 kcal/mole, con \u0394G\u00b0&lt;0 a T=1450 \u00b0C\n C4H10 \u2192 2CH\u2261CH + 3H2 \u0394H\u00b0=72 kcal/mole, con \u0394G\u00b0&lt;0 a T=1120 \u00b0C\nA T basse l'acetilene \u00e8 ancora pi\u00f9 instabile, ma la cinetica di decomposizione \u00e8 pi\u00f9 lenta:\n 2C + H2 \u2192 CH\u2261CH \u0394H\u00b0=54 kcal/mole, con \u0394G\u00b0&gt; 0 fino a T=4000 \u00b0C\nA temperatura ambiente viene assorbito in acetone per essere stabilizzato.\nIl problema di questa sintesi \u00e8 quello di fornire calore ad alte T per tempi bassissimi; le soluzioni trovate sono due:\nReattore ad arco elettrico rotante.\n\u00c8 un reattore tubolare raffreddato da una camicia a circolazione di acqua; un'elettrocalamita fa ruotare l'arco che scocca fra l'elettrodo centrale e la parete del reattore, in modo ottenere una d.d.p. uniforme e quindi una T uniforme. Ci\u00f2 serve a diminuire le quantit\u00e0 di nerofumo e quindi evitare l'abbassamento di resa in acetilene. Ci sono due alimentazioni: a monte dell'arco si alimentano idrocarburi leggeri C1-C3 a T = 2500 \u00b0C; a valle si alimentano C4-C11 a T = 1800 \u00b0C. Il raffreddamento \u00e8 ottenuto sia per evaporazione del fluido di quenching sia per assorbimento di calore da parte della reazione paraffina \u2192 acetilene. Il tempo di contatto \u00e8 di circa 1/100 di secondo.\nProcesso Wulf.\nPrevede due forni che lavorano alternativamente: il primo in fase di riscaldamento, dove si ha la combustione in aria; nel secondo si ha la fase di pirolisi a 1200 \u00b0C\nBruciatore Fauser-Montedison.\nIn questo caso si hanno due diversi \"quenching\": un primo con benzina, dove avvengono deidrogenazioni con produzione di acetilene ed etilene; in seguito si ha un secondo \"quenching\" con acqua.\nProcesso Hoechst-Uhde.\nCome combustibile si usa il gas che proviene dalla coda dell'impianto (H2 + CO + idrocarburi). Il reagente idrocarburico \u00e8 successivamente iniettato nella corrente gassosa costituita dai gas combusti caldi, a T = 1500 \u00b0C e tempo di contatto pari a 1/1000 di secondo.\nApparecchio Forlanini.\nForlanini produsse, per l'industria \"Gazogene e Fabbrica del gas\" di Forl\u00ec, un proprio modello di apparecchio per generare acetilene. I relativi appunti e lo schizzo sono conservati nel \"Fondo Enrico Forlanini\" del \"Museo nazionale della scienza e della tecnologia Leonardo da Vinci\" di Milano."}
{"id": "100439", "revid": "348618", "url": "https://it.wikipedia.org/wiki?curid=100439", "title": "Annika S\u00f6renstam", "text": "Inizia a giocare a golf a 12 anni, dopo aver lasciato il tennis. Studia all'Universit\u00e0 dell'Arizona, dove nel 1991 vince il titolo di miglior giocatrice Ncaa. Nel 1992 vince il Mondiale dilettanti e arriva in finale ai Campionati USA dilettanti, dopo essere stata All American nel 1991 e nel 1992. Sempre nel 1992 esordisce fra i professionisti e da allora ha vinto 59 tornei nel circuito femminile dell'LPGA Tour.\nFra questi figurano 7 trofei dello Slam: Us Women's Open (1995, 1996), Kraft Nabisco Championship (2001, 2002, 2005), McDonald's LPGA Championship (2003) e Weetabix Women's British Open (2003). \u00c8 considerata la miglior giocatrice della storia del golf femminile. Nel 2001 ha ottenuto ben 30 record, fra cui la miglior media di sempre (69,42). Nello stesso anno ha battuto il record di premi vinti superando i 2 milioni $; ha poi ritoccato questa sua prestazione negli anni successivi, fino al nuovo primato di 2.863.904 $. Altri record del 2001 sono stati le 4 vittorie di fila nel tour Lpga e i 59 colpi in un solo giro. Nel 2002 ha stabilito il primato di 13 titoli in una stagione, eguagliando Mickey Wright (1964).\nSi \u00e8 ritirata dal professionismo nel 2008: in tutto in carriera ha vinto un montepremi di 16,5 milioni di dollari e le manca un solo trofeo per raggiungere a 60 tornei vinti Patty Berg, la fondatrice della LPGA. Nel 1995 ricevette la Medaglia d'oro dello Svenska Dagbladet, il premio assegnato dal quotidiano \"Svenska Dagbladet\" al miglior sportivo svedese dell'anno.\nNel 2021, dopo 13 anni di inattivit\u00e0, torna a competere prendendo parte al Gainbridge Championship, evento ufficiale dell'LPGA Tour, dal 25 al 28 febbraio nella citt\u00e0 di Orlando."}
{"id": "100441", "revid": "767487", "url": "https://it.wikipedia.org/wiki?curid=100441", "title": "Toon (gioco di ruolo)", "text": "Toon \u00e8 un gioco di ruolo nel quale i giocatori assumono il ruolo di personaggi dei cartoni animati. \u00c8 stato progettato da Greg Costikyan, sviluppato da Warren Spector e pubblicato nel 1984 dalla Steve Jackson Games. In Italia \"Toon\" \u00e8 stato pubblicato dalla Nexus Editrice nel 1993.\nDescrizione.\nSebbene \"Toon\" sia un gioco di ruolo genuino che richiede la partecipazione dei giocatori ed un Master (detto \"Animatore\"), \u00e8 stato progettato con uno stile allegro che parodia deliberatamente molte delle convenzioni dei pi\u00f9 \"seriosi\" giochi di ruolo standard.\nPer esempio in \"Toon\" i personaggi dei giocatori non muoiono - mai. Possiedono punti ferita che vengono dedotti quando il personaggio viene ferito (di solito in combattimento o perch\u00e9 un'incudine gli \u00e8 caduta addosso). Comunque, diversamente dai giochi tradizionali, quando un personaggio viene ridotto a zero punti ferita non muore o sviene, ma cade gi\u00f9. Poich\u00e9 i personaggi dei cartoni animati in realt\u00e0 non muoiono mai e ritornano in forma in tempo per la scena successiva, un personaggio abbattuto torna in gioco dopo un tempo prefissato con tutti i punti ferita di nuovo a pieno punteggio.\nQuesta mancanza di una vera \"morte del personaggio\" \u00e8 stata progettata anche per incoraggiare i giocatori ad abbandonare deliberatamente le abilit\u00e0 e riflessi appresi in altri giochi nominalmente, risolvere problemi e sconfiggere avversari rimanendo vivi. Secondo le regole del gioco le due direttive principali per i giocatori di \"Toon\" sono: \"Dimenticati Tutto Quello Che Conosci\" e \"Agisci Prima Di Pensare\".\nQuesta pu\u00f2 essere vista come una maniera per i giocatori di \"rompere il quarto muro\" nella stessa maniera in cui i personaggi dei cartoni animati ignorano spesso la realt\u00e0 per poter divertire.\nIl gioco usa un meccanismo di sistema di abilit\u00e0 estremamente semplice basato su una lista di sole 23 abilit\u00e0 che coprono tutte le possibili azioni del gioco. Queste sono assegnate ai quattro attributi di controllo, chiamati umoristicamente \"Muscle/Muscoli\" (forza), \"Zip/Agilit\u00e0\" (destrezza e velocit\u00e0), \"Smarts/Ingegno\" (intelligenza) e \"Chutzpah/Faccia Tosta\" (sfacciataggine e sangue freddo del personaggio). Inoltre i personaggi possono avere \"Shticks/Poteri\" opzionali che danno loro capacit\u00e0 speciali dei cartoni animati, come volare, invisibilit\u00e0 o borsa delle mille cose.\nSebbene \"Toon\" sia stato attentamente scritto in modo da evitare violazioni di copyright \u00e8 chiaro che il gioco \u00e8 ispirato ai classici cartoni animati della Warner Brothers degli quaranta - sessanta ed a personaggi come Bugs Bunny e Daffy Duck."}
{"id": "100470", "revid": "110837847", "url": "https://it.wikipedia.org/wiki?curid=100470", "title": "Astrochimica", "text": "L'astrochimica \u00e8 lo studio scientifico interdisciplinare tra la chimica, l'astronomia e la fisica; essa studia gli elementi chimici presenti nello spazio, tipicamente nelle nubi di gas molecolare, la loro formazione, accrescimento, interazione e distruzione. In pratica \u00e8 una fusione tra l'astronomia e la chimica tradizionale. L'astrochimica richiede spesso l'uso di telescopi per effettuare misure su vari aspetti dei corpi celesti, come la loro temperatura o composizione chimica. Per determinare i tipi di molecole che si trovano nello spazio si utilizzano le tecniche della spettroscopia. Le caratteristiche dei composti sono deducibili dallo spettro che presentano; ogni atomo o molecola ha infatti un proprio spettro caratteristico, che \u00e8 possibile analizzare in un laboratorio, mediante l'analisi della dispersione ottica della luce che arriva e passa in un prisma.\nVi sono tuttavia numerose difficolt\u00e0 dovute ad interferenze elettromagnetiche e, soprattutto, alle diverse propriet\u00e0 delle molecole. Ad esempio quella pi\u00f9 comune, l'idrogeno molecolare H2, non presenta momento di dipolo, perci\u00f2 non pu\u00f2 essere individuata dai radiotelescopi. Per questo stesso motivo, si possono trovare facilmente le molecole di monossido di carbonio, CO. Fino ad ora sono stati osservati centinaia di tipi diversi di molecole, tra cui svariati composti organici come alcoli, acidi, aldeidi e chetoni. Sembra siano state trovate tracce di glicina, un amminoacido, tuttavia la scoperta \u00e8 piuttosto controversa. Ci sono delle ricerche in corso relativamente alla formazione di tali molecole e le loro interazioni che daranno un impulso verso una migliore comprensione riguardo alla formazione della vita sulla Terra.\nLe condizioni di basse temperature e densit\u00e0 dello spazio contribuiscono alla formazione di molecole che presentano stabilit\u00e0 relativa, ovvero che, sebbene permesse dalle leggi della chimica, sulla Terra non possono esistere. \u00c8 il caso dello ione H3+.\nL'astrochimica delle grandi nubi molecolari apre le porte verso l'astrobiologia per la ricerca di vita nell'Universo.\nL'astrochimica si sovrappone parzialmente all'astrofisica nello studio delle reazioni nucleari che avvengono nelle stelle, delle conseguenze dell'evoluzione stellare e della formazione degli elementi."}
{"id": "100488", "revid": "106908", "url": "https://it.wikipedia.org/wiki?curid=100488", "title": "High Quality Video Compact Disc", "text": "High Quality Video Compact Disc (HQ-VCD) \u00e8 il nome assegnato al progetto del VCD Consortium (formato da Sony, Philips, Matsushita e JVC) che partecip\u00f2 al concorso indetto nel 1997 dalla Repubblica Popolare Cinese, che mirava a creare un formato Home video che competesse con il DVD.\nStoria.\nDopo che la C-Cube Microsystem fece apparire sul mercato la propria creazione, il China Video Disc, il governo cinese, creatore del Super Video CD, apr\u00ec una trattativa con il consorzio al fine di unire i due progetti. \nGran parte del lavoro relativo all'High Quality Video Compact Disc conflu\u00ec nel progetto del Super Video CD.\nAttualmente lo standard del SVCD (IEC 62107), prevede una variante denominata High Quality Video CD al fine di mantenere compatibilit\u00e0 all'indietro con il progetto originario del VCD Consortium. \nLe differenze con il Super Video CD sono minime:"}
{"id": "100491", "revid": "1243", "url": "https://it.wikipedia.org/wiki?curid=100491", "title": "HQ-VCD", "text": ""}
{"id": "100505", "revid": "287204", "url": "https://it.wikipedia.org/wiki?curid=100505", "title": "Origins Award", "text": "Gli Origins Awards (\"Premi Origins\") sono assegnati dalla Academy of Adventure Gaming Arts and Design durante l'Origins Game Fair ai migliori lavori nell'industria del gioco. Sono considerati Origin Award anche gli H. G. Wells Award (assegnati dal 1978 al 1987) e i Charles S. Roberts Award fino al 1989 (assegnati per l'anno 1987).\nSono considerati per il premio i giochi pubblicati nell'anno precedente, quindi, ad esempio, il premio del 1979 fu assegnato nella cerimonia tenuta durante Origins 1980.\nStoria.\nL'Origins Award ha avuto origine dal Charles Roberts Awards assegnato a partire dalla prima edizione dell'Origin Game Expo nel 1975 nelle categorie \"Best Professional Game\" (\"Miglior gioco professionale\"), \"Best Amateur Game\" (\"Miglior gioco amatoriale\"), \"Best Professional Magazine\" (\"Migliore rivista Professionale\") e \"Best Amateur Magazine\" (\"Miglior rivista amatoriale\") e dal H.G. Wells Award assegnato a partire dal 1978 (per l'anno 1977) con categorie dedicate alle miniature e al gioco di ruolo. Poich\u00e9 i due premi erano consegnati congiuntamente consegnati insieme nella stessa cerimonia ci si \u00e8 riferiti collettivamente come Origin Award.\nA partire dal 1988 la gestione dei due premi diviene separata: il Charles S. Roberts Award \u00e8 gestito da Rodger B. MacGowan su incarico di Charles S. Roberts (che desidera che il suo nome sia usato in maniera indipendente da entit\u00e0 commerciali e libero da conflitti di interessi), mentre l'Origins Award \u00e8 formalmente costituito sotto la gestione dell'Academy of Adventure Gaming Arts &amp; Design, un comitato della Game Manufacturers Association\nDall'epoca della prima cerimonia, le categorie sono state allargate per includere tra gli altri \"Board games (Traditional, Historical and Abstract)\" (\"Giochi da tavolo (tradizionali, storici e astratti)\"), \"Card games (Traditional and Trading)\" (\"Giochi di carte (tradizionali e collezionabili\"), \"Miniature wargaming (Historical, Science Fiction and Fantasy)\" (Wargame tridimensionale (storico, fantascientifico e fantasy)\"), \"Roleplaying games\" (\"giochi di ruolo\")\", \"Play by mail games\" (\"giochi postali\")\". Esistono categorie aggiuntive per il \"graphic design\", dedicate adr espansioni ed accessori per giochi e per opere di narrativa correlata al gioco. Durante le edizioni degli anni ottanta novanta furono assegnati premi anche per categorie dedicate a videogiochi.\nVincitori.\nH.G. Wells Award (1977-1986).\nFonte dei dati \"Heroic World\""}
{"id": "100506", "revid": "122778843", "url": "https://it.wikipedia.org/wiki?curid=100506", "title": "Lingua volap\u00fck", "text": "Il volap\u00fck () \u00e8 una lingua artificiale ausiliaria realizzata tra il 1879 e il 1880 da Johann Martin Schleyer, un sacerdote cattolico del Baden, in Germania; Schleyer in seguito afferm\u00f2 di essere stato chiamato da Dio, in sogno, a inventare una lingua internazionale.\nOrtografia e pronuncia.\nLe vocali \u00c4, \u00d6, \u00dc venivano originariamente scritte utilizzando dei caratteri propri del volap\u00fck, rispettivamente \ua79a, \ua79c, \ua79e (derivati dalla legatura fra A, O ed U con la vocale \u0190), oggi caduti in disuso, mentre pi\u00f9 recentemente sono spesso rappresentate rispettivamente da AY, OY, UY. Inoltre la consonante \"r\" divenne comune solo nel 1931; Schleyer l'aveva intenzionalmente evitata, pensando alla difficolt\u00e0 per i parlanti del cinese a pronunciare la liquida \"r\".\nLessico.\nSchleyer trasse il lessico del volap\u00fck soprattutto dall'inglese, con un tocco di tedesco e francese, da parole spesso tanto modificate da renderne difficile il riconoscimento dell'origine. Ad esempio, il nome della lingua \u00e8 formato dalle parole \"vol\" (al genitivo \"vola\") e \"p\u00fck\", derivate rispettivamente dalle parole inglesi \"world\" (\"mondo\") e \"speech\" (\"linguaggio, parola\"). Le parole polisillabiche sono sempre accentate sull'ultima sillaba, senza tener conto della parola originaria. Queste deformazioni vennero ridicolizzate dai detrattori della lingua, pur con la semplicit\u00e0 della regola dell'accento; sembra tuttavia che fosse proprio intenzione di Schleyer deformare le parole prese in prestito dalle lingue naturali, affinch\u00e9 le nuove parole non fossero pi\u00f9 riconoscibili e perdessero i legami con la lingua e la nazione d'origine.\nGrammatica.\nLa grammatica \u00e8 approssimativamente fondata su quella delle lingue indoeuropee, ma sono presenti caratteristiche agglutinanti regolarizzate: piuttosto che attraverso la flessione, si accostano elementi invariabili per esprimere le varie categorie grammaticali. Come in tedesco, il sostantivo in volap\u00fck ha una declinazione in quattro casi: nominativo, genitivo, dativo e accusativo. Nelle parole composte, la prima componente \u00e8 solitamente al caso genitivo terminante in \"-a\" (come in \"Vola-p\u00fck\" \"di mondo - lingua\"), ma anche le terminazioni degli altri casi (\"-e\" per il dativo, \"-i\" per l'accusativo) sono talvolta usate, o pu\u00f2 esserci anche agglutinazione tra parole al nominativo, senza vocale che le separi.\nEcco la declinazione della parola \"vol\", in volap\u00fck \"mondo\":\nGli aggettivi si formano per mezzo del suffisso \"-ik\" e normalmente seguono il sostantivo che modificano; non si accordano con il sostantivo n\u00e9 nel genere n\u00e9 nel numero, salvo che lo precedano o siano isolati. Gli avverbi si formano aggiungendo il suffisso \"-o\" sia alla sola radice lessicale o al suffisso \"-ik\"; normalmente seguono il verbo o l'aggettivo a cui si riferiscono.\nIl verbo porta con s\u00e9 moltissimi particolari, con morfemi che descrivono il tempo, il modo, la diatesi, l'aspetto, la persona, il numero e, alla terza persona, il genere; tuttavia, molte di queste categorie sono opzionali, e un verbo pu\u00f2 anche rimanere nella sua forma fondamentale. I tempi verbali sono sei: presente, imperfetto, perfetto, piuccheperfetto, futuro e futuro anteriore. I modi sono otto: l'indicativo, l'imperativo, il congiuntivo, il condizionale, l'ottativo, lo iussivo, l'infinito e il participio.\nEcco le forme principali della coniugazione di un verbo:\nUn sostenitore volap\u00fckista dell'800, Karl Lentze, asseriva con orgoglio che la coniugazione completa di un verbo in volap\u00fck pu\u00f2 includere oltre cinquecentomila forme.\nDalle radici lessicali si possono formare non solo verbi, aggettivi e avverbi, ma anche preposizioni, congiunzioni e interiezioni, utilizzando suffissi appropriati.\nStoria.\nSchleyer dapprima pubblic\u00f2 un abbozzo del volap\u00fck nel maggio del 1879 sul periodico cattolico \"Sionsharfe\", di cui era collaboratore; segu\u00ec nel 1880 un libro completo scritto in tedesco, e altri autori pubblicarono libri di testo in altre lingue. Ci furono congressi per il volap\u00fck nel 1884 e 1887, solo nel terzo raduno, avvenuto nel 1889, fu adottata la lingua in questione. Nel 1889 si stima che ci fossero 283 circoli, 25 periodici scritti in volap\u00fck o che di questo si occupavano, e 316 libri di testo in 25 lingue.\nIl fiammingo Auguste Kerckhoffs fu direttore per vari anni dell'Accademia del Volap\u00fck e introdusse il movimento in parecchi paesi. Nel 1887 venne pubblicato il primo libro di esperanto \"Unua Libro\" e l'interesse per questa nuova lingua, pi\u00f9 facile da imparare, fu un'altra ragione per il declino del volap\u00fck.\nDopo il 1920 Arie de Jong comp\u00ec una revisione del volap\u00fck con il consenso dei pochi parlanti rimasti; i risultati furono pubblicati nel 1931: de Jong semplific\u00f2 la grammatica, eliminando alcune forme verbali raramente usate, come pure le terminazioni e i pronomi distinti per genere, aggiunse il fonema \"r\" che Schleyer aveva escluso e rese alcuni morfemi pi\u00f9 riconoscibili: ad esempio, \"l\u00f6mib\" \"pioggia\" divenne \"rein\" (dall'inglese \"rain\"). Il volap\u00fck ebbe quindi un breve ritorno di popolarit\u00e0 nei Paesi Bassi e in Germania grazie a de Jong, ma venne vietato (assieme all'Esperanto e alle altre lingue artificiali) dal regime nazista e in seguito non recuper\u00f2.\nSi stima che oggi ci siano 25-30 parlanti di volap\u00fck nel mondo; in molti casi si tratta di esperantisti che hanno esteso il proprio interesse a tutta la storia delle lingue artificiali o pianificate. \nNel 2007, grazie ad un inserimento massiccio di voci generate automaticamente da un bot in base a schemi standard, la versione di Wikipedia in volap\u00fck \u00e8 arrivata ad essere la 15\u00aa versione per numero di voci, con oltre 110.000 lemmi, per la maggior parte relativi a localit\u00e0. L'amministratore di Wikipedia in volap\u00fck ha dichiarato di aver scelto tale metodo per \u00ab...fare interessare altre persone ad apprendere questa lingua\u00bb.\nCifals.\nDai tempi di Schleyer vi \u00e8 sempre stata una comunit\u00e0 di parlanti volap\u00fck, con un'ininterrotta successione di \"Cifals\" (\"capi\").\nQuesti sono stati:\nCuriosit\u00e0.\nIn Francia, l'espressione \"\"parler volap\u00fck\" \u00e8 utilizzata in senso ironico o dispregiativo per indicare un linguaggio incomprensibile, bench\u00e9 il suo uso sia ormai limitato al giornalismo e ad altri ambiti colti. Nel 2010, l'allora presidente francese Nicolas Sarkozy, in occasione di un summit globale dell'ONU sul clima, ha definito il documento approvato dalla Commissione \"simile al volap\u00fck\"\". L'espressione, sconosciuta alla maggior parte dei presenti, si \u00e8 persa nelle traduzioni simultanee e la simpatica vicenda ha avuto qualche seguito sulla stampa internazionale.\nEspressioni simili esistono anche in altre lingue: sia il danese \"volapyk\" sia l'esperanto \"volapuka\u0135o\" si riferiscono a una lingua incomprensibile."}
{"id": "100508", "revid": "690118", "url": "https://it.wikipedia.org/wiki?curid=100508", "title": "Mortaio", "text": "Il mortaio \u00e8 un pezzo di artiglieria a tiro curvo (l'angolazione della canna \u00e8 sempre superiore ai 45\u00b0) utilizzato per il supporto di fuoco indiretto tramite il lancio di bombe a bassa velocit\u00e0 e per battere obiettivi che non possono essere colpiti dal tiro di pezzi d'artiglieria a tiro diretto, in quanto posti dietro ostacoli verticali. Tipicamente, la lunghezza della canna \u00e8 inferiore a 15 volte il calibro, ma esistono eccezioni.\nNormalmente, il mortaio \u00e8 l'arma utilizzata per il proprio supporto di fuoco dalle unit\u00e0 di fanteria.\n\u00c8 semplice da realizzare, essendo costituito essenzialmente da una canna e da una piastra di supporto, ed inoltre \u00e8 semplice da utilizzare e permette una notevole cadenza di tiro, dato che il proiettile viene caricato direttamente dalla bocca dell'arma.\nStoria.\nL'et\u00e0 moderna e la bombarda.\nLe prime armi da fuoco che si svilupparono in Europa, con la scoperta della polvere da sparo, non erano portatili: i metodi di costruzione erano artigianali e prevedevano una base di legno su cui fissare la canna. Questa era costituita essenzialmente da un \"tubo\" ottenuto per fusione di bronzo o da una serie di \"listelli\" di ferro battuto accostati uno di fianco all'altro secondo la loro lunghezza e mantenuti uniti da cerchi (anch'essi in ferro) esterni che premevano sulle barre lungo la circonferenza interna dei cerchi stessi.\nLe canne cos\u00ec ottenute erano aperte ad entrambe le estremit\u00e0, ma dovendo esserne aperta solo una per costituire la \"bocca\" da cui sarebbe uscito il proiettile, l'estremit\u00e0 posteriore veniva chiusa in vari modi, a volte semplicemente con la base di legno (in questo caso di forma opportuna) che ostruiva tale apertura, altre volte fissando un coperchio metallico a forma di barilotto, od ancora appoggiando il barilotto (stavolta a forma di \"boccale di birra\" con tanto di \"maniglia\") che rimaneva in sede grazie alla forma della base di legno, lasciandolo per\u00f2 libero di essere tolto con un movimento verticale, per poter essere di volta in volta \"caricato\" inserendovi la carica di polvere nera ed il proiettile. In quest'ultimo caso l'arma non era ad avancarica, bens\u00ec a retrocarica e potevano essere a disposizione pi\u00f9 \"barilotti\" precedentemente caricati per ottenere una ripetizione del colpo pi\u00f9 celere.\nIn questo periodo (siamo agli albori delle armi da fuoco: XIV secolo) le guerre erano ancora combattute con schieramenti di uomini dotati di armi bianche (lance, spade, alabarde, mazze, ecc.), per cui le prime armi utilizzanti la polvere da sparo venivano usate soprattutto durante gli assedi ai castelli ed alle piazzeforti: questo port\u00f2 ben presto a sviluppare \"cannoni\" dal tiro molto curvo, pi\u00f9 adatti a colpire la parte superiore delle mura avversarie (le bombarde) o a lanciare proiettili oltre le mura stesse (i mortai), lasciando ai vari tipi di cannoni dal tiro pi\u00f9 teso (chiamati falconetti, colubrine, cannoni e basilischi, secondo il calibro crescente del proiettile lanciato) il compito di demolire le parti basse delle mura.\nPer ottenere un tiro molto pi\u00f9 curvo, gli artigiani del tempo (inizi del XV secolo) compresero che occorreva lanciare un proiettile a velocit\u00e0 bassa con una grande angolazione verso l'alto: una volta raggiunto l'apice della propria traiettoria, il proietto sarebbe ricaduto quasi in verticale sugli avversari.\nIl metodo per ottenere questo risultato fu quello di costruire armi da fuoco con una canna molto corta (1,5 o 2 volte il calibro del proiettile) gi\u00e0 fissata alla propria base con la bocca rivolta verso l'alto: non perfettamente in verticale per evitare che la palla sparata tornasse a colpire il pezzo ed i suoi serventi, bens\u00ec con grande inclinazione per far giungere verticalmente il colpo verso il nemico.\nUna canna cos\u00ec corta si poteva costruire mediante un'unica colata di bronzo ed il risultato aveva l'aspetto che ricordava un mortaio, l'utensile a forma di recipiente che viene ancora oggi usato per sminuzzare e polverizzare varie materie tramite l'uso di un pestello (sia in cucina che in campo farmaceutico). Da qui il nome.\nSia la bombarda che il mortaio erano a tiro curvo e spesso le caratteristiche dell'uno si confondevano con quelle dell'altro, tanto da diventare quasi sinonimi in determinati periodi storici.\nCon la canna fissata alla base di legno, per variare la gittata del colpo occorreva regolare la quantit\u00e0 di polvere della carica di lancio o variare la distanza dal bersaglio avvicinandosi od allontanandosi da esso, ma all'inizio del XVI secolo cominciarono ad apparire i primi sistemi di elevazione. Fissando la base della canna con un perno si poteva variare l'elevazione mettendo una zeppa di legno a sostegno della canna stessa: pi\u00f9 si avvicinava la zeppa verso la parte posteriore della canna, pi\u00f9 quest'ultima si inclinava innalzando la propria bocca: in questo modo si riusciva a variare la gittata del proiettile con una data carica di lancio. \nComparvero anche le ruote applicate alle basi di legno di supporto e quindi i primi carriaggi per il traino tramite animali.\nIl XIX secolo.\nEccezion fatta per i metodi costruttivi che miglioravano le tolleranze di lavorazione, diminuendo il \"vento\" (distanza tra le pareti interne della canna e la superficie esterna del proietto, dalla quale fuoriusciva parte dei gas creati durante l'esplosione dovuta all'accensione della polvere, con conseguente perdita di gas e di velocit\u00e0 da parte del proiettile, oltre ad avere scarsa precisione per le elevate perturbazioni del flusso di gas stesso) e rendendo possibile una standardizzazione dei pezzi e dei proietti (a partire dai primi del XVIII secolo), la struttura dei mortai rimase pressoch\u00e9 invariata fino alla prima met\u00e0 del 1800, quando, grazie all'industrializzazione, si ebbe una prima grande variazione.\nA partire da quegli anni si ebbe la creazione delle canne per \"foratura dal pieno\" tramite trapanatura.\nInoltre si cominciarono ad usare proiettili cilindro-ogivali o cilindro-conici che necessitavano di un qualche sistema di stabilizzazione del proprio volo: fu nel 1853 che cominciarono ad apparire i primi mortai a canna rigata, con impiego degli stessi in operazioni di assedio durante la Guerra di Crimea (1854-1856) assieme a mortai di grandi dimensioni.\nLe pareti delle canne aumentarono di spessore per poter aumentare la carica di lancio e permettere il lancio di proietti di maggiori dimensioni (e maggior peso) sempre caricati dalla bocca. Durante la guerra di secessione americana (1861 - 1865) vennero utilizzati mortai da assedio e da piazzaforte di grandi dimensioni, mentre nella Guerra franco-prussiana del 1870, i Prussiani utilizzarono mortai pesanti a canna rigata.\nIl XX secolo.\nFu durante la prima guerra mondiale che nacque l'antenato dei mortai da fanteria del XX secolo. Nel 1915 infatti Sir Wilfred Stokes realizz\u00f2 il prototipo dell'omonimo mortaio, costituito da una canna assai pi\u00f9 corta e leggera rispetto ai mortai da assedio generalmente in uso.\nQuesta canna poggiava direttamente sul terreno tramite l'interposizione di una piastra metallica rettangolare che aumentava l'area del terreno su cui si scaricava la forza di rinculo al momento dello sparo. Inoltre vi erano anche due bracci metallici che sostenevano anteriormente la canna a cui erano fissati tramite un collarino metallico.\nLa pi\u00f9 importante innovazione fu per\u00f2 l'utilizzare un proiettile cilindrico con punta ogivale, in fondo al quale aveva inserito una cartuccia da fucile col fondello rivolto in basso, mentre all'interno della canna, sul fondo, era presente un percussore fisso: inserendo il proiettile con l'ogiva in alto dalla bocca della canna, questo cadeva lungo l'anima della stessa per gravit\u00e0 e percorsa la sua lunghezza, la capsula d'innesco presente nella cartuccia colpiva il percussore fissato sul fondo della canna, innescando la carica di lancio presente nel bossolo che era sufficiente a far partire la bomba.\nIn quel periodo, anche i tedeschi svilupparono un'arma, chiamata \"minenwerfer\" (letteralmente \"lanciatore di mine\"), che replicava la forma dei mortai del tempo ma con dimensioni decisamente pi\u00f9 contenute. Venne prodotta in tre versioni: con calibro da 25 cm, da 17\u00a0cm e da 7,58\u00a0cm ed erano tutti e tre a canna rigata sparanti un proietto con una banda preincisa con caricamento dalla bocca. Il modello da 7,58\u00a0cm, in particolare, sparava un proietto che conteneva anche la carica di lancio nella sua parte posteriore come nel caso del mortaio di Stokes, anche se la canna estremamente corta non permetteva al proiettile di cadere sul percussore con sufficiente forza da innescare la carica di lancio, per cui l'arma era dotata di un semplice percussore mobile a comando manuale per eseguire questo compito.\nLa prima guerra mondiale vide l'utilizzo sia dei soliti mortai di grandi dimensioni e grande calibro usati secondo le procedure tipiche dell'artiglieria, sia l'utilizzo di mortai pi\u00f9 piccoli e leggeri distribuiti direttamente ai reparti di fanteria e da questi gestiti per il proprio supporto di fuoco. Proprio quest'ultimo utilizzo fu quello che maggiormente spinse lo sviluppo di queste armi. I grandi mortai di fine Ottocento si stavano rivelando sempre pi\u00f9 inadatti all'evoluzione che stavano avendo le metodologie di condotta sul campo di battaglia, mentre l'impiego di mortai leggeri utilizzabili direttamente dalle fanterie quale artiglieria leggera alle proprie dipendenze, si sposava perfettamente con l'utilizzo delle nuove tattiche che stavano per essere sviluppate.\nL'apparire del carro armato sui campi di battaglia stava facendo nascere nuove dottrine (come quelle che sarebbero state sviluppate nel primo dopoguerra da Fuller o da Guderian), che prevedevano non solo l'uso massiccio di mezzi corazzati, ma anche l'impiego delle proprie forze in manovre profonde e veloci. Era evidente che anche le fanterie avrebbero dovuto muoversi velocemente, ed altrettanto rapidamente utilizzare per il proprio appoggio armi in dotazione propria: il mortaio derivato da quello sviluppato da Stokes era perfetto, potendo essere distribuito direttamente alle unit\u00e0 di fanteria che potevano contare su di esso come fosse una piccola artiglieria portatile di pronto ed esclusivo impiego, senza dover richiedere ed attendere un appoggio di fuoco fornito da altre unit\u00e0 (di artiglieria) che spesso non era n\u00e9 tempestivo (doveva essere richiesto risalendo le varie catene di comando) n\u00e9 aderente alle necessit\u00e0 contingenti.\nCon la seconda guerra mondiale, si vide l'utilizzo del mortaio da parte di tutti gli eserciti belligeranti secondo le modalit\u00e0 che sono in uso ancora oggi ed il mortaio da fanteria aveva assunto la sua forma definitiva.\nIl mortaio moderno: categorie e tipologie.\nIl mortaio moderno \u00e8 direttamente derivato dai modelli visti sui campi di battaglia durante la seconda guerra mondiale. \u00c8 quindi diventato il tipico pezzo d'artiglieria in dotazione diretta alle unit\u00e0 di fanteria, comprese quelle minori, rappresentando \"l'artiglieria personale\" di cui pu\u00f2 disporre il comandante di un battaglione o di una compagnia.\nSecondo il livello del reparto in cui \u00e8 distribuito, il mortaio deve soddisfare esigenze diverse, in termini di leggerezza, portabilit\u00e0 (anche a mezzo di scomposizione del pezzo in pi\u00f9 carichi) e gittata (pi\u00f9 \u00e8 grande e di alto livello il reparto, pi\u00f9 \u00e8 necessaria una gittata maggiore per poter appoggiare le unit\u00e0 inferiori). In generale, il mortaio distribuito a livello di squadra/plotone di fanteria, \u00e8 un mortaio superleggero di calibro normalmente compreso tra 45 mm e 60\u00a0mm, costituito semplicemente dalla canna nella cui parte posteriore \u00e8 fissata la piastra d'appoggio ridotta: il peso \u00e8 contenuto al massimo permettendo il trasporto da parte di un solo uomo e questo tipo di mortaio viene denominato \"commando\".\nSempre per mantenere i pesi entro certi limiti, anche i mortai distribuiti a livello di compagnia (se questa \u00e8 di fanteria leggera) hanno un calibro di 60\u00a0mm (come il modello M224 dell'esercito americano) e vengono chiamati mortai leggeri. I mortai medi sono quelli da 81\u00a0mm (82\u00a0mm per i paesi legati all'ex-Unione Sovietica) che vengono distribuiti a livello compagnia (nel caso di fanteria meccanizzata) o a livello battaglione (nel caso di fanteria leggera). Invece, sono da 120\u00a0mm (o da 107\u00a0mm per gli eserciti che usano ancora il mortaio precedentemente in dotazione all'esercito USA) i mortai pesanti distribuiti a livello battaglione (nel caso dei meccanizzati) o di reggimento (sia per la fanteria meccanizzata che leggera).\nCon l'avvento della meccanizzazione della maggioranza dei reparti di fanteria, anche il mortaio pi\u00f9 pesante ha potuto essere largamente distribuito a livelli ordinativi abbastanza bassi: venendo installato su mezzi cingolati o ruotati, quindi venendo a mancare la preoccupazione di costruire i pezzi in modo da essere scomposti in singoli carichi con pesi e dimensioni sicuramente trasportabili a spalla dai fanti, \u00e8 diventato pi\u00f9 conveniente avere mortai di calibro piuttosto elevato.\nInoltre, la meccanizzazione ha fornito spunti anche per teorie di impiego dei mortai che si avvicinano a quelle applicate per l'uso delle artiglierie di supporto alle grandi unit\u00e0, per cui sono stati sviluppati sia mortai automatici con alte cadenze di tiro, sia mortai di calibro molto superiore alla media, tutti quanti installati su scafi corazzati.\nMolto attiva in questo campo \u00e8 stata la Russia, che ha sviluppato diversi sistemi sulla base di quanto appreso durante la seconda guerra mondiale combattendo contro la Germania, che per prima schier\u00f2 mortai giganti collocati su piattaforme semoventi cingolate (i sei mortai da 610\u00a0mm della serie Ger\u00e4t 040 costruiti su progetto di M\u00f6rser Karl e chiamati Adam, Eva, Thor, Odin, Loki e Ziu) e mortai da fanteria 8 cm Granatwerfer 34 da 81\u00a0mm su semicingolato Sd.Kfz. 250/7.\nNegli anni sessanta i sovietici misero in campo il mortaio su scafo cingolato da 240\u00a0mm 2S4 Tyulpan (M1975) a retrocarica che sparava un proietto a 12 chilometri di distanza con una cadenza di tiro di uno o due colpi al minuto (una cadenza bassa rispetto a mortai di dimensioni inferiori, che riguardava per\u00f2 colpi da 130 kg ognuno). Successivamente entr\u00f2 in servizio un mortaio ad alta cadenza di tiro (4 colpi in due secondi) da 82\u00a0mm sistemato in torretta su veicolo corazzato cingolato MT-LB: il 2B9 Vasilek.\nCome la Russia, anche i paesi occidentali del Patto Atlantico hanno sviluppato sistemi automatici per aumentare la cadenza di tiro dei mortai, ma finora, la maggior parte di essi non \u00e8 stata adottata, rimanendo quindi tali sistemi dei \"dimostratori tecnologici\" delle capacit\u00e0 delle varie industrie belliche che si sono cimentate in questi sviluppi.\nPer contro, i paesi aderenti alla NATO hanno sviluppato molti modelli di mortai ultraleggeri e compatti da utilizzare ai livelli ordinativi pi\u00f9 bassi (plotone e squadra di fanteria) e da parte di forze speciali che agiscono impiegando gruppi numericamente ridotti.\nInoltre hanno enfatizzato lo sviluppo di proiettili da mortaio a tecnologia avanzata per massimizzare l'efficacia dei singoli colpi sparati: sono stati sviluppati colpi \"cluster\" con sub-munizionamento specializzato a seconda dei bersagli da battere, colpi controcarro con autoguida come l'inglese \"Merlin\" da 81\u00a0mm o lo svedese Saab-Bofors Strix da 120\u00a0mm nonch\u00e9 colpi autopropulsi per migliorare la gittata.\nMortai leggeri e tipo \"Commando\".\nIl mortaio leggero \u00e8 un mortaio da fanteria di dimensioni e pesi contenuti che pu\u00f2 essere trasportato anche da un solo uomo ed utilizzato anche dalle unit\u00e0 di fanteria di livello inferiore (squadra e plotone).\nDate le limitazioni dimensionali, il calibro di tali armi non \u00e8 mai superiore ai 60\u00a0mm e conseguentemente la gittata massima \u00e8 ridotta: il mortaio leggero con la portata maggiore \u00e8 il modello M224 americano (che ha sostituito il precedente M19), che pu\u00f2 raggiungere i 3490 metri quando viene usato in modo convenzionale con bipiede, piastra d'appoggio maggiorata e sistema di puntamento, ma in questo caso assume caratteristiche in termini di peso (oltre 25\u00a0kg) che lo pongono al limite della categoria dei mortai medi e che impongono di poterlo facilmente scomporre in tre moduli (base, canna, bipiede), uno per persona, per poterlo agevolmente trasportare a spalla. Questo mortaio pu\u00f2 essere utilizzato anche in versione alleggerita (solo la canna ed una base d'appoggio ridotta) ed in tal caso pu\u00f2 essere trasportato da un singolo fante (in tale configurazione, il M224 non raggiunge i 10\u00a0kg).\nIl modello M224 \u00e8 comunque al limite della categoria: i veri rappresentanti del mortaio leggero sono i modelli M2 ed M19 americani, entrambi prodotti a partire dalla seconda guerra mondiale, sempre con canna liscia in calibro 60\u00a0mm e diffusi in tutto il mondo. Molto leggeri (circa 13 chilogrammi), dotati di piastra d'appoggio e bipiede, canna molto corta (che consentiva una gittata utile di circa 1000 metri), sono stati usati in combattimento dagli USA a partire dal 1942 ed hanno partecipato alla guerra di Corea ed a quella del Vietnam. Adottati dalla maggioranza degli eserciti occidentali appartenenti alla NATO, sono presenti anche in moltissimi paesi in tutti i continenti, sia negli eserciti regolari che in reparti irregolari.\nSimile era anche il mortaio Hotchkiss-Brandt (sempre da 60\u00a0mm ed anch'esso a canna liscia) in dotazione ai francesi (lo impiegarono sia nella guerra dell'Indocina che in quella d'Algeria) e che \u00e8 stato preso come modello per gli stessi M2 e M19 americani e rimasto in servizio fino alla fine degli anni novanta, mentre il mortaio tedesco Granatwerfer Model 1936 da 50\u00a0mm della seconda guerra mondiale aveva una base d'appoggio pi\u00f9 grande che si protraeva anteriormente in misura sufficiente da rendere superfluo il bipiede (che infatti non era presente n\u00e9 previsto). Altro mortaio leggero era il Brixia Mod. 35 da 45\u00a0mm italiano.\nA partire dalla seconda guerra mondiale, tale tipologia di mortaio venne distribuita a reparti di fanteria a livello plotone o compagnia, con la progressiva tendenza (a partire dagli anni sessanta) a distribuire questo tipo di mortai leggeri al livello superiore (togliendoli dal livello plotone) e quindi, con il procedere della meccanizzazione dei reparti, a sostituirli con mortai di maggior calibro e peso. Procedendo in tale sostituzione, torn\u00f2 l'esigenza di supporto di fuoco a tiro curvo per le unit\u00e0 minori: questo ha portato allo sviluppo di lanciagranate agganciabili direttamente al fucile d'assalto in dotazione al fante, nonch\u00e9 allo sviluppo del mortaio tipo \"commando\".\nIl mortaio commando non \u00e8 altro che un mortaio leggero privato di bipiede e dotato di una base d'appoggio estremamente ridotta, spesso senza dispositivi di mira aggiuntivi: l'arma risultante risulta leggerissima e portabile con facilit\u00e0 anche da singoli soldati inquadrati in piccolissime unit\u00e0: un esempio \u00e8 il mortaio austriaco Hirtenberger M6C-210 da 60\u00a0mm adottato agli inizi del XXI secolo anche da reparti dell'Esercito Italiano.\nLa nascita di tale tipologia di mortaio risale alla prima guerra mondiale, in particolare ad alcuni tipi di lanciabombe che vennero utilizzati sul fronte italo-austriaco da entrambe le parti: costruiti quasi artigianalmente sparirono alla fine della guerra.\nI primi mortai con le caratteristiche tipiche del tipo \"commando\" apparvero durante la seconda guerra mondiale e furono gli inglesi da 2 \"inches\" (51\u00a0mm) L9A1 ed i giapponesi Type 89 da 50\u00a0mm: entrambi in dotazione alle rispettive forze armate erano distribuite fino a livello di squadra. Gli inglesi, in particolare, ne continuano a mantenere in dotazione una versione migliorata (il modello L1) distribuita a livello di plotone.\nAttualmente sono armi in dotazione soprattutto alle forze speciali per le loro specifiche necessit\u00e0 nel campo del proprio supporto di fuoco indiretto.\nMortai medi da fanteria.\n\u00c8 la tipologia che maggiormente rappresenta il mortaio da fanteria propriamente detto.\nViene distribuito a livello compagnia o battaglione e la sua forma \u00e8 ormai cristallizzata sul modello del mortaio Hotchkiss-Brandt che a sua volta deriva da quello che Stokes realizz\u00f2 nel 1915: piastra di appoggio a cui \u00e8 unita la canna (normalmente ad anima liscia) sostenuta da un bipiede.\nPu\u00f2 essere scomposto in tre carichi, permettendo il trasporto a spalla da parte di altrettanti uomini.\nIl calibro di queste armi si \u00e8 ormai stabilizzato sugli 81\u00a0mm per quelle in dotazione agli eserciti occidentali e sugli 82\u00a0mm per quelle costruite nei paesi legati all'ex Patto di Varsavia: quindi la potenza del colpo e la cadenza di tiro sono sufficientemente elevate da consentire un appoggio di fuoco efficace, la gittata \u00e8 quella necessaria a consentire di battere bersagli nell'area di interesse di una unit\u00e0 a livello compagnia/battaglione (da 3\u00a0000 a 6\u00a0000 metri, secondo i modelli ed i munizionamenti adottati) rimanendo comunque di dimensioni e pesi \"gestibili\" anche da unit\u00e0 di fanteria leggera.\nMortai pesanti.\nIl mortaio pesante \u00e8 attualmente l'elemento che fornisce il maggiore supporto di fuoco autonomo inquadrato nelle unit\u00e0 di fanteria.\nMentre lo sviluppo dei mortai medi e leggeri si svolse in buona parte in Gran Bretagna e in Francia (con le altre nazioni che copiavano, miglioravano o producevano su licenza quello che queste forze armate mettevano in servizio e ne mutuavano la dottrina di impiego) i mortai pesanti furono un'invenzione sovietica degli anni trenta, che sostituiva le grosse bombarde della prima guerra mondiale con armi maneggevoli ed affidabili. Provocarono un certo shock nei primi mesi dell'operazione Barbarossa, durante la seconda guerra mondiale, e soprattutto durante la battaglia alle porte di Mosca, tanto che tedeschi ed italiani ne ordinarono modelli simili (quello tedesco, in pratica una copia conforme, fu l'unico ad entrare in servizio) e misero affrettatamente in servizio tutti gli esemplari che riuscirono a catturare.\nIl calibro \u00e8 generalmente di 120\u00a0mm sia negli eserciti dei paesi NATO che dei paesi facenti capo all'ex blocco sovietico (Patto di Varsavia): anche gli Stati Uniti d'America che precedentemente utilizzavano il mortaio a canna rigata M30 da 107\u00a0mm (4,2 \"inches\") hanno adottato il modello a canna liscia M120 da 120\u00a0mm uniformandosi a quanto utilizzato in altre nazioni.\nPur esistendo mortai di calibro maggiore, come i 240\u00a0mm utilizzati dai sovietici ed i 160\u00a0mm utilizzati sia da russi che da israeliani, questi sono usati maggiormente come pezzi d'artiglieria veri e propri, inquadrati in unit\u00e0 autonome per usi particolari.\nLa morfologia del mortaio pesante ricalca quella del mortaio medio da fanteria, anche se le maggiori dimensioni ed il maggior peso, oltre alla meccanizzazione integrale degli eserciti moderni, ha portato a sviluppare mortai che tendono a differenziarsi dal tipico mortaio da fanteria, sostituendo il bipiede con carrelli ruotati che permettono il traino meccanico del mortaio gi\u00e0 composto (come \u00e8 il caso del Brandt Thomson MO-120-RT-61) oppure sostituendo la piastra di appoggio direttamente con il pianale del veicolo (soprattutto se corazzato) che lo trasporta ed impiega: le unit\u00e0 meccanizzate utilizzano infatti veicoli corazzati derivati dai veicoli trasporto truppa appositamente modificati per l'utilizzo da bordo del mortaio pesante (come \u00e8 il caso del veicolo portamortaio M106 derivato dal VTT M113).\nMortai spigot.\nIl mortaio spigot \u00e8 un particolare tipo di mortaio la cui canna \u00e8 costituita da un tubo pieno, intorno al quale si inserisce il codolo cavo del proiettile, invertendo quindi la normale disposizione granata-mortaio. All'estremit\u00e0 superiore del codolo cavo del proiettile \u00e8 situata la carica propellente, solitamente cordite. Il sistema di sparo, alla base della canna del mortaio, attiva la carica di lancio tramite un lungo percussore inserito all'interno della canna.\nIl vantaggio offerto dal mortaio spigot consiste in piastra e canna pi\u00f9 leggere di un mortaio convenzionale, a parit\u00e0 di potenza e gittata. Inoltre era di pi\u00f9 semplice realizzazione. Inoltre, non avendo una canna in senso convenzionale, uno stesso mortaio spigot pu\u00f2 lanciare munizioni di diverso diametro e peso.\nUno svantaggio era invece la riduzione di carico utile sul proietto a causa dello spazio sottratto sulla bomba per accogliere la canna del mortaio. L'aumento del peso e della complessit\u00e0 dei proietti quindi vanificava la riduzione di peso guadagnata dalla semplificazione del pezzo d'artiglieria.\nI mortai spigot sono caduti pressoch\u00e9 in disuso dopo la seconda guerra mondiale, sostituiti dai mortai convenzionali. Le applicazioni militari del mortaio spigot includono:\nMortai particolari.\nPossono essere catalogati mortai particolari quelli che, per modalit\u00e0 d'impiego o per tipologia, si discostano da quanto descritto per i vari tipi di mortai terrestri da fanteria.\nIn campo terrestre sono da menzionare i mortai di grosso calibro (160\u00a0mm o 240\u00a0mm) sia per la loro ridotta diffusione (sono impiegati solamente nei paesi dell'ex Patto di Varsavia, da Israele e dai paesi scandinavi), sia per il tipo d'impiego (utilizzando proiettili molto pesanti, necessitano di un supporto logistico che ne preclude l'impiego quando inquadrato nelle unit\u00e0 base di fanteria, per cui questi pezzi sono inquadrati in unit\u00e0 autonome con criteri di utilizzo molto simili a quelli dell'artiglieria convenzionale) che per il fatto di essere anche concepiti per l'utilizzo di munizionamento nucleare tattico (almeno nel caso dei mortai di origine sovietica).\nIn campo navale sono state usate diverse armi antisommergibile basate sul concetto di mortaio, soprattutto durante la seconda guerra mondiale: ne sono un esempio l'Hedgehog anglo-americano, i successivi Squid e Limbo, oltre ai sistemi Bofors del dopoguerra.\nMorfologia del tipico mortaio da fanteria.\nIl tipico mortaio da fanteria \u00e8 direttamente derivato dal modello di Wilfred Stokes del 1915. \nL'arma \u00e8 composta da quattro parti principali:\nLa canna \u00e8 un semplice tubo metallico con una delle due estremit\u00e0 aperta (chiamata \"bocca\" o \"volata\") e l'altra chiusa (chiamata \"blocco di culatta\"). Essa svolge le tipiche funzioni di ogni canna: \nAll'uscita dalla volata, la stabilit\u00e0 del proiettile nella fase balistica di volo, \u00e8 assicurata dalla forza aerodinamica che si genera sulle alette di coda presenti nel codolo del proiettile stesso nel caso di mortai a canna liscia, mentre nei proietti lanciati da armi a canna rigata, la stabilit\u00e0 \u00e8 generata dall'effetto giroscopico impresso dalle scanalature elicoidali presenti nell'anima della canna: in questo caso non sono presenti alette sul codolo del proiettile che altrimenti si destabilizzerebbe durante la percorrenza della sua traiettoria.\nNel fondello (altro modo \"gergale\" con cui viene chiamata la parte posteriore della canna), sono presenti: \nNel mortaio, il rinculo generato dallo sparo del proietto, viene assorbito dalla piastra d'appoggio che viene appoggiata sul terreno, nel quale, colpo dopo colpo, tende ad affondare se posto su un suolo cedevole.\nLa piastra \u00e8 costituita da una superficie metallica piuttosto spessa di forma circolare o rettangolare. Su una delle due facce (quella superiore) \u00e8 presente un dispositivo a cui incastrare il blocco di culatta della canna (normalmente si tratta del ricettacolo \"femmina\" del perno \"uniball\" presente sulla parte posteriore della canna stessa), mentre sulla faccia opposta (quella inferiore che viene appoggiata al terreno) sono presenti scanalature sporgenti o piccoli \"vomeri\" che assicurano una maggiore \"presa\" sul terreno, e quindi una maggiore stabilit\u00e0 dell'arma in fase di sparo.\nIl bipiede serve soprattutto per la stabilit\u00e0 della canna che, altrimenti, sarebbe appoggiata solo sulla piastra. Inoltre \u00e8 fondamentale per i movimenti di brandeggio ed elevazione, in quanto il bipiede \u00e8 fornito di meccanismi a \"vite continua\" per variare in modo preciso alzo e direzione agendo sulle relative manopole di regolazione.\nSempre sul bipiede, viene posto anche il sistema di puntamento (che \u00e8 asportabile e generalmente trasportato dal \"capopezzo\"), costituito da un traguardo ottico a sua volta dotato di regolazioni manuali per le correzioni fini del tiro, sia sul piano verticale che orizzontale.\nTipi di proiettili da mortaio.\nI proiettili da mortaio sono di foggia diversa a seconda siano destinati a mortai a canna liscia o a mortai a canna rigata.\nNel caso di proiettili destinati a mortai a canna liscia, la loro forma ricorda quella di un pesce: il corpo principale \u00e8 costituito da un cilindro affusolato contenente il carico esplosivo, la parte anteriore \u00e8 un cono costituito dalla spoletta (a tempo, a pressione o di prossimit\u00e0), mentre la parte posteriore \u00e8 sostanzialmente un cilindro (chiamato codolo) di diametro decisamente minore rispetto a quello del corpo principale a cui si unisce e presenta posteriormente una serie di alette poste a raggiera che servono per la stabilizzazione del proietto in volo. \nTra le alette ed il corpo principale, il codolo presenta normalmente dei fori: infatti la carica di innesco \u00e8 collocata all'interno del codolo del proietto, all'esterno del quale, nella zona tra le alette ed il corpo principale, se necessario, vengono poste cariche aggiuntive a forma di \"U\" o a ferro di cavallo, oppure anche sotto forma di sacchetti \"piani\" contenenti la carica di lancio che vengono avvolti attorno al codolo stesso. Attraverso i fori presenti nel codolo passano i gas caldi generati dalla detonazione dell'innesco che accenderanno la carica di lancio stessa.\nIn alcuni tipi di proiettili, non c'\u00e8 spazio tra le alette di stabilizzazione ed il corpo principale, per cui la carica di lancio aggiuntiva \u00e8 sagomata a \"V\" e viene posta direttamente tra due alette contigue, tra le quali sono presenti i fori sul codolo che servono per l'accensione della carica.\nEsistono anche colpi che non prevedono l'utilizzo di cariche aggiuntive (e non presentano nemmeno i fori di sfiato sul codolo) e l'unica carica di lancio utilizzata \u00e8 quella presente direttamente all'interno del codolo stesso: questo genere di colpi \u00e8 generalmente limitato all'utilizzo di colpi da addestramento (inerti o meno) o all'utilizzo in mortai leggeri (o commando) per i quali sono sufficienti brevi gittate e proiettili leggeri.\nNel caso dei mortai a canna rigata, i proietti utilizzati mancano completamente del codolo (come nel caso dei proiettili per il mortaio americano M30 da 107\u00a0mm, in cui il codolo \u00e8 sostituito da un \"vitone\" contenente l'innesco che trattiene le cariche aggiuntive a forma di \"fogli\" quadrati) oppure, pur avendolo, \u00e8 di dimensioni ridotte e manca delle alette stabilizzatrici (come nel caso del munizionamento previsto per il mortaio francese Thompson-Brandt MO120 RT61). In diversi casi, inoltre, tale munizionamento presenta sulla circonferenza del corpo principale, degli \"inviti\" elicoidali per la rigatura presente nella canna (come utilizzato sul gi\u00e0 menzionato MO120 RT61 francese).\nSia nel caso di munizionamento per mortai a canna liscia che a canna rigata, i proietti moderni sono dotati di un \"anello di tenuta\" attorno al corpo principale. Questo anello \u00e8 costituito da materiale plastico termo-espansivo che al momento della deflagrazione della carica di lancio si dilata a causa dell'improvviso aumento di temperatura, garantendo la tenuta dei gas dietro al proiettile dentro la canna. In questo modo, pur potendo infilare facilmente dalla bocca il proietto che, per gravit\u00e0, potr\u00e0 scendere agevolmente nella canna, il rendimento della carica di lancio \u00e8 ottimale per ottenere le migliori prestazioni balistiche in termini di gittata.\nIl tipo di munizionamento utilizzato nei mortai (sia a canna liscia che rigata) copre diverse esigenze e quello pi\u00f9 convenzionale pu\u00f2 essere:\nA queste tipologie, si affiancano tipi di munizionamenti particolari o speciali: munizionamento cluster con submunizioni, munizioni controcarro guidate a distanza o autoguidate (come il Merlin o lo Stryx), munizionamento contromisure antiradar o illuminante IR.\nSviluppi in corso e futuri.\nGli sviluppi del mortaio sono legati a due esigenze antitetiche sviluppatesi assieme all'evoluzione tecnologica delle unit\u00e0 da combattimento: la prima riguarda la necessit\u00e0 di aumentare il volume di fuoco in maniera sensibile, soprattutto per le unit\u00e0 meccanizzate e corazzate, mentre la seconda riguarda la necessit\u00e0 di colpire con precisione ed efficacia bersagli singoli (quindi non solo \"d'area\" come normalmente ingaggiati) anche nel caso fossero particolarmente \"duri\", come bunker o singoli mezzi corazzati."}
{"id": "100509", "revid": "77623", "url": "https://it.wikipedia.org/wiki?curid=100509", "title": "Diritto privato internazionale", "text": ""}
{"id": "100511", "revid": "287204", "url": "https://it.wikipedia.org/wiki?curid=100511", "title": "Pesce di Babele", "text": "Il Pesce di Babele (Babel fish nella versione originale) \u00e8 un traduttore universale biologico presente nella serie letteraria \"Guida galattica per gli autostoppisti\" ideata da Douglas Adams.\nDescrizione.\nHa le sembianze di un piccolo pesce giallo. Quando viene inserito nel condotto uditivo, permette di comprendere istantaneamente quanto viene detto in qualsiasi lingua dell'universo.\nSi nutre dell'energia mentale utilizzata per comporre una frase espellendo sotto forma di escrementi matrici linguistiche in una forma che permette di comprendere quanto viene detto.\nIl nome deriva dalla biblica Torre di Babele, durante la cui costruzione, secondo il racconto biblico, gli uomini parlavano tutti la medesima lingua.\nNell'adattamento cinematografico della serie letteraria di Douglas Adams, \"Guida galattica per gli autostoppisti\", il Pesce di Babele viene cos\u00ec descritto:\nAvendo provveduto a tradurre ogni lingua esistente nell'universo, \u00e8 considerata la cosa che ha provocato pi\u00f9 guerre nella storia della Creazione.\nLa prova della non esistenza di Dio.\nIl pesce babele, nella finzione umoristica della \"Guida galattica per autostoppisti\", sarebbe la vera prova della non esistenza di Dio.\nAltri media.\nAltaVista ha creato una applicazione web che prende il nome di Babel Fish (dal nome originale inglese del Pesce di Babele) che permette la traduzione di testi o siti web da e verso numerose lingue. Dal 9 maggio 2008 il servizio \u00e8 di propriet\u00e0 di Yahoo!, in seguito all'acquisizione del motore di ricerca AltaVista. Il servizio \u00e8 attualmente chiuso, in favore di Bing Translator.\nNel servizio di traduzione on-line di Google, il pulsante da premere era un piccolo pesce giallo.\nNel settembre 2016 Google ha aggiornato gli algoritmi del servizio, per generare il testo in un'altra lingua dopo la suddivisione della stringa nelle parti basilari e una migliore interpretazione del significato complessivo. Tale tecnologia software, detta Neural Machine Translation (NMT), si basa su una rete neurale artificiale che tenta di simulare l'approccio del cervello umano alla traduzione. La societ\u00e0 di Mountain View ha dichiarato che tale innovazione ha abbattuto dell'80% il numero degli errori commessi, avvicinando cos\u00ec il software all'ideale 100% del Pesce di Babele di Douglas Adams."}
{"id": "100515", "revid": "767487", "url": "https://it.wikipedia.org/wiki?curid=100515", "title": "Deep Shadows and Brilliant Highlights", "text": "Deep Shadows and Brilliant Highlights \u00e8 il terzo album della band finlandese HIM, uscito nel 2001. La \"Christmas Edition\" dello stesso album, pubblicata il 26 novembre 2001, contiene i videoclip dei branii \"Pretending\" e \"In Joy And Sorrow\", assieme a due versioni musicali diverse da quelle composta in studio delle stesse due canzoni. \u00c8 presente inoltre la canzone inedita \"Again\"."}
{"id": "100517", "revid": "767487", "url": "https://it.wikipedia.org/wiki?curid=100517", "title": "Greatest Lovesongs Vol. 666", "text": "Greatest Lovesongs Vol. 666 \u00e8 il primo disco della gruppo musicale finlandese HIM. L'album, che per genere si avvicina al gothic rock, \u00e8 uscito in Finlandia il 20 novembre 1997 e in Germania il 31 gennaio 1998.\nTracce.\nIl numero dei brani \u00e8 66 (come del resto il numero dei minuti totali), ma solo le prime nove sono vere canzoni. Dopo queste, ci sono 56 tracce vuote di diversa lunghezza per arrivare ad un bonus track strumentale al numero 66."}
{"id": "100519", "revid": "1924342", "url": "https://it.wikipedia.org/wiki?curid=100519", "title": "And Love Said No - The Greatest Hits 1997-2004", "text": "And Love Said No \u2013 The Greatest Hits 1997-2004 \u00e8 il primo greatest hits del gruppo musicale finlandese HIM, contenente anche la canzone inedita \"And Love Said No\" e la cover \"Solitary Man\", anch'essa inedita. Nella versione digipack include un DVD."}
{"id": "100520", "revid": "1124164", "url": "https://it.wikipedia.org/wiki?curid=100520", "title": "Giorgio Anselmi (pittore)", "text": "Biografia.\nAllievo del Balestra, lavor\u00f2 prevalentemente in Veneto, in Lombardia, in Emilia e nel Trentino con affreschi e lavori ad olio.\nFu un artista molto considerato dai suoi contemporanei.\nNel 1741 esegu\u00ec un affresco nella Basilica-Santuario di San Luigi Gonzaga a Castiglione delle Stiviere, che rappresentava la gloria del Santo.\nIl Museo di Castelvecchio di Verona espone due sue opere: \"Il Trionfo della Fama\" e \"Il Trionfo dell'Amore\". \"L'ultima Cena\" e \"San Biagio che guarisce gli infermi\" sono all'interno della chiesa di San Procolo dal 1764. Sempre a Verona dipinse sale e soffitti nei palazzi Canossa, Erbisti e Paletta.\nNel 1769 affresc\u00f2 le tre volte della chiesa parrocchiale di San Vigilio di Lodrino (Brescia) con scene della sacra scrittura.\nNel 1773 un suo elenco autografo censiva tutti i suoi quadri e affreschi. Nello stesso anno a Mantova dipinse la cupola della basilica di Sant'Andrea e alcune sale, tra queste la \"Sala dei Fiumi\", del Palazzo Ducale e di Palazzo Te. Nel periodo mantovano fu il pittore pi\u00f9 presente in citt\u00e0, sia per l'arte sacra, sia per quella profana.\nAltro suo importante lavoro sono le cinque tele con \"Storie del Vecchio Testamento\" nella chiesa di Santa Maria Maddalena a Desenzano del Garda. Si ricorda inoltre la \"Gloria di San Zeno\" custodita nella Parrocchiale di Rivarolo del Re ed Uniti.\nNel 1795 a Lendinara inizi\u00f2 a dipingere la cupola del duomo dove due anni dopo mor\u00ec cadendo da un'impalcatura."}
{"id": "100521", "revid": "116022295", "url": "https://it.wikipedia.org/wiki?curid=100521", "title": "Enigmail", "text": "Enigmail \u00e8 un'estensione open source per il client e-mail della \"suite\" Mozilla / Netscape e - fino alla versione 68 - per Mozilla Thunderbird (Enigmail non funziona pi\u00f9 su Thunderbird a partire dalle versioni successive mentre \u00e8 supportato da Postbox, un client di posta commerciale disponibile per Windows e macOS e da Interlink Mail &amp; News un client di posta open source gratuito disponibile per Windows e Linux. Gli sviluppatori di Thunderbird hanno implementato il supporto OpenPGP direttamente in Thunderbird). Enigmail permette agli utenti di utilizzare il sistema di autenticazione e cifratura offerto dallo standard OpenPGP facendo uso dell'implementazione offerta da GnuPG.\nPrincipali caratteristiche:\nTrattandosi di un'estensione per i software Mozilla, pu\u00f2 essere utilizzato su Windows, Macintosh e Linux. Enigmail \u00e8 un front-end di GnuPG, anch'esso open source e multipiattaforma, che deve essere presente sul calcolatore, e che per la declinazione Windows pu\u00f2 essere installato attraverso il \"bundle\" Gpg4win."}
{"id": "100522", "revid": "115014934", "url": "https://it.wikipedia.org/wiki?curid=100522", "title": "Candidatura", "text": "La candidatura \u00e8 la proposta o disponibilit\u00e0 di una persona ad occupare una determinata carica tramite nomina o elezione, o a vedersi assegnato un qualche \"status\" o riconoscimento, come ad esempio un posto di lavoro o un premio. La candidatura pu\u00f2 essere avanzata dal soggetto stesso (autocandidatura) oppure da altri. \nIl soggetto della candidatura \u00e8 detto candidato, cio\u00e8 chi aspira a quella carica presentandosi ad una competizione elettorale, oppure ad un concorso o ad un esame.\nEtimologia.\nIl termine deriva dal latino \"candidatus\", vale a dire \"colui che indossa una toga candida\": ai tempi della Roma antica, infatti, coloro i quali si presentavano alle elezioni dovevano indossare una toga bianca per distinguersi. A sua volta, inoltre, \"candido\" significa \"bianco\", \"puro\"; si presupponeva infatti che il candidato fosse puro, cio\u00e8 al di sopra di ogni sospetto.\nTipologia.\nIl termine inglese nomination (che ha lo stesso significato di \"candidatura\") viene spesso usato in italiano, nel linguaggio mediatico, per indicare la candidatura ad alcuni premi, soprattutto internazionali, come il Premio Oscar. Ci si riferisce in questo caso a un processo di premiazione in cui una giuria o un altro ente con funzione di valutazione seleziona preventivamente un numero ristretto di possibili vincitori, detti appunto, per calco dall'inglese, \"nominati\". Il fatto di aver ricevuto una \"nomination\" a un premio prestigioso, di conseguenza, implica il riconoscimento di un merito e pu\u00f2 essere gi\u00e0 considerato un fatto di rilievo nella carriera del candidato o della candidata, a prescindere dall'esito finale della premiazione. Le \"nomination\" pi\u00f9 conosciute sono quelle assegnate dai premi cinematografici e dai numerosi premi del mondo della cultura (letterari, artistici, ecc.) e dello spettacolo (musicali, televisivi, ecc.), come ad esempio il Premio Oscar, il Grammy Award, il premio David di Donatello, i premi BAFTA, il Telegatto, ecc.\nDal 2000, anno della prima edizione italiana del programma TV \"Grande Fratello\", il termine \"nomination\" ha assunto un ulteriore significato, con accezione negativa, nell'ambito dei \"reality show\"; in questo caso si tratta infatti di una candidatura all'eliminazione dal gioco, in genere decisa da una votazione fra gli avversari. In questo contesto, la parola \"nomination\" indica l'atto con cui i giocatori scelgono l'avversario da eliminare (\"fare le nomination\")."}
{"id": "100523", "revid": "486946", "url": "https://it.wikipedia.org/wiki?curid=100523", "title": "Client e-mail", "text": ""}
{"id": "100527", "revid": "1318658", "url": "https://it.wikipedia.org/wiki?curid=100527", "title": "Cracking (informatica)", "text": "Con cracking si intende l'accesso ad un sistema informatico non autorizzato utilizzando diverse tecniche informatiche (phishing. exploiting, social engineering, virus come i ransomware ecc...). Il cracking spesso viene confuso con l'hacking ma sono due cose totalmente differenti, poich\u00e9 il \"cracker\" ha come unico obbiettivo truffare e/o derubare un individuo mentre l\"'hacker\" tratta la sicurezza informatica\".\" \nStoria.\nLa distribuzione di software reso privo di protezione, detto \"warez\", \u00e8 generalmente un'azione illegale a causa della violazione di un copyright. Il \"crack\" viene spesso ottenuto tramite il reverse engineering, tecnica che permette di capire la logica del software analizzando il suo funzionamento e le risposte a determinati input.\nLa pratica del cracking esiste da quando esiste il software, ma la modifica del software si \u00e8 evoluta soprattutto nei primi anni ottanta con la diffusione degli home computer come l'Apple II, l'Atari 80 e il Commodore 64. Con l'evolversi dei computer e dei software, i creatori di crack (detti \"cracker\") hanno cominciato a raggrupparsi in squadre, conosciute col nome di \"cracking crews\". Con la nascita delle \"crew\" \u00e8 aumentata notevolmente la competizione gi\u00e0 presente tra i crackers, inducendo negli anni una lunga serie di attacchi ai sistemi e lo sviluppo di software come virus e spyware utilizzati per il crack di grandi sistemi informatici.\nPer cracking si intende anche la violazione di sistemi informatici collegati ad Internet o ad un'altra rete, allo scopo di danneggiarli, di rubare informazioni oppure di sfruttare i servizi telematici della vittima (connessione ad Internet, traffico voce, sms, accesso a database etc..) senza la sua autorizzazione (thiefing).\nIl termine si contrappone in realt\u00e0 ad hacking, ma nell'uso comune il termine hacking viene spesso erroneamente utilizzato con il significato di cracking.\nCategorie di crack.\nEsistono diversi tipi di crack:\nCrackme.\nUn crackme \u00e8 un programma ideato per testare e migliorare le abilit\u00e0 dei programmatori nell'ingegneria inversa. Il loro utilizzo \u00e8 legale perch\u00e9 sono creati appositamente per aggirarne le protezioni e senza l'utilizzo di protezioni commerciali per non violare le leggi sul copyright. "}
{"id": "100531", "revid": "6789", "url": "https://it.wikipedia.org/wiki?curid=100531", "title": "Gaia (mitologia)", "text": ""}
{"id": "100535", "revid": "87788911", "url": "https://it.wikipedia.org/wiki?curid=100535", "title": "Bestla", "text": "Bestla era una gigantessa del ghiaccio, figlia del gigante, B\u00f6l\u00feorn, sorella di M\u00edmir, sposa di Borr e madre di Odino, V\u00edli e V\u00e9.\nCos\u00ec \u00e8 citata nell'Edda in prosa:"}
{"id": "100537", "revid": "599013", "url": "https://it.wikipedia.org/wiki?curid=100537", "title": "Tolomeo VIII", "text": "Fu collega del fratello Tolomeo VI Filometore, come faraone, dal 170 a.C. al 164 a.C., re di Alessandria d'Egitto nel 169 a.C., unico sovrano negli anni 164-163 a.C. e re della Cirenaica dal 163 al 145 a.C.\nBiografia.\nOrigini familiari.\nTolomeo era nato all'interno della dinastia tolemaica, terzo e ultimo figlio di Tolomeo V Epifane ed Cleopatra I Sira; i suoi nonni paterni erano quindi Tolomeo IV Filopatore e Arsinoe III, mentre quelli materni erano l'imperatore seleucide Antioco III il Grande e Laodice III. Non aveva zii paterni, mentre quelli materni erano Antioco, Laodice IV e Seleuco IV Filopatore, Ardys, Antiochide (moglie di Ariarate IV di Cappadocia) e Antioco IV Epifane. Aveva due fratelli maggiori: Tolomeo VI Filometore e Cleopatra II.\nGiovinezza (181/182-170 a.C.).\nNel 180 a.C. Tolomeo V fu ucciso e sal\u00ec al trono Tolomeo VI, sotto la reggenza della madre Cleopatra I. Nell'aprile del 176 a.C. Tolomeo VI spos\u00f2 la sorella Cleopatra II e pochi mesi dopo la madre. Nel 170 a.C., Tolomeo VI associ\u00f2 al trono sia la sorella-moglie che il fratello minore Tolomeo VIII. in quello stesso anno, per\u00f2, l'Egitto fu attaccato dal sovrano dell'impero seleucide Antioco IV Epifane, che cattur\u00f2 anche Tolomeo VI e occup\u00f2 l'intero Paese, esclusa la sola citt\u00e0 di Alessandria. Antioco concesse a Tolomeo Filometore di continuare a regnare, ma come sovrano fantoccio. Nel medesimo periodo, il popolo di Alessandria scelse il fratello Tolomeo Evergete come sovrano. L'Evergete era popolarmente noto come \u03a6\u03cd\u03c3\u03ba\u03c9\u03bd (\"Ph\u00fdsk\u014dn)\", che significa \"grassone\", \"pancione\", a causa della sua obesit\u00e0.\nIl governo congiunto di Tolomeo VI e Tolomeo VIII.\nQuando Antioco lasci\u00f2 l'Egitto nel 168 a.C. a causa delle minacce di Roma e di gravi disordini a Gerusalemme, lasciando un Tolomeo a Menfi e l'altro ad Alessandria, il giovane Evergete accondiscese a governare congiuntamente a Tolomeo Filometore e Cleopatra II, sorella dei due e sposa del Filometore. La mediazione di Cleopatra II fu fondamentale per la formazione di tale specie di diarchia, che tuttavia diede presto adito a intrighi e diverbi che spinsero Filometore a recarsi a Roma nell'ottobre del 164 a.C. per comparire davanti al Senato, il quale era disposto a favorire una soluzione. Tuttavia, le zone sottoposte al solo Tolomeo Evergete non furono soddisfatte degli sviluppi, e nel maggio del 163 a.C. decisero di alterare la partizione originale di cinque anni prima. A Tolomeo VIII Evergete and\u00f2 la Cirenaica.\nNonostante l'accomodamento sia durato sino alla morte nel Filometore, avvenuta nel 145 a.C., ci\u00f2 non pose fine alle lotte di potere che funestarono la Dinastia.\nLa questione di Cipro.\nL'Evergete convinse il Senato romano ad appoggiare le sue pretese su Cipro, ma Tolomeo Filometore si oppose. Il tentativo dell'Evergete di conquistare l'isola fall\u00ec (161 a.C.) e il Senato espulse gli ambasciatori di Tolomeo VI.\nL'attentato.\nNel 156 o 155 a.C. Tolomeo VI tent\u00f2 di far assassinare il fratello, ma fall\u00ec; l'Evergete si rec\u00f2 allora a Roma a mostrare le cicatrici a riprova dell'attentato sub\u00ecto. Nonostante l'opposizione del potentissimo Marco Porcio Catone, sostenitore di Tolomeo VI, l\"'establishment\" romano risolse di sostenere ancora l'Evergete per le questione di Cipro. Durante questo soggiorno a Roma, Tolomeo Evergete chiese la mano di Cornelia Africana; lei rifiut\u00f2.\nAnche il secondo tentativo di prendere Cipro fall\u00ec. Tolomeo VI cattur\u00f2 il fratello ma lo risparmi\u00f2, offrendogli addirittura la mano della figlia Cleopatra Tea, e rispedendo la coppia nella Cirenaica.\nMatrimonio con Cleopatra II.\nQuando Tolomeo VI Filometore mor\u00ec durante una campagna militare, nel 146 a.C., ad Alessandria Cleopatra II proclam\u00f2 subito proprio figlio Tolomeo VII faraone d'Egitto; non aveva ancora 10 anni. L'Evergete, tornando dalla campagna e propose a Cleopatra II di sposarlo e una nuova diarchia col giovane Tolomeo VII. Lei accett\u00f2 entrambe le cose. Tolomeo Evergete fece assassinare Tolomeo VII durante il banchetto di nozze e si proclam\u00f2 unico faraone col nome di Tolomeo VIII Evergete II (nome che si rifaceva volutamente all'antenato Tolomeo III Evergete). Era il 145 a.C.\nUn anno prima, l'Evergete si era vendicato con purghe ed espulsioni dei moltissimi intellettuali di Alessandria - della Biblioteca e del Museo - rei di averlo osteggiato quando era in vita Tolomeo VI: fra questi, Aristarco di Samotracia e Apollodoro di Atene.\nTolomeo VIII sedusse e prese in moglie Cleopatra III (figlia di sua moglie), senza divorziare da Cleopatra II, la quale si infuri\u00f2 molto. Alcuni ipotizzano che il sovrano abbia sposato Cleopatra II solo per poter attendere che la figlia di lei raggiungesse l'et\u00e0 da marito. Nel 132 o 131 a.C. il popolo di Alessandria insorse e appicc\u00f2 il fuoco al palazzo reale. Il faraone, Cleopatra III e i loro figli fuggirono a Cipro mentre Cleopatra II acclamava re il loro figlio dodicenne, Tolomeo Menfite. Tolomeo VIII riusc\u00ec a impossessarsi del ragazzo: lo uccise e ne mand\u00f2 il corpo smembrato a Cleopatra II.\nIn quel periodo Tolomeo VIII si inimic\u00f2, inoltre, la folta popolazione giudaica in Egitto. Secondo Flavio Giuseppe molti ebrei furono messi a morte ad Alessandria durante il suo regno a causa del supporto che la comunit\u00e0 ebraica aveva dato a Cleopatra II: i condannati furono orribilmente giustiziati utilizzando elefanti intossicati, che li schiacciarono a morte. \nQuesto episodio diede forse vita al racconto del Terzo Libro dei Maccabei, nel quale il faraone Tolomeo IV cerca di far giustiziare gli ebrei egiziani in un ippodromo, usando appunto degli elefanti appositamente drogati per l'occasione.\nLa guerra civile.\nNonostante l'intervento mediatore di Roma, l'Egitto fu funestato da una lotta dinastica tra Tolomeo VIII e la sorella. Lo scontro pose la citt\u00e0 di Alessandria contro il resto del Paese, che sosteneva il faraone Tolomeo VIII. Sempre pi\u00f9 disperata, Cleopatra II offr\u00ec il trono delle Due Terre al re dei Seleucidi Demetrio II Nicatore, ma le forze di quest'ultimo non riuscirono ad andare oltre Pelusio, nell'estremo est del Delta del Nilo. Nel 127 a.C. Cleopatra II fugg\u00ec in Siria. Alessandria resistette per un altro anno. Dopo ulteriori manovre politiche, Cleopatra II torn\u00f2 in Egitto nel 124 a.C., mentre Tolomeo VIII era ritornato da tempo. Segu\u00ec, nel 118 a.C., un formale decreto di amnistia per fermare l'ondata di rivolte e insurrezioni, ma non bast\u00f2 a migliorare le relazioni fra la Dinastia e il Paese. I Romani furono costretti a intervenire nel 116 a.C.\nNel 124 a.C. Tolomeo aveva mandato la maggiore delle figlie avute da Cleopatra III, Trifena, in sposa ad Antioco VIII.\nTolomeo VIII Evergete II regn\u00f2 con le due regine fino alla sua morte, avvenuta il 26 giugno 116 a.C. Lasci\u00f2 il trono a Cleopatra III, da condividere col figlio che pi\u00f9 preferisse. Lei scelse il figlio pi\u00f9 giovane, Alessandro (Tolomeo X Alessandro I) perch\u00e9 regnasse con lei; ma il popolo si sollev\u00f2 perch\u00e9 voleva il figlio pi\u00f9 anziano, Sotere Latiro (Tolomeo IX), allora governatore di Cipro. La regina accett\u00f2 riluttante, associandosi Tolomeo IX al trono.\nStoriografia e fama.\nTolomeo VIII godette di pessima fama presso gli storici greci, che lo considerarono il peggiore di tutti i Tolomei; ci\u00f2 potrebbe derivare dalle grandi attenzioni che Tolomeo VIII, sentendosi soprattutto faraone, aveva dedicato ai suoi sudditi egizi, cosa che contrari\u00f2 i \"compatrioti\" greci. I suoi cartigli reali compaiono in tutti i maggiori templi dell'Egitto: Edfu, File, Kom Ombo, Esna e soprattutto nel grande complesso di Karnak. Inoltre il suo carattere vendicativo e spietato, insieme all'assassinio dei ragazzini Tolomeo VII e Tolomeo Menfite, gli valsero l'appellativo di \"Kakergete\", ossia \"Malfattore\" (l'esatto opposto di \"Evergete\", \"Benefattore\")."}
{"id": "100539", "revid": "2069609", "url": "https://it.wikipedia.org/wiki?curid=100539", "title": "Tetris", "text": "Tetris (in \u0422\u0435\u0442\u0440\u0438\u0441, sincrasi di \u0442\u0435\u0442\u0440\u0430\u043c\u0438\u043d\u043e, \"tetramino\", e \u0442\u0435\u043d\u043d\u0438\u0441, \"tennis\") \u00e8 un videogioco di logica e ragionamento inventato da Aleks\u00e8j Leon\u00ecdovi\u010d Pa\u017e\u00ectnov nel 1984, mentre lavorava per l'Accademia delle Scienze dell'URSS di Mosca. Pa\u017eitnov ha affermato che i tetramini sono stati la sua fonte d'ispirazione.\nNon essendo stato brevettato, il gioco e molte sue varianti sono diventati disponibili praticamente per qualunque dispositivo, console e sistema operativo, fino ad alcune calcolatrici grafiche, telefonini, PDA, iPod, Set-top box e per l'editor di testo GNU Emacs; ne esiste perfino una versione \"stand alone\" da collegare a un televisore, le cui racchette ricordano i pezzi del Tetris.\nHa iniziato ad avere popolarit\u00e0 alla fine degli anni ottanta, e ulteriore diffusione deriv\u00f2 dall'essere venduto in bundle con la prima versione del Game Boy.\n\u00c8 stato dichiarato uno dei dieci videogiochi pi\u00f9 importanti di sempre da Henry Lowood della Stanford University nel marzo 2007. Nel 2014 il gioco viene pubblicato anche per le console Xbox One e PlayStation 4 da Ubisoft.\nModalit\u00e0 di gioco.\nI vari pezzi del \"Tetris\" si chiamano \"tetramini\"; ciascuno \u00e8 composto da quattro blocchi. I tetramini cadono gi\u00f9 uno alla volta in un spazio rettangolare, fino a fermarsi sul fondo o su altri blocchi gi\u00e0 depositati. Il compito del giocatore \u00e8 ruotarli e muoverli mentre cadono, in modo che quando si posano creino una riga orizzontale di blocchi senza interruzioni. Quando la riga \u00e8 completa, i mattoni spariscono e i pezzi sovrastanti (se presenti) cadono negli spazi vuoti. Si viene sconfitti quando i blocchi si accumulano fino a riempire l'area di gioco.\nLe sette possibili combinazioni in \"Tetris\" sono chiamate con le lettere dell'alfabeto che pi\u00f9 si avvicinano alla forma del pezzo: I, T, O, L, J, S, e Z.\nLe forme dei tetramini sono il risultato di tutte le possibili combinazioni che si possono ottenere disponendo 4 quadrati, ciascuno dei quali ha almeno un lato in comune con almeno uno degli altri tre quadrati.\nTutti i pezzi possono completare righe singole o doppie; I, L, e J possono completare anche righe triple e solo la I pu\u00f2 completare quattro righe simultaneamente. Quest'ultima situazione \u00e8 chiamata \"un tetris\".\nLe caratteristiche possono variare a seconda delle regole di rotazione e di punteggio di ogni specifica versione di \"Tetris\"; per esempio, in \"Tetris Worlds\" in certe situazioni si permette a \"T\", \"S\" e \"Z\" di \"scivolare\" negli spazi vuoti, completando righe triple.\nVersione Game Boy.\nNella versione per Game Boy vi sono due modalit\u00e0 Singleplayer:\n\"Tetris\" e la matematica.\nNel corso degli anni numerosi matematici si sono dedicati all'interpretazione analitica del gioco e alla definizione della sua complessit\u00e0 in senso matematico. Il testo pi\u00f9 noto \u00e8 \"Tetris is hard, even to approximate\" di Erik D. Demaine, Susan Hohenberger e David Liben-Nowell, pubblicato su \"Computer Science\" nel 2002.\n\u00c8 dimostrato che una partita di \"Tetris\" si conclude certamente con una sconfitta del giocatore (a meno che non sia prevista la vittoria per il numero di righe completate), che quindi non pu\u00f2 giocare all'infinito, neanche se la velocit\u00e0 di caduta dei pezzi resta costante e il giocatore \u00e8 sempre abbastanza veloce da posizionare i pezzi correttamente. Infatti esiste un \"N\" tale che una sequenza di \"N\" pezzi \"S\" e \"Z\", alternati, rende inevitabile la sconfitta, quindi in una sequenza infinita casuale di tetramini prima o poi vi sar\u00e0 un'alternanza di un determinato tipo e lunghezza, che rende certa la sconfitta del giocatore.\nSottofondi musicali.\nLe versioni classiche del \"Tetris\" hanno quasi sempre accompagnato il gioco con almeno una base musicale tipica russa, fosse una canzone popolare come \"Kalinka\" (BPS, Tengen) e \"Korobeiniki\" (Game Boy, in cui \u00e8 la musica di default), o un brano classico come la \"Danza della fata confetto\" di \u010cajkovskij (Nintendo Entertainment System). Altro tema \u00e8 una versione del minuetto in Si minore dalla \"Suite francese n. 3\" di Johann Sebastian Bach.\nAccoglienza.\n\"Tetris\" \u00e8 uno dei videogiochi pi\u00f9 celebri di tutti i tempi, e la sua diffusione in innumerevoli varianti per praticamente ogni tipo di piattaforma continua da decenni.\nLa versione per Game Boy fu una delle pi\u00f9 fortunate; il gioco era particolarmente adatto a quella console portatile, e Game Boy fornito con \"Tetris\" in dotazione vendette pi\u00f9 di 30 milioni di unit\u00e0.\nPerfino le versioni per Commodore 64 e ZX Spectrum, nonostante le conversioni ufficiali di \"Tetris\" per macchine a 8 bit non fossero tecnicamente molto buone, furono acclamate quasi all'unanimit\u00e0 dalla critica.\nAnche in tempi pi\u00f9 recenti, ad esempio, la rivista \"Play Generation\" diede alla versione per PlayStation 3 un punteggio di 87/100, trovando che lo stile del gioco continuasse a funzionare alla grande mentre erano graditissime le aggiunte alla componente online.\nSerie.\nElenco dei principali titoli con licenza ufficiale o comunque legati agli stessi produttori di \"Tetris\"; alcuni dei primi furono anch'essi progettati da Aleksej Pa\u017eitnov."}
{"id": "100540", "revid": "48279", "url": "https://it.wikipedia.org/wiki?curid=100540", "title": "Serie C1 1990-1991", "text": "La Serie C1 1990-1991 \u00e8 stata la tredicesima edizione del terzo livello del campionato italiano di calcio, disputato tra il 16 settembre 1990 e il 9 giugno 1991 e concluso con la promozione del , della , del e del .\nStagione.\nIl girone A vien vinto dal che torna tra i cadetti dopo 2 anni, mentre per il di Alberto Zaccheroni si tratta del ritorno in B dopo 23 anni di inferno nelle categorie inferiori (C1,C2,D,Interregionale), ma soprattutto a soli 4 anni dalla fusione con il Mestre voluta dal patron Maurizio Zamparini mutando i colori sociali in arancioneroverde: i lagunari centrarono la promozione battendo 2-1 i lombardi del nello spareggio giocato sul neutro di Cesena.\nA retrocedere in C2 furono un gi\u00e0 spacciato da tempo, il che dopo 6 anni di C1 retrocede, mentre e non riescono ad agganciare e per giocarsi la salvezza. I varesotti ritornano dopo un anno in C2, mentre i toscani dopo 3 anni.\nIl girone B invece vede la seconda promozione in Serie B della sua storia della : i rossobl\u00f9, allenati da Adriano Lombardi, centrano i cadetti il 2 giugno 1991 battendo allo stadio Pinto gremito da 15000 tifosi il Monopoli per 3-0, esattamente 20 anni dopo dall'ultima partita disputata in B dai campani. Insieme a loro fu promosso il , al ritorno in B dopo 5 anni dal fallimento della vecchia societ\u00e0 con immediata retrocessione a tavolino in C2 dalla FIGC. Sfiorano una storica promozione i salentini del ma per soli 3 punti non centrarono l'obiettivo finale: fatale la sconfitta contro il del 2 giugno.\nA retrocedere in C2 furono i gi\u00e0 condannati e . Scesero in seguito il che chiuse la stagione regolare con 32 punti a ex-acquo con e , riusc\u00ec a salvarsi nello spareggio salvezza contro i partenopei sul neutro di Lecce ma la gara fu annullata dalla Corte di Appello Federale che decise di infliggere 3 punti di penalizzazione ai calabresi, e la che decise di non iscriversi alla stagione successiva e ripart\u00ec dall'Interregionale.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nSpareggi.\nSpareggio salvezza.\nVista l'iniziale parit\u00e0 al quart'ultimo posto in classifica tra Nola, Giarre e Catanzaro, fu necessario disputare uno spareggio (in gara unica): per la classifica avulsa la partita fu disputata tra Nola e Catanzaro, a Lecce il 16 giugno 1991. L'incontro \u00e8 stato poi annullato per la decisione della Corte di Appello Federale di comminare tre punti di penalizzazione al Catanzaro."}
{"id": "100541", "revid": "287204", "url": "https://it.wikipedia.org/wiki?curid=100541", "title": "Carlo Fontana", "text": "Biografia.\nTrasferitosi giovanissimo a Roma, Fontana studi\u00f2 inizialmente con Pietro da Cortona e Carlo Rainaldi, per poi entrare nella cerchia di Gian Lorenzo Bernini, che fece di lui un collaboratore insostituibile per le sue conoscenze tecniche e per l'abilit\u00e0 nel disegno.\nArchitetto di buona capacit\u00e0 e di sicuro mestiere, Fontana divenne in seguito il genio ispiratore di tutto lo sviluppo costruttivo della Roma tra fine del XVII e XVIII secolo, caratterizzata, pi\u00f9 che da grandi innovazioni, da una sorta di classicheggiante eclettismo che riuniva, stornandole dagli elementi pi\u00f9 rivoluzionari, le maniere dei tre \"grandi\" del Seicento, Bernini, Borromini e Pietro da Cortona. Fontana fu anche un ottimo promotore dei propri progetti, che present\u00f2 sempre corredati da stampe e volumi illustrativi, come il celebre e monumentale \"Tempio Vaticano\" (1694), un compendio illustrato della storia della basilica di San Pietro in Vaticano in cui era compreso il progetto per il terzo braccio a chiusura della piazza berniniana e per l'abbattimento dell'asse di case che costituiva la \"spina\" del quartiere medievale di Borgo per aprire un vasto viale di accesso alla basilica, antesignano dell'attuale, moderna Via della Conciliazione.\nVanno riconosciute a Carlo Fontana anche indubbie qualit\u00e0 didattiche: nella sua bottega si formarono alcuni tra i maggiori architetti dell'intero panorama del XVIII secolo, sia italiani sia europei, come Alessandro Specchi, Nicola Michetti, Giovanni Battista Vaccarini, Giovanni Ruggeri, James Gibbs, Johann Bernhard Fischer von Erlach, Johann Lucas von Hildebrandt, Matth\u00e4us Daniel P\u00f6ppelmann e soprattutto Filippo Juvarra. Fu anche \"principe\" dell'Accademia di San Luca.\nOpere.\nLe sue principali realizzazioni nella citt\u00e0 di Roma sono le seguenti:\nOper\u00f2 anche al di fuori di Roma, sono frutto di questa attivit\u00e0 la Cattedrale di Montefiascone, per la quale progett\u00f2 ed esegu\u00ec la cupola; va poi ricordato anche il monastero dei Gesuiti nella citt\u00e0 di Loyola, in Spagna, precisamente nel villaggio natale di Sant'Ignazio fondatore della Compagnia di Ges\u00f9, un grandioso edificio barocco formato da una basilica centrale sormontata da una cupola e due ali che ricordano la struttura dell'Escorial (1681-1738). Pare inoltre che abbia partecipato, con altri famosi architetti dell'epoca, alla stesura definitiva del progetto del Palazzo Nazionale di Mafra."}
{"id": "100542", "revid": "120692063", "url": "https://it.wikipedia.org/wiki?curid=100542", "title": "Serie C1 1991-1992", "text": "La Serie C1 1991-1992 \u00e8 stata la quattordicesima edizione del terzo livello del campionato italiano di calcio, disputato tra il 15 settembre 1991 e il 31 maggio 1992 e concluso con la promozione della , della , del e della .\nStagione.\nDa quest'anno, le retrocessioni in Serie C2 si riducono da quattro a tre.\nIl girone A vede vincitore gli emiliani della che ritornano in Serie B esattamente dopo 10 anni. Per gli estensi si tratta del doppio salto di categoria in un anno (dalla C2 alla B, merito anche della presenza di Giovan Battista Fabbri in panchina). Ad agganciare il secondo e ultimo posto disponibile per i cadetti furono i brianzoli del che tornarono in B dopo 2 anni; i biancorossi riuscirono a scalzare i rivali del il 17 maggio con la vittoria sull', mentre i lariani non andarono oltre un pareggio contro i gi\u00e0 neopromossi spallini. La matematica promozione per gli uomini di Trainini arriv\u00f2 all'ultima giornata contro il al Brianteo (1-1).\nLe retrocessioni in C2 furono ad appannaggio di e che non evitarono la categoria inferiore, mentre e , finite al terz'ultimo posto a pari merito, disputarono uno spareggio che vide trionfare i biancocelesti il 7 giugno per 1-0 contro i nerostellati, sul neutro di Piacenza.\nIl girone B viene vinto gli umbri della che, con 44 punti, che ritornano in B dopo 12 anni. Al secondo posto (l'ultimo disponibile per la B) arriva la storica promozione per i pugliesi della che all'ultima giornata, con la vittoria in casa contro il per 1-0, beffano il quasi certo della promozione, fermato in trasferta sul pari a Barletta. Per la squadra (allora incorporata nella Provincia di Bari) fu la prima volta tra i cadetti.\nCadono in C2 , e , ma a causa di un illecito sportivo del , i giallobl\u00f9 siciliani, dal 5\u00ba posto finale, retrocessero a tavolino all'ultimo posto, e gli aretusei furono ripescati in C1. Non ci fu nessun spareggio retrocessione, anche se Barletta, Chieti e rischiarono di disputare gli spareggi.\nGirone A.\nClassifica finale.\nLegenda:\nRegolamento:\nNote:\nStatistiche.\nSquadre.\nPrimati stagionali.\nSquadre\nPartite\nGirone B.\nClassifica finale.\nLegenda:\nRegolamento:\nNote:"}
{"id": "100550", "revid": "2225", "url": "https://it.wikipedia.org/wiki?curid=100550", "title": "Clemente XI", "text": ""}
{"id": "100551", "revid": "2225", "url": "https://it.wikipedia.org/wiki?curid=100551", "title": "Innocenzo XII", "text": ""}
{"id": "100552", "revid": "155634", "url": "https://it.wikipedia.org/wiki?curid=100552", "title": "Villa Pamphili", "text": "Villa Pamphili \u00e8 la zona urbanistica 16X del Municipio Roma XII di Roma Capitale.\nSi estende sul quartiere Q. XII Gianicolense.\nGeografia fisica.\nIl territorio corrisponde a quello della villa Doria Pamphilj, dalla quale prende il nome.\nTerritorio.\nLa zona urbanistica confina:"}
{"id": "100553", "revid": "228587", "url": "https://it.wikipedia.org/wiki?curid=100553", "title": "Basilica di San Pancrazio", "text": "L'antica basilica di San Pancrazio \u00e8 una delle basiliche minori di Roma. Sorge sul Gianicolo, nel quartiere di Monte Verde presso il parco di Villa Doria Pamphilj. \u00c8 titolo cardinalizio, ed \u00e8 affidata dal XVII secolo all'Ordine dei carmelitani scalzi.\nStoria.\nLa basilica fu costruita per volere di papa Simmaco (498-514) sul luogo dove venne sepolto il famoso giovane martire San Pancrazio, che sub\u00ec il martirio a Roma all'et\u00e0 di circa 14 anni (12 maggio 304) durante il regno dell'imperatore Diocleziano, il quale promosse l'ultima, e durissima, persecuzione contro i cristiani, in cui persero la vita circa 15.000 cristiani.\nLa rapida diffusione della fama di San Pancrazio fece s\u00ec che gi\u00e0 alla met\u00e0 del VI secolo, la vicina Porta Aurelia delle Mura Aureliane avesse cambiato il suo nome in Porta San Pancrazio. Per assicurare alla basilica la regolarit\u00e0 dello svolgimento, al suo interno, delle funzioni religiose, papa Gregorio I volle che accanto ad essa fosse eretto un monastero, intitolato a , affidato a monaci benedettini.\nNella prima met\u00e0 del VII secolo, durante il pontificato di papa Onorio I, la basilica venne completamente ricostruita, affinch\u00e9 il sepolcro di San Pancrazio si trovasse esattamente sotto l'altar maggiore.\nGli affreschi della tribuna sono attribuiti al pittore Antonio Tempesta.\nNella basilica ci sono due entrate alle catacombe: la prima \u00e8 quella della matrona Ottavilla, che si occup\u00f2 della sepoltura del giovane San Pancrazio, non accessibile al pubblico ma solamente agli studiosi di archeologia cristiana; la seconda \u00e8 quella di San Pancrazio, accessibile al pubblico. Queste catacombe, rispetto ad altre pi\u00f9 famose, sono anguste e rendono l'idea delle difficolt\u00e0 di vita dei cristiani, che qui venivano per rendere omaggio ai morti e nelle cappelle sotterranee a far dire messa nel giorno della ricorrenza della morte dei propri cari o di qualche martire.\nLa basilica fu eretta in parrocchia il 12 aprile 1931 con la bolla \"Pastorale munus\" di papa Pio XI. Venne visitata da papa Giovanni Paolo II domenica 22 aprile 1979."}
{"id": "100556", "revid": "124898908", "url": "https://it.wikipedia.org/wiki?curid=100556", "title": "Mark Hoppus", "text": "Tra il 2005 e il 2009, Mark ha fatto parte dei +44, gruppo da lui formato insieme a Travis Barker, Shane Gallagher e Craigh Fairbough. In seguito alla reunion dei Blink-182, i +44 sembravano definitivamente sciolti, ma Mark e Travis hanno annunciato di voler continuare questo progetto, che \u00e8 in pausa.\nNei primi mesi del 2014, Mark e Chris Holmes, fondano un progetto musicale chiamato Nothing and Nobody e nel luglio dello stesso anno, insieme a Matt Skiba fonda un progetto musicale chiamato Cereal Killer che consiste nella produzione di canzoni punk per bambini.\nNel 2019 fonda, insieme ad Alex Gaskarth degli All Time Low, i Simple Creatures.\nBiografia.\nAdolescenza.\nMark Allan Hoppus soprannominato \"Young Heezy\" nasce in una famiglia povera. All'et\u00e0 di 15 anni, riceve il suo primo basso da suo padre dopo averlo aiutato ad imbiancare la casa. Suona all'inizio in una band chiamata Pier 69, cover band dei The Cure. Nel 1988 suona anche in una band chiamata The Attic Children, durante la sua permanenza a Washington, prima di trasferirsi a San Diego, California. Una volta trasferitosi l\u00ec, conosce, grazie a sua sorella Anne, Tom Delonge. La prima volta che Mark and\u00f2 a casa di Tom, lo vide skateboardare con i suoi amici. Per impressionarli, sal\u00ec su un lampione e non sapendo pi\u00f9 come scendere si ruppe entrambe le caviglie. Entrambi condividevano la loro passione per il punk, e cos\u00ec decisero di mettere in piedi una band.\nCarriera.\nGli anni nei Blink-182 dal 1992 al 2005.\nNel 1992 forma con Tom Delonge e un suo compagno di classe, Scott Raynor, la band allora denominata \"Duck Tape\". La band si chiam\u00f2 cos\u00ec fino al terzo show, in cui Tom disse di voler cambiare nome, in qualcosa come \"Blink\". Circa in quel momento, in cui Mark stava frequentando il liceo per diventare un insegnante di inglese, iniziano le registrazioni della prima demo, \"Flyswatter\". Mark per\u00f2 non fu mai totalmente libero per via del suo lavoro, che pot\u00e9 lasciare solo nel 1996, quando iniziarono i tour dei Blink. Solo una cosa and\u00f2 storto. Il nome \"Blink\" era gi\u00e0 in uso da una techno band irlandese, e quindi dovettero cambiarlo in Blink-182, col quale sono diventati famosi. I Blink-182 affermarono in un'intervista che 182 fosse il numero di volte che Al Pacino dice \"fuck\" nel film Scarface.\nDopo aver distribuito poche copie di \"Flyswatter\" e dell'altra demo Buddha, e aver firmato un contratto con la Cargo Music, pubblicando il loro primo album, \"Cheshire Cat\", nel 1998 i Blink-182 iniziano un tour per promuovere il loro ultimo album \"Dude Ranch\". Proprio nel mezzo di questa importante tappa, Scott decide di mollare con i Blink. Alcuni dicono che Scott venne allontanato dalla band per problemi di alcool, altri dicono che lasci\u00f2 la band per continuare gli studi. Si dice inoltre che Scott decise di abbandonare la band perch\u00e9 divenne troppo commerciale per i suoi gusti. Fortunatamente, in tour con loro vi erano gli Aquabats, che avevano come batterista Travis Barker.\nTravis impar\u00f2 in poco tempo tutta la scaletta dei Blink-182, e Tom e Mark decisero che era lui l'uomo giusto. Da qui fu un susseguirsi di successi, da \"Enema of the State\" (1999) per passare a \"Take Off Your Pants and Jacket\" (2001) finendo con \"Blink-182\" (2003) senza contare bonus disc e raccolte varie. Ad inizio 2005, la band si scioglie per una serie di motivi, alcuni ipotizzano sia stato a causa dell'atteggiamento di Tom, che pare pretendesse di gestire da solo la band e dopo, arrabbiato con Mark e Travis, decide di lasciare la band. Invece Tom dichiara di aver voluto semplicemente dare una svolta alla sua produzione musicale affrontando altri temi, insomma voleva crescere, suonando una musica pi\u00f9 matura ed impegnata; fonda cos\u00ec il gruppo degli Angels &amp; Airwaves.\n+44.\nTerminato il capitolo Blink-182, Mark e Travis non hanno intenzione di chiudere con la musica. Nel novembre 2005, formano la band +44, insieme a Shane Gallagher e Craig Fairbaugh, ex chitarrista dei The Nervous Return. Il nome deriva dal prefisso telefonico inglese, appunto \"+44\". Infatti, il progetto era gi\u00e0 stato discusso la prima volta nell'ultimo tour inglese dei Blink-182. L'album di debutto \u00e8 stato pubblicato il 14 novembre 2006, denominato When Your Heart Stops Beating. Nel 2008 sembrava fossero pronti per un nuovo album ma sono stati messi a letto dallo stesso Hoppus, impegnato oramai con Travis coi reuniti blink-182. Comunque Mark non ha chiuso le porte a un nuovo album dei +44.\nLa Reunion dei Blink-182 e attivit\u00e0 recenti.\nIl 13 gennaio 2009, in un'intervista, ha dichiarato la possibilit\u00e0 di tornare a suonare nei Blink-182 con Travis Barker e Tom Delonge, fino a quel momento si interesser\u00e0 ad un suo progetto da solista, assieme a Travis.\nL'8 febbraio 2009 Mark, con Tom e Travis, ha annunciato che i Blink-182 si sono riuniti e che stanno preparando un nuovo album e un tour mondiale.\nLa Reunion \u00e8 coincisa con la pubblicazione del nuovo album Neighborhoods nel 2011. La pubblicazione dell'album ha subito molti ritardi a causa degli impegni personali dei tre componenti e soprattutto della lontananza fisica tra loro.\nLa band inizia il suo 20th Anniversary Tour (originariamente conosciuto come Neighborhoods Tour) il 16 agosto 2011 in Canada e termina l'11 ottobre 2014 a Las Vegas. Il tour diviene di fatto l'ultima occasione per Hoppus di esibirsi al fianco di Delonge. \nInfatti Tom Delonge lascia il gruppo nel 2015, e viene sostituito da Matt Skiba degli Alkaline Trio. \nIn questa nuova formazione i Blink-182 pubblicano altri due album. Nel 2016 debutta California e nel 2019 Nine.\nSimple Creatures.\nIl 24 gennaio 2019, Hoppus annuncia la creazione di un nuovo gruppo, denominato Simple Creatures, insieme ad Alex Gaskarth degli All Time Low. Il gruppo pubblica la loro prima canzone \"Drug\" e in seguito il loro primo EP, \"Strange Love\". Il loro secondo EP, \"Everything Opposite\" \u00e8 stato pubblicato l'11 ottobre 2019.\nHa inoltre prodotto vari album di band come Motion City Soundtrack. Ha remixato e prodotto la canzone \"ABC\" dei Jackson 5. Hoppus ha condotto un programma televisivo in onda sull'emittente statunitense \"Fuse\", \"A Different Spin\". Gestisce un podcast chiamato Himynameismark.\nVita privata.\nMark ha sposato la sua fidanzata Skye Everly il 2 dicembre 2000, e ha avuto da lei un figlio, Jack Hoppus, nato il 5 agosto 2002. Ha due cani e un gatto di nome \"dirtbag\". Per qualche tempo ha vissuto a Londra, ma nel giugno 2014 \u00e8 ritornato in California.\nIl 24 giugno 2021 ha rivelato di avere il cancro e di avere iniziato il percorso di chemioterapia. A settembre ha annunciato di avere sconfitto la malattia.\nApparizioni musicali.\nMark Hoppus ha partecipato alla canzone \"Wrecking Hotel Rooms\" contenuta nell'album \"Panic\" degli MxPx, alla canzone \"Empire\" sempre degli MxPx, ha partecipato come cantante alla canzone dei Simple Plan \"I'd Do Anything\", alla canzone \"That Special Girl\" dei The Ataris e alla canzone \"Elevator\" dei Box Car Racer, progetto parallelo di Tom Delonge e Travis Barker. Nell'estate 2005 ha cantato insieme a Renee Renee nella canzone \"Paper Doll\", dell'album \"White Heat/Flyin Saucer\". Ha prodotto \"Commit This To Memory\" dei Motion City Soundtrack ed appare anche nell'album \"Changes\" della band romana dei Vanilla Sky dove canta un verso nella canzone \"Nightmare\". Nel 2012 collabora con il cantante Owl City, nella canzone Dementia.\nHa partecipato anche al video musicale di \"I Don't Care\" canzone dei Fall Out Boy e al video della canzone Mojo dei Peeping Tom. Ha prodotto \"Not Without a Fight\" dei New Found Glory.\nInoltre Mark Hoppus compare nel video di \"Weightless\" degli All Time Low, ai quali ha fornito anche un aiuto per scrivere i loro testi. Nel 2010 collabora con Pete Wentz, bassista dei Fall Out Boy, per la realizzazione di una delle colonne sonore del film \"Alice in Wonderland\", il singolo, in cui Mark canta, \u00e8 stato chiamato \"In Transit\".\nStrumentazione.\nI primi bassi che Mark utilizzava fino ad Enema of the State erano degli Ernie Ball Music Man Stingray di vari colori. Dopo di che utilizz\u00f2 dei Fender Precision Bass,comunque bassi che non riuscivano a rendere il suono caratteristico desiderato da Hoppus e che poi lo ha reso famoso tra i bassisti del mondo. Da sempre nel punk, il basso, \u00e8 caratterizzato da riff molto veloci in cui la completa apertura dei toni alti dello strumento trasformava questo strumento per lo pi\u00f9 da accompagnamento, in un vero e proprio strumento di punta, grazie all'effetto elastico/metallico cos\u00ec coinvolgente, da essere ricercato da quasi tutti i bassisti del genere, per non parlare di Hoppus poi che nel suo stile adora districarsi in arpeggi. Ma la posizione del pick up ha sempre posto limite al suono aperto e cos\u00ec espressivo su i toni alti, suono da sempre ricercato da Hoppus. Fu cos\u00ec che produsse in collaborazione con la Fender nel 2000 un suo modello di basso: il Fender Mark Hoppus Jazz Bass.\nQuesto, considerato come un Precison Bass, \u00e8 costituito dal corpo di un Jazz Bass e dal manico di un Precision Bass e un pick up split coil di casa Seymour Duncan, che grazie alla posizione del pick up leggermente pi\u00f9 rivolta verso il manico rispetto al Precision classico garantiva appieno il suono desiderato da Hoppus e dai milioni di bassisti amanti dello stile e genere diffusi in tutto il mondo.\nMark utilizz\u00f2 questo modello durante tutta la sua permanenza nei Blink-182, . Dopo la nascita dei Plus 44 il \"Fender Mark Hoppus Jazz Bass\" ha subito delle lievi modifiche: ad esempio mentre prima il corpo era di legno di ontano adesso \u00e8 di frassino, rendendolo di un colore pi\u00f9 chiaro, e i pick-up e le manopole sono spostate rispetto alla posizione originale. Anche i colori sono cambiati, infatti mentre nei Blink-182 i colori \"ufficiali\" erano il daphne blue e il rosa (soprattutto dopo l'ultimo album), nei Plus 44 il colore pi\u00f9 usato \u00e8 l'olympic white.\nOra per il tour dei Blink-182 usa tre nuovi bassi: \"I'm in a boat\" di colore bianco e con un polipo disegnato sopra, \"Like a boss\" interamente nero e \"Dick in a box\" che ricorda un po' i suoi precedenti bassi. Questi nuovi bassi hanno i pickup Seymour Duncan invertiti per migliorare il sound dei toni medi. Mark Hoppus monta da sempre corde Ernie Ball strings di taratura 105,85,65,45. Dall'inizio della sua carriera inoltre utilizza amplificatori Ampeg per testata e cassa. Suona con dei plettri Tortex.60 personalizzati dalla Dunlop per i Blink-182."}
{"id": "100557", "revid": "2225", "url": "https://it.wikipedia.org/wiki?curid=100557", "title": "Film d'animazione", "text": ""}
{"id": "100563", "revid": "125634466", "url": "https://it.wikipedia.org/wiki?curid=100563", "title": "Pronto soccorso", "text": "Il Pronto Soccorso (o PS) \u00e8 un'unit\u00e0 operativa dell'ospedale dedicata ai casi di emergenza-urgenza. A differenza di quanto accadeva in passato, oggi i Pronto Soccorso in Italia sono luoghi di diagnosi e cura dove si garantisce la prima valutazione. \nIl Pronto Soccorso \u00e8 infatti la struttura in cui professionisti molto formati, specialisti dell'emergenza-urgenza, trattano le acuzie e le malattie tempo-dipendenti oltre a dare risposte nelle maxi-emergenze e durante le pandemie.\nIl paziente viene valutato e immediatamente classificato per gravit\u00e0 o rischio di evoluzione sfavorevole, metodologicamente trattato in urgenza secondo le reali necessit\u00e0 di quel preciso momento, viene stilata una diagnosi e spesso si dimette il paziente dopo un periodo di trattamento o osservazione in OBI (Osservazione Breve Intensiva) o in Terapia Subintensiva.\nGrazie allo sviluppo delle OBI si sono negli anni ridotti moltissimo i ricoveri nei reparti ospedalieri, carenti di posti letto rispetto al passato. Per questa ragione i tempi di permanenza dei pazienti in PS si sono allungati.\nCaratteristica principale del Pronto Soccorso \u00e8 la garanzia di servizio ai cittadini 24 ore al giorno per 365 giorni l\u2019anno. Durante la pandemia Covid-19 il ruolo del Pronto Soccorso \u00e8 stato quello di arginare il diffondere della malattia attraverso l\u2019intenso lavoro di una determinante prima linea. Si pu\u00f2 affermare che tutti i Covid positivi ospedalizzati siano prima passati da un PS dove sono stati diagnosticati. Molti infetti sono stati curati e poi dimessi direttamente dalla struttura di PS.\nI Pronto Soccorso italiani hanno avuto il grande merito di rispondere in maniera veloce e flessibile alle esigenze imposte dalla pandemia con una riorganizzazione della struttura secondo doppi percorsi (pulito e sporco) continuando ad assicurare assistenza ai pazienti di qualunque altra patologia.\nIl sistema del \"triage\".\nL'accesso non avviene sulla base dell'ordine di arrivo delle persone che giungono al Pronto Soccorso ma sulla gravit\u00e0 delle loro condizioni valutata attraverso il \"triage\".\nIl triage \u00e8 il primo momento di accoglienza ed \u00e8 una funzione svolta da un professionista, un infermiere, specificamente formato e con esperienza di area d'emergenza. L'infermiere, attraverso un processo metodologico, scientifico e dinamico, identifica le priorit\u00e0 assistenziali dei pazienti attraverso una valutazione clinica e dell'eventuale rischio evolutivo e attribuisce a ogni paziente un codice di priorit\u00e0 in 5 livelli espressi in numeri (come sancito dalle Linee Guida licenziate dalla conferenza Stato-Regioni dell'Agosto 2019)\nCod 1- EMERGENZA: interruzione o compromissione di una o pi\u00f9 funzioni vitali.\nCod 2 - URGENZA: rischio compromissione funzioni vitali con rischio evolutivo o dolore severo.\nCod 3 - URGENZA DIFFERIBILE: condizioni stabili, senza rischio evolutivo con sofferenza e ricaduta sullo stato generale che presuppone solitamente prestazioni complesse.\nCod 4 - URGENZA MINORE: stabile, senza rischio evolutivo, richiede solitamente prestazioni diagnostico-terapeutiche semplici, monospecialistiche.\nCod 5 - NON URGENZA: problema non urgente, di minima rilevanza clinica.\nIn una prima fase di transizione -18 mesi - dalla pubblicazione i codici numerici sono stati affiancati a codici colore, diversi comunque rispetto alla precedente metodica a 4 colori (rosso, giallo, verde, bianco - come disciplinato dalle LLGG del 2001): Cod 1- rosso; Cod 2 - arancione; Cod 3 - azzurro; Cod 4 - verde; Cod 5 - bianco\nIl triage garantisce la presa in carico del paziente e definisce l'ordine di accesso alla visita medica. Fino alla visita medica il paziente sar\u00e0 sotto la responsabilit\u00e0 dell'infermiere formato che potr\u00e0 eventualmente rivalutare la codifica attribuita allo stato iniziale. Il triage quindi non riduce in genere i tempi di attesa ma li ridistribuisce a favore di chi ha necessit\u00e0 maggiore.\nIl servizio \u00e8 garantito H24, tutti i giorni dell'anno, da un numero di infermieri dedicati\u00a0 e di personale di supporto proprozionato alle dimensioni\u00a0 e all'attivit\u00e0 del Pronto Soccorso di riferimento.\nDa un punto di vista operativo il triage indicato dalle LLGG nazionali \u00e8 un triage globale che si sviluppa in 4 fasi:\nFase 1: valutazione immediata (sulla porta) rapida osservazione per la rilevazione di problemi assistenziali che necessitano di intervento immediato \nFase 2: valutazione soggettiva ed oggettiva con intervista sui motivi dell'accesso e rilevazione di segni, sintomi, parametri vitali, la valutazione della eventuale documentazione clinica del paziente compresa la terapia domiciliare;\nFase 3: indicazione del codice di priorit\u00e0 assegnazione codice, attuazione dei provvedimenti assistenziali ed eventuale attivazione di percorso clinico (alta-media-bassa intensit\u00e0) compresi fast-track ed eventuale \"see and treat\";\nFase 4: rivalutazione conferma o modifica del codice inizialmente assegnato. \nOrganizzazione materiale.\nLa vecchia conformazione strutturale del Pronto Soccorso, oggi superata dallo sviluppo della specialit\u00e0 e dall\u2019esperienza della pandemia Covid-19, prevedeva una o pi\u00f9 sale di emergenza, tra cui la \"sala rossa\" per i casi pi\u00f9 gravi, sale visita, sale per la breve osservazione (astanteria), sale di attesa e sportelli per l\u2019accettazione. Oggi il modello strutturale \u00e8 da riscrivere.\nEvoluzione e storia.\nIn Italia, il concetto di Pronto Soccorso \u00e8 stato affiancato nei principali ospedali dal concetto pi\u00f9 ampio di Struttura Complessa \"Dipartimento d'Emergenza e Accettazione\" (DEA) un vero e proprio reparto di assistenza in Medicina d'emergenza-urgenza, tuttavia esistono ancora diffusamente servizi di Pronto Soccorso che non configurano la complessit\u00e0 assistenziale del DEA ma che sono in grado di fornire servizi di emergenza e urgenza, grazie alla formazione specialistica di medici e infermieri.\nAlcuni servizi a complessit\u00e0 minore sono detti Punti di Primo Intervento (PPI) e si differenziano dai Pronto Soccorso in quanto i pazienti vi possono accedere solo autonomamente e non accompagnati da un'ambulanza del servizio di emergenza-urgenza ed inoltre possono fornire un servizio anche solo sulle 12 ore invece che sulle 24 ore."}
{"id": "100565", "revid": "46291", "url": "https://it.wikipedia.org/wiki?curid=100565", "title": "Juncaceae", "text": "Le Juncaceae, (\"Juncaceae\" Juss., 1789) sono una famiglia di piante monocotiledoni dell'ordine delle Poales, che comprende 8 generi con circa 400 specie, tipiche degli ambienti umidi e palustri delle regioni temperate o fredde.\nSono generalmente piante erbacee annuali o perenni, dotate di rizomi striscianti, fusti eretti cilindrici, foglie lineari guainanti, spesso munite di ligula, e riunite in ciuffi basali.\nI fiori ermafroditi sono generalmente piccoli, e raccolti in cime pluriflore, raramente isolati, con 6 tepali membranosi, 6 stami, ovario supero uni-triloculare con 3 carpelli, impollinazione generalmente anemofila, in alcuni casi entomofila, frutti a capsula.\nI fiori sono portati in infiorescenza ad ANTELA terminale (pannocchie con rami laterali pi\u00f9 sviluppati dei rami principali). All'ascella dell'antela spesso \u00e8 presente una brattea (superante o no l'infiorescenza) con aspetto simile a una foglia oppure cilindrica (talvolta rigida e con terminazione spinosa) tanto da sembrare il prolungamento del fusto.\nIn Italia vivono spontanee circa 40 specie raccolte nei generi \"Juncus \"(foglie giunchiformi, senza ciglia, capsula triloculare con semi numerosi) e \"Luzula \"(foglie con lamina piana - raramente giunchiforme - ciliata sul margine - almeno alla base -, capsula uniloculare con 3 semi).\nLe Giuncacee vengono utilizzate per fare canestri o impagliare sedie (\"Juncus effusus\"), per la produzione di cordami (\"Juncus maritimus\"), o come piante ornamentali come bordure di specchi d'acqua o in stagni e laghetti."}
{"id": "100567", "revid": "339392", "url": "https://it.wikipedia.org/wiki?curid=100567", "title": "Cdma", "text": ""}
{"id": "100571", "revid": "42371", "url": "https://it.wikipedia.org/wiki?curid=100571", "title": "Lista delle generazioni dei telefoni cellulari", "text": ""}
{"id": "100573", "revid": "118746908", "url": "https://it.wikipedia.org/wiki?curid=100573", "title": "Conte Rosso (transatlantico)", "text": "Il Conte Rosso fu un transatlantico della Marina mercantile italiana realizzato nei cantieri scozzesi William Beardmore &amp; Co. a Dalmuir nei pressi di Glasgow per la compagnia di navigazione Lloyd Sabaudo di Genova.\nStoria.\nLa sua costruzione era stata avviata nel 1914 per il Lloyd Sabaudo di Genova, ma con lo scoppio della prima guerra mondiale nel 1915 prima di essere completato il piroscafo fu requisito dal Governo inglese, trasformato in portaerei, una delle prime in assoluto, e consegnato alla Royal Navy con il nome di HMS \"Argus\".\nNel 1919 negli stabilimenti William Beardmore &amp; Co. di Dalmuir, in Scozia, venne riavviata la costruzione del nuovo \"Conte Rosso\". Dopo un anno e mezzo di lavori il piroscafo venne varato il 10 febbraio 1921 e finalmente consegnato all'originario proprietario, il Lloyd Sabaudo con il nome di \"Conte Rosso\", in onore di Amedeo VII di Savoia, Conte di Savoia e Conte d'Aosta, Moriana e Nizza dal 1383 al 1391.\nCon la medesima onomastica, dai cantieri di Glasgow sarebbero state realizzate in breve periodo anche le navi \"Conte Biancamano\", \"Conte Grande\" e \"Conte Verde\". Mentre il \"Conte Verde\" era un'unit\u00e0 similare al \"Conte Rosso\", sebbene leggermente pi\u00f9 piccola, il \"Conte Biancamano\" e il \"Conte Grande\", di costruzione successiva, erano pi\u00f9 grandi e presentavano varie differenze.\nLa nave aveva una prua verticale e due alberi. La lunghezza era di 180,01 metri, la larghezza di 22,61 metri e la stazza lorda di tonnellate. L'apparato di propulsione era costituito da due turbine a vapore a doppio riduttore, collegato a due eliche, e sviluppava la potenza di CV e una velocit\u00e0 di crociera di 18,5 nodi, con i gas di scarico dell'apparato motore che sfogavano in due fumaioli. \nIl primo tentativo di varo, il 26 gennaio 1921, fall\u00ec perch\u00e9 la nave rimase ferma sullo scalo. Solo il 10 febbraio il \"Conte Rosso\" pot\u00e9 scendere in acqua. Il viaggio inaugurale, con partenza il 29 marzo 1922, avvenne sulla rotta Genova-Napoli-Montevideo-Buenos Aires, ma dal 1922 al 1928 il piroscafo fu impiegato sulla linea da Genova a New York via Napoli.\nNel febbraio 1928 il \"Conte Rosso\" fu trasferito sulla linea per il Sudamerica percorsa nel primo viaggio e vi rimase sino al 1932, quando, con la fusione del Lloyd Sabaudo e di due altre importanti compagnie (Cosulich Line e Navigazione Generale Italiana) nella Societ\u00e0 Italia, fu noleggiato al Lloyd Triestino che l'acquist\u00f2 un anno pi\u00f9 tardi, impiegandolo sulla rotta Trieste-Shanghai con tappe a Venezia, Brindisi, Suez, Bombay e Singapore. Nel corso di una di queste navigazioni a bordo del \"Conte Rosso\" nacque lo scrittore Gaspare Barbiellini Amidei mentre la nave era in navigazione nel Mar Arabico. \nNel 1935, durante la guerra d'Etiopia, fu requisito dal governo e adibito al trasporto di truppe e coloni in Africa Orientale Italiana.\nL'anno successivo, restituito al Lloyd Triestino, fu sottoposto a lavori di ammodernamento nei cantieri dello Stabilimento Tecnico Triestino che videro la stazza diminuita a tonnellate e la sostituzione dell'apparato motore: il nuovo apparato motore, costruito dalla Franco Tosi di Legnano, aveva una potenza di CV e consent\u00ec di incrementare la velocit\u00e0 a 20 nodi.\nDurante la seconda guerra mondiale, il 3 dicembre 1940, venne requisito dalla Regia Marina a Genova e adibito al trasporto di truppe in Libia. Effettu\u00f2 diversi viaggi trasportando parecchie migliaia di uomini (fra cui per esempio, l'8 febbraio 1941, reparti della Divisione Ariete), sino al 24 maggio 1941.\nAlle 4:40 di quel giorno il \"Conte Rosso\" part\u00ec da Napoli per Tripoli assieme ad altre tre grandi navi passeggeri adibite al trasporto di truppe: i piroscafi \"Marco Polo\" ed \"Esperia\" e la motonave \"Victoria\". La scorta era fornita dalle torpediniere \"Procione\", \"Pegaso\" e \"Orsa\", e dal cacciatorpediniere \"Freccia\". Al comando del convoglio vi era il contrammiraglio Francesco Canzoneri. In mare vi era poi una scorta indiretta costituita dagli incrociatori pesanti \"Trieste\" e \"Bolzano\" e dai cacciatorpediniere \"Ascari\", \"Corazziere\" e \"Lanciere\". Altre tre torpediniere - \"Calliope\", \"Perseo\" e \"Calatafimi\" furono inviate a rafforzare la scorta diretta ma rientrarono in porto in serata. Il \"Conte Rosso\" aveva a bordo 280 uomini d'equipaggio e fra ufficiali, sottufficiali e soldati diretti in Libia, per un totale di uomini. Alle 20:40 la rotta del convoglio s'incroci\u00f2 con quella del sommergibile inglese comandato da David Wanklyn; esso lanci\u00f2 due siluri che, dopo essere passati vicino al \"Freccia\", colpirono il \"Conte Rosso\", che affond\u00f2 di prua in una decina di minuti, a circa 10 miglia per 83\u00b0 da Capo Murro di Porco in Sicilia (al largo di Siracusa).\nPersero la vita persone e vennero recuperate soltanto 239 salme, nonostante il prodigarsi delle unit\u00e0 che facevano parte della scorta. Tra le navi soccorritrici ci fu la nave ospedale \"Arno\", in navigazione tra Bengasi (Libia) e Napoli, che trasportava feriti e che alle ore 23:00 devi\u00f2 la rotta verso il punto dell'affondamento. Presero parte ai soccorsi anche il \"Corazziere\", il \"Lanciere\", la \"Procione\" e la \"Pegaso\", recuperando sopravvissuti. Gran parte delle vittime non ebbe il tempo di abbandonare la nave o fu strangolata dai propri giubbotti salvagente, dopo essersi tuffata da un'altezza di decine di metri (l'appruamento aveva infatti portato il \"Conte Rosso\" a impennare la poppa molto al disopra della superficie). Il relitto del \"Conte Rosso\" - la nave italiana che nella seconda guerra mondiale, prima dell'armistizio, ebbe il maggior numero di vittime - giace in posizione 36\u00b041' N, 15\u00b042' E."}
{"id": "100574", "revid": "1898473", "url": "https://it.wikipedia.org/wiki?curid=100574", "title": "Yokohama kaidashi kik\u014d", "text": " \u00e8 un \"seinen\" manga scritto e disegnato da Hitoshi Ashinano e pubblicato con cadenza mensile sulla rivista \"Afternoon\" di K\u014ddansha dal 25 ottobre 1994 al 25 febbraio 2006. Sono stati pubblicati 141 capitoli raccolti in 14 volumi sotto l'etichetta Afternoon KC tra il 23 agosto 1995 e il 23 maggio 2006; la serie \u00e8 stato tradotto in Corea da Haksan Publishing e in Taiwan da Tong Li Publishing. Dal manga sono state tratte due serie di OAV composte di due episodi l'una: la prima serie distribuita nel 1998 mentre la seconda tra il 2002 ed il 2003. Il manga segue le avventure della robot Alpha Hatsuseno che vive spensieratamente la sua vita in un mondo post-apocalittico dove l'umanit\u00e0 si avvia verso il declino.\nTrama.\nIl genere umano \u00e8 sulla via del declino a causa di un disastro ambientale che ha causato un innalzamento costante ed inarrestabile del livello del mare, il quale ha portato alla progressiva cancellazione delle citt\u00e0 costiere. La popolazione umana, ridotta di numero, ha cos\u00ec dovuto limitare il proprio tenore di vita, ritirandosi in piccole comunit\u00e0 spesso molto distanti tra loro. Alpha Hatsuseno \u00e8 una robot umanoide che gestisce una caffetteria piuttosto isolata vicino alla costa nella penisola di Miura, in Giappone. \u00c8 aperta, allegra, esuberante e talvolta un po' ingenua, e trascorre le sue giornate in maniera spensierata, servendo i clienti che arrivano al caf\u00e9 oppure andando in giro sul suo scooter.\nMedia.\nManga.\nUn primo capitolo del manga venne pubblicato sulla rivista \"Afternoon\" di K\u014ddansha il 25 febbraio 1994, seguito da un secondo il 25 luglio dello stesso anno; a partire dal 25 ottobre 1994 il manga \u00e8 stato serializzato regolarmente sulla stessa rivista fino al 25 febbraio 2006, per un totale di 141 capitoli raccolti in 14 volumi \"tank\u014dbon\". Successivamente alla conclusione, nel luglio del 2006, nuovamente su \"Afternoon\", fu pubblicato un capitolo speciale di 6 pagine. In seguito la serie ha avuto una nuova riedizione in 10 volumi venduti tra il 23 ottobre 2009 ed il 7 luglio 2010, col decimo volume che ha visto l'inclusione del capitolo speciale.\nIl manga \u00e8 stato tradotto in coreano da Haksan Publishing che ha pubblicato il manga tra il 22 gennaio 1997 ed il 19 luglio 2006, mentre Tong Li Publishing ha tradotto la serie in cinese per il Taiwan e venduto i 14 volumi tra il 13 settembre 1999 ed il 18 dicembre 2006.\nOAV.\nUna prima serie di OAV fu pubblicata in due VHS il 21 maggio e il 2 dicembre 1998, poi ripubblicati in un unico DVD il 19 luglio 2000 ed in un DVD in edizione limitata il 10 luglio 2002. Gli episodi hanno adattato le storie dei primi 3 volumi con una sigla d'apertura intitolata \"Caf\u00e9 Alpha\" ed una sigla di chiusura intitolata \"Heiten Jikan\", entrambe interpretate da GONTITI. La regia \u00e8 stata affidata a Takashi Anno ed \u00e8 stata prodotta da Aniplex e Ajia-do Animation Works mentre Hekiru Shiina \u00e8 stata la doppiatrice di Alpha Hatsuseno.\nUna seconda serie di OAV fu pubblicata nuovamente in VHS e DVD il 18 dicembre 2002 ed il 5 marzo 2003, adattando alcune storie tratte dai volumi 7, 8 e 9 del manga. La regia \u00e8 stata affidata a Tomomi Mochizuki mentre Alpha Hatsuseno \u00e8 stata nuovamente doppiata da Hekiru Shiina, la quale ha anche interpretato la sigla di chiusura \"Fuwafura\".\nAltri media.\nDal manga sono stati adattati i primi volumi del manga in tre drama CD, di cui i primi due sono stati venduti rispettivamente nel febbraio 1996 e nel marzo 1997; i tre CD sono stati poi riproposti in una nuova edizione nel 2002. Inoltre, nel luglio 1998, \u00e8 stato pubblicato un CD musicale contenente 14 tracce di musiche provenienti dalla prima serie OAV.\nIl 24 settembre 1997 \u00e8 stato pubblicato un \"postcard book\" contenente alcune illustrazioni del manga mentre il 20 marzo 2003 \u00e8 stato pubblicato un \"artbook\". Inoltre sono stati commercializzati diversi calendari con illustrazioni provenienti dalla serie tra il 1999 e il 2005. Dopo la conclusione del manga, \u00e8 stato inoltre scritto un romanzo da Teriha Katsuki e illustrato da Hitoshi Ashinano il 23 ottobre 2008 con una storia inedita ambientata dopo la fine della serie intitolata .\nAccoglienza.\nIl manga ha vinto il premio Seiun nel 2007 per il miglior manga dell'anno. Sul sito MyAnimeList, il manga \u00e8 complessivamente valutato con un voto medio di 8,70, mentre le due serie di OAV sono valutate rispettivamente con un voto medio di 7,41 e 7,42. Del manga viene esaltato il particolare ritmo narrativo che consente all'autore di mantenere fresca l'opera per tutta la sua durata senza cadere nel ripetitivo, mostrando sia capitoli muti, sia capitoli con monologhi sia capitoli con molto testo, riuscendo a portare, al termine della lettura, il lettore in uno stato di tranquillit\u00e0. Nella serie animata sono stati particolarmente apprezzati i paesaggi naturali ricchi di dettagli e le musiche della prima serie, mentre queste ultime nella seconda serie, tendenti pi\u00f9 all'orchestrale, rovinano alcune atmosfere. Inoltre viene enfatizzato come non ci sia una particolare profondit\u00e0 nella storia o scene d'azione spettacolari ma solo un tranquillo e nostalgico scorrere del tempo."}
{"id": "100578", "revid": "46291", "url": "https://it.wikipedia.org/wiki?curid=100578", "title": "Curcuma zedoaria", "text": "La zedo\u00e0ria (Curcuma zedoaria) \u00e8 una pianta erbacea perenne del genere \"Curcuma\", della famiglia delle \"Zingiberaceae\", originaria dell'India e coltivata nel sud-est asiatico.\nDescrizione.\nLa zedoaria presenta un grosso rizoma da cui si originano sia rami sterili con foglie lanceolate sia rami fertili con fiori bianco-giallastri con sfumature porporine, terminanti con un ciuffo di brattee bianco-porporine.\nUsi.\nTalvolta impiegata in cucina come spezia, rientra nella composizione di alcuni liquori amaro-tonici, possedendo una spiccata azione sull'apparato digerente come eupeptico e carminativo."}
{"id": "100579", "revid": "123129139", "url": "https://it.wikipedia.org/wiki?curid=100579", "title": "Francisco T\u00e1rrega", "text": "Chitarrista autodidatta.\nCominci\u00f2 a studiare pianoforte e composizione al conservatorio di Madrid nel 1864 e molto probabilmente impar\u00f2 a suonare la chitarra da autodidatta, ma nel 1872 studi\u00f2 per un breve periodo presso il chitarrista Juli\u00e1n Arcas. Questo fondere lo studio della composizione e del pianoforte alternato all'attivit\u00e0 concertistica gli permise di acquisire una notevole padronanza tecnica sullo strumento. Secondo Emilio Pujol con il suo modo di suonare \"si era collocato fuori dalla comune condizione dei chitarristi\".\nSi suppone che la postura con la chitarra poggiata sulla gamba sinistra rialzata dallo sgabello (conseguenza anche di un aumento considerevole delle dimensioni dello strumento) sia diventato uno standard per i chitarristi classici a partire da lui.\nCome Fernando Sor, inoltre, suonava la chitarra senza utilizzare le unghie, attaccando la corda direttamente con il polpastrello. Si \u00e8 supposto che la sua predilezione per il tocco appoggiato (in gergo \"carota\", segnato in pentagramma con il \"marcato\") derivasse da una modifica strutturale dello strumento, il rialzo della tastiera rispetto al piano armonico (Radole); in ogni caso si tratta di una delle innovazioni tecniche di T\u00e1rrega, insieme alla liberazione del mignolo dall'appoggio sulla cassa.\nAmpli\u00f2 in maniera considerevole il repertorio non originale di musiche per chitarra effettuando diverse trascrizioni, alcune delle quali d'innegabile effetto secondo gli stessi compositori, come risulta per i brani di Isaac Alb\u00e9niz. Nel 1890 compose un gruppo di esercizi destinati alla sua allieva del tempo, Elvira Mingot Bas.\nSicuramente il suo approccio verso la chitarra gli permise di sperimentare tecniche diverse dal tradizionale modo di suonare dei suoi contemporanei, diffondendo l'uso del tremolo e del \"rasgueado\" (raschiato). Le sue composizioni, oltre ad avere una melodia orecchiabile, presentano una struttura formale pianistica, che richiama quelle di Fryderyk Chopin e Robert Schumann.\nSvolse attivit\u00e0 concertistica, da chitarrista, soprattutto in Spagna e quando si stabil\u00ec a Barcellona cominci\u00f2 anche l'attivit\u00e0 didattica; tra i suoi allievi vi furono Emilio Pujol (suo futuro biografo) e Miguel Llobet. Interruppe le esecuzioni in pubblico nel 1906, a causa di una paralisi al braccio destro.\nUna biografia del chitarrista scevra di miti e falsificazioni fu redatta dal suo allievo Domingo Prat.\nAllievi.\nNel 1907 ebbe come allieva la riminese Maria Rita Brondi, che ebbe a definire \"discipula predilecta\" nella dedica del \"Minuetto\", che scrisse per lei. \nFra gli altri allievi, anche l'editore Alfred Cottin, Miguel Llobet, ed Emilio Pujol.\nOpere principali.\nA parte le sue opere originali per chitarra, tra cui \"Recuerdos de la Alhambra\", \"Capricho arabe\" e la \"Danza mora\", arrangi\u00f2 pezzi di altri autori per questo strumento, come alcuni brani di Ludwig van Beethoven, Fr\u00e9d\u00e9ric Chopin, Felix Mendelssohn e la famosa \"Serenata spagnola\" del catalano Joaquim Malats; pi\u00f9 di 100 furono le trascrizioni per chitarra che elabor\u00f2, consentendo alla chitarra di rinascere come strumento classico.\nCome altri suoi contemporanei spagnoli, per esempio, il suo amico Isaac Alb\u00e9niz, T\u00e1rrega aveva interesse a combinare la tendenza romantica prevalente nella musica classica con elementi popolari spagnoli. Il chitarrista contemporaneo Angelo Gilardino ha scritto che i 9 preludi di T\u00e1rrega sono \"... il pi\u00f9 profondo pensiero musicale di T\u00e1rrega in forma concentrata\".\nPujol rilanci\u00f2 il racconto di Apeles Mestres, che raccontava di quando Alb\u00e9niz ud\u00ec la sua musica trascritta ed eseguita da T\u00e1rrega, in particolare la \"Serenata\", e si emozion\u00f2 e si commosse a tal punto che non pot\u00e9 trattenersi dal gridare che era cos\u00ec che aveva concepito la sua musica.\n\u00c8 considerato il creatore dei fondamenti tecnici della chitarra classica del XX secolo e ha permesso di sviluppare interesse per la chitarra come strumento da concerto.\nCuriosit\u00e0.\n&lt;score vorbis=\"1\"&gt;\n\\relative c {\n \\key a \\major\n \\time 3/4\n e8 d fis,4 gis\n cis8 b d,4 e\n b'8 a cis,4 e\n a2. \\bar \"|.\"\n&lt;/score&gt;\nMolti artisti contemporanei hanno arrangiato le sue opere: Mike Oldfield, in particolare ha incluso una versione orchestrale dei \u2018'\u2019Recuerdos de la Alhambra'\u2019' nella colonna sonora del film Urla del silenzio, diretto da Roland Joff\u00e9 nel 1984.\nPer il film L'amore ai tempi del colera, diretto da Mike Newell nel 2007, tratto dal romanzo dello scrittore colombiano Gabriel Garc\u00eda M\u00e1rquez, \u00e8 stata utilizzata come colonna sonora \u2018'\u2019Hay amores'\u2019', composta da Shakira. La parte strumentale di questa canzone \u00e8 basata interamente sul \u2018'\u2019Capricho arabo'\u2019'di T\u00e1rrega, mentre il testo \u00e8 stato scritto dall'artista colombiana, che si \u00e8 ispirata ai paesaggi del suo Paese."}
{"id": "100581", "revid": "287204", "url": "https://it.wikipedia.org/wiki?curid=100581", "title": "Francisco Tarrega Eixea", "text": ""}
{"id": "100582", "revid": "287204", "url": "https://it.wikipedia.org/wiki?curid=100582", "title": "Francisco Tarrega", "text": ""}
{"id": "100583", "revid": "1658", "url": "https://it.wikipedia.org/wiki?curid=100583", "title": "Francisco T\u00e1rrega Eixea", "text": ""}
{"id": "100585", "revid": "453768", "url": "https://it.wikipedia.org/wiki?curid=100585", "title": "Calibro", "text": "Il calibro (dall'Arabo \"qalib\") \u00e8 uno strumento di misura della lunghezza, adatto a misurare la larghezza e lunghezza di un oggetto, la distanza tra due facce piane o la profondit\u00e0 di un foro. Gli strumenti in commercio hanno tipicamente una risoluzione pari a un decimo, un ventesimo, un cinquantesimo o un centesimo di millimetro.\nLa sua invenzione risale al 1632 ed \u00e8 attribuita al francese Pierre Vernier, che progett\u00f2 la forma attuale del calibro perfezionando l'invenzione del nonio da parte di Pedro Nunes (1542). Particolari tipi di calibro a compasso compaiono nella seconda met\u00e0 del '500 come il calibro per proiettili realizzato da Lorenzo Batecin.\n\u00c8 utilizzato principalmente nell'ingegneria meccanica e nelle costruzioni, per misurare la distanza tra due pareti simmetricamente opposte.\nUn calibro pu\u00f2 consistere in un semplice compasso o essere dotato di scala di lettura, come nel caso del calibro a corsoio a nonio (noto anche come calibro Vernier).\nCol nome di calibro Palmer si indica uno strumento pi\u00f9 preciso, detto anche micrometro.\nCalibro a cavaliere.\nDefinito anche micrometro a cavaliere perch\u00e9 va a \"cavallo\" (per via della misurazione a rotella come nel micrometro), non \u00e8 propriamente un calibro in quanto le misure non sono lette direttamente, bens\u00ec calcolate.\nIl calibro a cavaliere viene utilizzato esclusivamente per la misurazione di corpi cilindrici privi di ovalizzazione di grande diametro.\nLa visualizzazione avviene a quadrante tramite un comparatore (in alto nella foto) e tramite un misuratore micrometrico (in basso al centro).\nIl modo d'uso prevede di appoggiare verticalmente a cavaliere (da cui il nome) sul pezzo da misurare lo strumento in modo da girare col proprio peso sul pezzo stesso.\nCalibro a compasso.\nIl calibro a compasso (vedi foto) \u00e8 un tipo di calibro costituito da due bracci opportunamente sagomati fulcrati ad un'estremit\u00e0. Normalmente questi calibri non possono eseguire direttamente delle misure in quanto sprovvisti di scale graduate su cui leggere la misura; ci\u00f2 nonostante possono essere definiti strumenti di misura in quanto \u00e8 possibile fare dei confronti tra due grandezze fisiche (tipicamente lunghezze).\nNormalmente viene usato per veloci confronti su misure di interni o esterni, accompagnato da una riga graduata di riferimento: si utilizza chiudendo il compasso fino a sfiorare le superfici da controllare, poi si va a controllare sullo strumento di riferimento la misura ottenuta. L'uso di questa metodologia e di questa strumentazione, permette di ottenere misure di scarsa precisione (intorno al mm). Se per\u00f2 viene usato con molta perizia (specie nello sfioramento delle superfici) e accompagnato con un adeguato strumento di riferimento (es. un micrometro), \u00e8 possibile fare misure con precisione di qualche centesimo di millimetro.\nSi possono definire due tipi di calibri a compasso:\nCalibro a corsoio.\nIl calibro a corsoio \u00e8 un tipo di calibro costituito da un regolo graduato realizzato in due parti che scorrono assialmente tra loro, e sono dotate di appendici (becchi, aste) che servono da battuta per le quote da misurare.\nNormalmente si definisce \"parte fissa\" o \"corpo\" la parte che reca la gradazione principale, mentre l'altra si definisce parte mobile, o semplicemente \"corsoio\".\nIl corsoio dispone di un sistema di bloccaggio per evitare di perdere accidentalmente la misura durante la manipolazione dello strumento. Normalmente vengono usati o un pulsante frizionante o una vite di bloccaggio.\nLa massima apertura del calibro \u00e8 definita portata.\nClassificazione per tipologia di rilievi.\nA seconda del tipo di appendici il calibro pu\u00f2 essere classificato:\nI becchi spesso vengono realizzati rastremati per la misurazione di gole o cave.\nParticolarmente critica \u00e8 la realizzazione di calibri per letture di profondit\u00e0:\nla difficolt\u00e0 nel realizzare stabili superfici di riferimento, problemi d'allineamento e flessioni nell'asta, limitano la precisione di misura per i modelli pi\u00f9 economici. Solo modelli pensati appositamente per questo impiego garantiscono adeguate precisioni di misura.\nClassificazione per tipologia di lettura.\nA seconda del sistema di lettura il calibro pu\u00f2 essere classificato:\nCalibro a nonio semplice.\nIn questo tipo di calibro a corsoio, sul corpo vengono normalmente incise due scale, una in millimetri e una in frazioni di pollici. Sul corsoio vengono invece incisi dei noni per la lettura di precisione. Pertanto, sulla scala fissa vengono letti i millimetri (o i pollici), sul nonio le relative frazioni.\nI noni possono essere decimali, ventesimali o cinquantesimali, e conseguentemente la risoluzione dello strumento potr\u00e0 essere di 0,1 - 0,05 - 0,02\u00a0mm. Noni con risoluzioni superiori non sono convenienti in quanto, per essere leggibili, devono avere dimensioni notevoli.\nLa graduazione sul nonio viene realizzata per i calibri decimali dividendo in 10 parti 9 millimetri della scala principale; per i calibri ventesimali dividendo in 20 parti 19 millimetri della scala principale; per i calibri cinquantesimali dividendo in 50 parti 49 millimetri della scala principale; e cos\u00ec via. \nIl lato dove \u00e8 stato inciso il nonio \u00e8 smussato, per avvicinarlo alla scala della parte fissa, e annullare gli errori di parallasse. Le graduazioni vengono incise e annerite, per evitare che vengano cancellate da abrasioni accidentali.\nIn genere i calibri cinquantesimali dispongono di una parte scorrevole divisa in due sezioni collegate con una vite micrometrica, che facilita la regolazione fine della misura. Tutte e due le sezioni dispongono di viti di bloccaggio, mentre solo una dispone del nonio. La misura si effettua seguendo queste operazioni:\nCalibro con nonio doppio.\nSi tratta di due calibri disposti perpendicolarmente, uno verticale misura profondit\u00e0 ed altezza, l'altro orizzontale misura gli spessori.\nPu\u00f2 essere utilizzato per valutare i denti di una ruota dentata o come valutatore di conicit\u00e0.\nCalibro a quadrante.\nIn questi tipi di calibri, sul corpo viene normalmente incisa una scala millimetrata, mentre sul corsoio viene montato un quadrante ad orologio mosso dal movimento del corsoio con cinematismi simili a quelli usati per i comparatori. Pertanto, sulla scala fissa vengono letti i millimetri, sul quadrante le relative frazioni.\nI quadranti normalmente sono realizzati per visualizzare 1 o 2\u00a0mm a giro, con una risoluzione 0,01 - 0,02\u00a0mm.\nSpesso i quadranti hanno la possibilit\u00e0 di essere regolati per far coincidere lo zero della scala con una posizione arbitraria della lancetta; utile per effettuare confronti tra diverse quote, ma che necessita una verifica preventiva della posizione dello zero, quando si fanno misure assolute.\nCalibro digitale.\nIn questo tipo di calibro, sul corsoio viene montato un indicatore elettronico digitale che ne rileva lo spostamento, mentre sul corpo viene normalmente incisa una scala millimetrata, usata per\u00f2 solo per la verifica grossolana dello strumento elettronico.\nI display sono normalmente realizzati con una risoluzione 0,01\u00a0mm.\nL'evoluzione dell'elettronica ha permesso la realizzazione di indicatori miniaturizzati e dal consumo molto basso, tanto da poter essere facilmente alimentati da una comune batteria a bottone.\nGli indicatori possono disporre di numerose funzioni:\nStruttura.\nI calibri tradizionalmente vengono realizzati in acciaio inossidabile, onde prevenire la corrosione. Questi vengono satinati o cromati per prevenire abbagliamenti durante la lettura di scale e noni.\nSpesso, specie i becchi e le parti di scorrimento, subiscono trattamenti di indurimento, allo scopo di ridurne l'usura (con i conseguenti errori di misura).\nDi recente vengono realizzati anche calibri di plastica, pi\u00f9 economici, per applicazioni dove non \u00e8 necessaria grande precisione.\nIn genere i calibri cinquantesimali dispongono di una rotella di movimentazione fine dello spostamento del corsoio, che facilita la regolazione fine della misura.\nNei calibri di maggior pregio, il corsoio \u00e8 provvisto di un lardoncino di bronzo regolabile, che permette di ridurre il gioco tra le due parti (fonte di errori di misura), senza ridurne troppo la scorrevolezza. Periodicamente, questo va regolato per compensarne l'usura.\nI calibri vengono costruiti in modo che lo strumento dia la massima precisione alla temperatura standard di 20\u00a0\u00b0C. Misurazioni effettuate a temperature significativamente pi\u00f9 alte, e con strumenti di grande risoluzione, devono tenere conto della dilatazione del materiale con cui \u00e8 costruito il calibro stesso.\nVerifica e taratura.\nLa verifica di un calibro a corsoio consiste solitamente nel controllo della scorrevolezza e dell'assenza di giochi meccanici tra il corpo ed il corsoio. Nella verifica viene controllato anche il mantenimento della misura quando vengono serrate le viti di freno. Per i calibri a corsoio con lettura digitale si verifica inoltre che non siano presenti segmenti bruciati che potrebbero fornire una lettura errata.\nLa taratura di un calibro a corsoio consiste nella misura diretta di campioni di lunghezza, come blocchetti pianparalleli (solitamente di grado 0 o grado 1) e anelli calibrati. In ambito industriale europeo la normativa di riferimento per la taratura dei calibri \u00e8 la EN ISO 13385-1. \nLa taratura dei calibri a corsoio, se non diversamente richiesto, deve essere sempre riferita alla temperatura di 20 \u00b0C (68 \u00b0F), temperatura di riferimento internazionale per le misure dimensionali.\nCalibri fissi.\nPer verificare che le dimensioni di un oggetto siano comprese nei limiti di tolleranza previsti, si possono impiegare calibri fissi, detti anche \"calibri differenziali\" o \"calibri passa - non passa\". Sono calibri che non danno la lettura del valore della dimensione, ma permettono di verificare se un pezzo prodotto \u00e8 da accettare o da scartare. Sono calibri a tampone per gli interni ed a forcella per gli esterni, e portano due estremi con dimensioni diverse, corrispondenti ai limiti della tolleranza, entro cui il pezzo deve passare o non passare.\nEsempi di calibri fissi molto diffusi sono i blocchetti Johansson, gli anelli calibrati, i tamponi e gli anelli filettati."}
{"id": "100586", "revid": "125841426", "url": "https://it.wikipedia.org/wiki?curid=100586", "title": "Keiji Nakazawa", "text": "La sua opera autobiografica \"Hadashi no Gen\" (lett. \"Gen a piedi scalzi\"), tradotta in Italiano come \"Gen di Hiroshima\", racconta la storia del giovane Gen, sopravvissuto all'inferno di Hiroshima nel 1945. Il manga, tradotto in moltissime lingue (in italiano una prima edizione ridotta \u00e8 stata pubblicata da Planet Manga, nel 2014 l'opera viene ristampata in 3 grandi volumi per Hikari Edizioni, etichetta dedicata ai grandi classici del manga di 001 Edizioni), \u00e8 stato premiato nel 2004 con il Prix Tournesol.\nBiografia.\nKeiji Nakazawa nacque quarto di sei figli. Il padre, pittore di professione, \u00e8 stato in prigione per pi\u00f9 di un anno a causa della sua partecipazione a un movimento contro la guerra.\nIl 6 agosto 1945, la bomba atomica lanciata su Hiroshima uccise suo padre, il suo fratellino e la sorella maggiore. La madre mor\u00ec nel 1966 per le conseguenze della radiazione nucleare. Keiji Nakazawa stesso soffriva per questo di leucemia.\nAll'et\u00e0 di 22 anni Keiji Nakazawa si spost\u00f2 a Tokyo per iniziare la sua carriera di disegnatore di manga. Le sue prime opere vennero pubblicate dal 1963 nella rivista \"Sh\u00f4nen Gaho\". Nel 1968 Keiji Nakazawa pubblic\u00f2 per la prima volta un manga che tematizzava i suoi ricordi della tragedia di Hiroshima, \"Kuroi ame ni utarete\" (lett. \"Sotto la pioggia nera\").\nNel 1972 la pi\u00f9 diffusa rivista di manga giapponese, \"Sh\u00fbkan Sh\u00f4nen Jump\", pubblic\u00f2 \"Ore ha mita\" (lett. \"Io l'ho visto\"), un racconto autobiografico di 45 pagine. In seguito il redattore capo \"Tadasu Nagano\" lo incoraggi\u00f2 a creare una serie pi\u00f9 lunga basata sui suoi ricordi. Lo stesso anno vennero pubblicate le prime puntate settimanali della sua opera principale \"Gen di Hiroshima\", uscita poi come edizione tascabile in quattro volumi nel 1975.\nDal fumetto di Gen sono stati tratti due film d'animazione negli anni '80, tre film dal vivo e una serie televisiva.\nNakazawa ha annunciato il suo ritiro nel settembre 2009, citando il peggioramento delle condizioni del diabete e della cataratta. Ha annullato i piani per un sequel di \"Gen di Hiroshima\". Nel settembre 2010, a Nakazawa \u00e8 stato diagnosticato un cancro ai polmoni; nel luglio 2011 sono state trovate metastasi da cancro ai polmoni. \u00c8 morto il 19 dicembre 2012."}
{"id": "100588", "revid": "2225", "url": "https://it.wikipedia.org/wiki?curid=100588", "title": "Duke Tape", "text": ""}
{"id": "100589", "revid": "125565890", "url": "https://it.wikipedia.org/wiki?curid=100589", "title": "Calibro (armi)", "text": "Il calibro indica il diametro interno o esterno di un tubo. Deriva dall'arabo \u0642\u0627\u0644\u0628,\"q\u00e2lib\", che significa \"forma, stampo, matrice\".\nIl termine \u00e8 impiegato nella maggior parte dei casi per le armi da fuoco e indica il diametro interno della canna, misurato al netto dei pieni della rigatura o il diametro dell'anima nel caso di canne lisce. Nel primo caso si dice calibro 'nominale', nel secondo si dice calibro 'reale'.\nNelle convenzioni italiane il calibro viene espresso in millimetri, quindi l'espressione \"fucile calibro 5,56\" indica che il diametro interno della canna misurato tra i pieni \u00e8 pari a 5,56\u00a0mm.\nPer le armi a canna liscia il calibro \u00e8 stato per molti anni espresso indicando il numero di palle di diametro pari al diametro interno della canna ottenibili da una libbra di piombo.\nMisure del calibro.\nInizialmente il calibro delle armi da fuoco, soprattutto delle grosse bocche da fuoco (artiglierie), era misurato in base al \"peso della palla\", quindi in \"libbre\" (abbreviato: lb). Questo sistema \u00e8 rimasto in uso in Europa fino a circa met\u00e0 del XIX secolo, mentre in Gran Bretagna \u00e8 rimasto in uso fino alla fine della seconda guerra mondiale.\nNel 1774 il generale Gribeuval standardizz\u00f2 il calibro dei cannoni francesi su pochi valori: 2 da assedio o da fortezza (24\u00a0lb e 16\u00a0lb), 3 da campagna (12\u00a0lb, 8\u00a0lb e 4\u00a0lb) e 1 da montagna (1\u00a0lb) ed a soli 2 obici (6\u00a0lb e 8\u00a0lb), ben presto imitato dagli inglesi che ridussero ulteriormente il numero di calibri. Con questi calibri combatterono le artiglierie sotto il comando di Napoleone.\nDopo le guerre napoleoniche le grosse bocche da fuoco ebbero un'evoluzione notevolissima, ed una delle innovazioni pi\u00f9 rilevanti fu che non furono pi\u00f9 usati proiettili a palla piena, ma granate contenenti esplosivo, con forma meno regolare. A quel punto il peso del proietto non era pi\u00f9 l'unico indicatore della capacit\u00e0 distruttiva del proietto stesso, quindi si pass\u00f2 ad utilizzare una misura lineare (centimetri o millimetri) per misurare il calibro. Negli Stati Uniti si conserv\u00f2 la misurazione in pollici o centesimi di pollice.\nA parte poche eccezioni il calibro delle armi da fuoco individuali nel corso della seconda met\u00e0 del XIX secolo si stabilizz\u00f2 sui 13\u00a0mm e sui 10\u00a0mm per le armi ad avancarica e sui 9\u00a0mm (0,38 in) per le prime armi a retrocarica, per poi diminuire, nel corso del XX secolo, fino a 7,62\u00a0mm (0,30 in) ed addirittura a 5,56\u00a0mm (0,22 in). Questa riduzione nel calibro \u00e8 stata scelta in base al fatto che l'energia cinetica del proietto dipende pi\u00f9 dalla sua velocit\u00e0 che dal suo peso. Con i moderni esplosivi infatti si possono imprimere a questo velocit\u00e0 altissime (entro certi limiti, tanto maggiori quanto pi\u00f9 leggero \u00e8 il proietto stesso) che lo rendono molto pi\u00f9 efficace. Inoltre, la diminuzione delle dimensioni del proietto riduce l'attrito dell'aria.\nInvece le bocche da fuoco di artiglieria, gli obici, si standardizzarono su alcuni calibri, indicati in tabella. Per cannoni e mortai, bocche da fuoco utilizzate in Fanteria, i calibri pi\u00f9 usuali sono 60\u00a0mm, 81\u00a0mm e 120\u00a0mm.\nLunghezza riferita al calibro.\nLa lunghezza della canna (specialmente per le artiglierie) nella regolamentazione italiana \u00e8 indicata in calibri. La lunghezza reale della canna (dal vivo di volata al vivo di culatta) \u00e8 divisa per il calibro dell'arma (espresso nella stessa unit\u00e0 di lunghezza) per dare un valore (arrotondato all'intero pi\u00f9 vicino).\nEsempi.\nIl cannone contraerei Breda Bofors da 40\u00a0mm ha una canna lunga 2,8\u00a0m (70 volte il diametro del proietto), quindi viene indicato come cannone 40/70.\nI cannoni principali delle corazzate classe Iowa (USA) avevano un calibro di 16 pollici ed una lunghezza della canna di 800 in (cio\u00e8 50 volte il diametro del proietto), quindi venivano indicati come cannoni 16\"/50 (o, in termini metrici, 406/50).\nNella terminologia tedesca il calibro \u00e8 indicato in centimetri, invece che in millimetri, e generalmente alla lunghezza \u00e8 premesso il prefisso L. Ad esempio, la seconda versione del cannone montato sul PzKpfw IV H, lungo circa 3.6 metri e sparante proietti da 7.5 cm (0.075 m), risulta avere 48 calibri (75/48 nella terminologia italiana, L/48 in quella tedesca).\nCalibri per armi rigate.\nLa corrispondenza tra calibri anglosassoni (sistema FPS - \"foot pound second\") e millimetrici \u00e8 la seguente (la prima cifra indica il calibro in pollici, la seconda in\u00a0mm):\nCalibri delle armi a canna liscia.\nCome detto all'inizio, questi erano calcolati a seconda del numero di palle sferiche di diametro pari al diametro interno della canna che possono essere ricavate da una libbra di piombo. Ci\u00f2 nondimeno, poich\u00e9 nel passato il valore della libbra variava molto da luogo a luogo, si prefer\u00ec adottare l'equivalenza riportata nella tabella qui di fianco, oggi valida internazionalmente per le armi ad anima liscia da caccia \nI calibri evidenziati non sono permessi per l'uso venatorio in Italia."}
{"id": "100591", "revid": "1305772", "url": "https://it.wikipedia.org/wiki?curid=100591", "title": "Elara (astronomia)", "text": "Elara (in greco \u0395\u03bb\u03ac\u03c1\u03b7) \u00e8 un satellite naturale di Giove; fu scoperta da Charles Dillon Perrine presso l'Osservatorio Lick, in California il 2 gennaio 1905.\nElara ha ricevuto il suo nome attuale solamente nel 1975; prima di allora era nota semplicemente come Giove VII. Qualche volta ci si riferiva a lei col nome Era. Elara, nella mitologia greca, era la madre di Tizio, il cui padre era Zeus (Giove).\nIl satellite appartiene al gruppo di Imalia, che comprende satelliti che orbitano Giove ad una distanza compresa tra 11 e 13 milioni di chilometri, con un'inclinazione orbitale di circa 27,5\u00b0."}
{"id": "100594", "revid": "661526", "url": "https://it.wikipedia.org/wiki?curid=100594", "title": "Pop punk", "text": "Il pop punk (o punk pop) \u00e8 un sottogenere del punk rock con particolari richiami alla musica pop.\nIl genere nacque negli Stati Uniti d'America e in Inghilterra dalla commistione tra la melodia della musica pop e alcune caratteristiche tipiche del fenomeno punk rock come le chitarre distorte e pi\u00f9 immediate, riff semplici, orecchiabili e trascinanti. I primi gruppi che, a partire dal 1994, hanno portato il pop punk al successo mondiale furono i Green Day e i Weezer.\nStoria.\nSviluppo (anni Settanta e Ottanta).\nIl genere si svilupp\u00f2 verso la fine degli anni settanta tramite la prima ondata punk, negli Stati Uniti d'America e in contemporanea nel Regno Unito.\nCon il loro apprezzamento verso i Beach Boys e il bubblegum pop della fine degli anni sessanta, i Ramones gettarono le basi per quello che sarebbe poi stato conosciuto come pop punk. Alla fine degli anni settanta, gruppi del Regno Unito come i Buzzcocks o i The Undertones (successivamente influenzati fortemente dal glam rock) combinarono la velocit\u00e0 e la caoticit\u00e0 delle sonorit\u00e0 punk rock con la musica pop nei toni e nei temi distaccandosi in parte dal punk nella sua rappresentazione classica. All'inizio degli anni ottanta, alcuni dei gruppi principali della scena hardcore punk californiana enfatizzarono un approccio maggiormente melodico rispetto a quello tradizionale del genere. Secondo il giornalista Ben Myers, i Bad Religion \"fusero il loro suono seccante e politicizzato con le armonie pi\u00f9 dolci\"; i Descendents \"scrissero canzoni spumeggianti e ispirate dai Beach Boys sulle ragazze, il cibo e sull'essere giovani\".\nIl successo (anni Novanta).\nIl primo vero e proprio successo del genere ha per\u00f2 inizio verso la fine degli anni ottanta e primi anni novanta con l'avvento della nuova corrente detta punk revival.\nNel revival, erano compresi gli stili di punk rock che riportarono il genere alle masse dopo un decennio nell'underground. I generi che pi\u00f9 segnarono la ripresa della tendenza al punk rock furono proprio il pop punk moderno e il melodic hardcore punk, un hardcore punk reso pi\u00f9 melodico, dal sound molto pi\u00f9 orecchiabile e pi\u00f9 adatto al successo. I gruppi a saper meglio sfruttare il potenziale commerciale di questi generi e a lanciare il \"revival\" furono i Green Day, Weezer, The Offspring, seguiti poi da NOFX (classificabili comunque nel melodic hardcore punk) e Rancid, che affermarono il genere a livello mondiale.\nLa Epitaph Records, fondata dai componenti dei Bad Religion, fu una delle basi dei futuri gruppi pop punk. Iniziarono ad apparire gruppi che fondevano il punk con le melodie pop, come The Queers e Green Day, influenzati da formazioni come i Screeching Weasel, che hanno portato il pop punk al successo commerciale. I The Vandals e i Guttermouth hanno sviluppato una miscela di melodie pop con dei testi divertenti e offensivi.\nL'entrata nel mainstream (anni 2000).\nIl pop punk degli anni 2000, come quello dei Blink-182, \u00e8 talvolta criticato dai devoti del punk rock; come scritto dalla critica Christine Di Bella, \"\u00e8 il punk preso dal punto pi\u00f9 accessibile, un punto dove si riconosce a malapena la sua origine, a parte la struttura a tre accordi\".. Proprio grazie ai Blink-182 e ad altri gruppi quali Sum 41, Good Charlotte e MxPx il genere continua a espandersi, trovando sempre pi\u00f9 spazio nella scena mainstream. Nel 2002 debutta la diciassettenne Avril Lavigne, esponente femminile pop-punk di maggior successo della storia, con l'album Let Go che vender\u00e0 18 milioni di copie in tutto il mondo e sempre con i dischi successivi influenzer\u00e0 tutto il decennio. Tra il 2003 e il 2007 il genere comincia a essere sempre pi\u00f9 miscelato con sonorit\u00e0 pop e soprattutto emo; da questa unione nasce il sottogenere emo-pop, portato al successo da Matters, Paramore e My Chemical Romance. Band quali All Time Low, Mayday Parade, The Maine e Simple Plan guidano in questi anni l'ondata pi\u00f9 melodica del pop punk.\nIl declino e il \"pop punk revival\" (anni 2010).\nNegli anni successivi si riduce sempre pi\u00f9 il seguito di pubblico e l'attenzione delle etichette riguardo al genere in favore del sempre pi\u00f9 popolare metalcore, con lo spostamento di icone della precedente ondata come Fall Out Boy e Paramore su sonorit\u00e0 pi\u00f9 commerciali; nel 2008, tuttavia, band che uniscono metalcore e pop punk come gli A Day to Remember riportano parzialmente il genere alle radio, e band come The Wonder Years, Man Overboard, The Story So Far e State Champs gettano le basi per un rinnovamento e \"revival\" del genere, supportato dalle etichette statunitensi Hopeless Records, Fearless Records e Rise Records. Questa ondata di gruppi pop punk revival viene capitanata dai gallesi Neck Deep, fortemente influenzati da Sum 41, Fall Out Boy e New Found Glory.\nIl ritorno nel mainstream (anni 2020).\nDal 2020 \u00e8 in atto una rivalutazione del genere, che insieme all'emo ricomincia a entrare nel mainstream, combinandosi anche ad altri generi come il rap, la trap (specialmente l'emo trap) e l'hip hop, e a non essere pi\u00f9 considerato un prodotto tipico di determinati schemi (il genere \u00e8 stato tipicamente etichettato come un prodotto della cultura maschile e bianca: un esempio di scardinamento di questa etichetta sono le Meet Me @ the Altar). L'uso di TikTok ha contribuito ad alimentare il fenomeno facendo riscoprire anche il pop punk pi\u00f9 tradizionale, dei primi anni Duemila, alla generazione Z.\nUn personaggio chiave di questo processo \u00e8 il batterista dei blink-182 Travis Barker, che collabora a, produce e pubblica pezzi dalla chiara impronta pop punk insieme ad altri artisti (Yungblud, Mod Sun, Willow, Avril Lavigne): tra tutti quello che ha avuto pi\u00f9 successo (anche di classifica) \u00e8 l'album \"Tickets to My Downfall\" di Machine Gun Kelly. Il fenomeno sta interessando occasionalmente anche artisti che non hanno stretta attinenza con il genere, come Olivia Rodrigo. In Italia questa ondata pi\u00f9 recente ha interessato il rapper GionnyScandal con il suo album \"Anti\" (in cui compare anche un featuring con Pierre Bouvier dei Simple Plan), Gazzelle con il singolo \"Fottuta canzone\" e, contaminando il pop punk con l'emo trap, il trio The\u00f8, Fiks e Plant (conosciuto come La Sad).\nGeneri correlati.\nUn genere affine al pop punk \u00e8 il melodic hardcore punk, un ibrido tra pop punk e hardcore punk, che diede come risultato un genere pi\u00f9 aggressivo ed energico del classico pop punk, ma che riscosse ugualmente un notevole successo commerciale. Tra i gruppi pi\u00f9 famosi risultano NOFX, Lagwagon, The Offspring, Good Riddance, Pennywise, Bad Religion, Descendents e The Vandals.\nUna fusione di pop punk, metalcore, melodic hardcore e post-hardcore \u00e8 stato chiamato \"easycore\" o \"popcore\"; tra i gruppi pi\u00f9 influenti ci sono i Chunk! No, Captain Chunk!, gli A Day to Remember e i Four Year Strong.\nAnche lo ska punk \u00e8 spesso influenzato dallo stesso pop punk, con gruppi come Goldfinger, NOFX o Less Than Jake.\nUn altro genere che in alcuni casi ha influenzato il pop punk \u00e8 l'emo, un genere riconosciuto come una versione molto melodica del punk rock. Dall'unione di questi due generi si svilupp\u00f2 nella seconda met\u00e0 degli anni 2000 l'emo-pop. Nonostante l'emo venga riconosciuto come un genere affine al pop punk, in origine, nei primi anni ottanta, il termine era riferito ad alcune band post-hardcore al di fuori del mainstream e delle major discografiche e senza alcuna influenza pop, ma con sonorit\u00e0 sperimentali.\nC'\u00e8 poi il neon pop punk, una forma di pop punk tipica dei primi anni Duemila che accentua l'utilizzo di sintetizzatori. Il termine deriva dall'atmosfera \"brillante\" data dai synths che vengono uniti a melodie che guardano al pop. Si caratterizza inoltre per le tonalit\u00e0 \"sfocate\" che ne derivano. Un esempio di album neon pop \u00e8 quello di debutto dei Forever the Sickest Kids, \"Underdog Alma Mater\" (2008). Oltre a loro, esponenti del neon pop punk sono stati i Breathe Carolina, i Metro Station, i Cobra Starship e i The Maine."}
{"id": "100595", "revid": "16073", "url": "https://it.wikipedia.org/wiki?curid=100595", "title": "Pop-punk", "text": ""}
{"id": "100600", "revid": "767487", "url": "https://it.wikipedia.org/wiki?curid=100600", "title": "Irene Giblin", "text": "Nata nel Missouri, ha vissuto gran parte della sua vita a St. Louis. Essendo stata una buona studentessa di pianoforte che mostrava un talento naturale per lo strumento nella sua adolescenza, Irene ebbe un lavoro come dimostratrice musicale da Daniels Charles alla tenera et\u00e0 di 14 anni. \nVenne assunta per suonare tutte le ultime opere di Jerome Remick.\nAnche se nel suo paese non erano molto conosciute le sue composizioni, anche perch\u00e9 era conosciuta pi\u00f9 come suonatrice dei brani di Remick, comunque compose dei brani, prevalentemente ragtime, tra il 1905 e il 1911, tra cui il \u201cmolto orchestrato\u201d Chicken Chowder."}
{"id": "100603", "revid": "729019", "url": "https://it.wikipedia.org/wiki?curid=100603", "title": "Chicken Chowder", "text": "Chicken Chowder (letteralmente \"stufato di pollo\") di Irene Giblin \u00e8 un brano ragtime che \u00e8 stato molto orchestrato e per questo trascritto anche per sassofono, visto che originariamente era per piano.\nDescrizione brano.\n\u00c8 un brano prevalentemente umoristico, si nota subito dalle acciaccature e dai salti di ottava iniziali, la tonalit\u00e0 d'impianto \u00e8 Re maggiore, si capisce dai due diesis, dal La iniziale che \u00e8 la dominante della triade e dal Re finale del brano, in pi\u00f9 durante tutto il brano (non ancora modulato) la dominante \"La\" \u00e8 protagonista come nota iniziale di tutte le scale cromatiche ed \u00e8 anche la nota dove solitamente ci si sta su di pi\u00f9 (quarti).\nAlla battuta 20 c'\u00e8 una modulazione in Sol Maggiore (Fa diesis e Re la dominante della triade che fa le stesse cose che faceva il La prima) questo fino alla battuta 41 dove un'altra modulazione far\u00e0 ritornare il brano in Re Maggiore.\nIl brano comincia in levare, ottavo che verr\u00e0 poi \"tagliato\" dalla battuta finale (prima delle modulazioni).\n\u00c8 molto umoristica la scala cromatica che da davvero la sensazione di un pollo, anche le note accentate, le sincopi e i ritardandi sono veramente buffi.\nIl brano \u00e8 diviso in tre parti principali, la prima in Re maggiore poi il ritornello in Sol maggiore e infine la ripresa del tema iniziale in Re, sono parti molto simili tra loro, ritmicamente cambia veramente poco: le note senza corona all'inizio della scala cromatica, la tonalit\u00e0 e il ritardando.\nCome particolari posso far notare le progressione che anticipano l'accento sul secondo movimento (musica)."}
{"id": "100604", "revid": "123930538", "url": "https://it.wikipedia.org/wiki?curid=100604", "title": "Amanita caesarea", "text": "\"Amanita c\u00e6sarea\" (Scop.) Pers., \"Synopsis Methodica Fungorum\" (G\u00f6ttingen) 2: 252 (1801).\nL'Amanita c\u00e6sarea, volgarmente conosciuta come ovolo buono, \u00e8 uno dei pi\u00f9 apprezzati e ricercati funghi commestibili, da molti consumato anche crudo con insalata. Al contrario di molte specie fungine che necessitano di umidit\u00e0 elevata, questa specie predilige un clima secco.\nLa sua prelibatezza indusse gli antichi Romani a definirlo \"Cibo degli Dei\" ed a tutelare i boschi in cui si riproduceva.\nDescrizione della specie.\nCappello.\nColore decisamente arancione, inizialmente racchiuso nel velo primordiale bianco, simile ad un uovo, con la crescita assume la forma sferoidale, quindi piana, di dimensioni fino a 20 cm di diametro; orlo segnato da solchi nel senso delle lamelle.\nLamelle.\nFitte, di colore giallo, libere al gambo; presenti numerose lamellule.\nGambo.\nCilindrico, e di colore giallo, alto 9\u201315\u00a0cm.\nAnello.\nMembranaceo, giallo.\nVolva.\nBianca, persistente, liscia, carnosa e libera al gambo.\nCarne.\nBianca, tenera e fragile, immutabile al taglio.\nSpore.\nOvali, bianche volgenti al giallino in massa, non amiloidi, 10-12 x 6-7\u00a0\u00b5m.\nHabitat.\nProlifera con preferenza nelle radure leggermente secche e ventose dei boschi ben soleggiati, ma \u00e8 possibile trovare esemplari isolati anche nel bosco fitto e in anfratti pi\u00f9 scuri.\n\u00c8 un fungo raro che cresce soprattutto nei boschi di castagni, querce e pi\u00f9 raramente sotto pini, ad una altitudine solitamente non superiore ai 1000 metri. Sopporta solo temperature miti. Diffuso al sud della penisola italiana, si va rarefacendo man mano che si sale verso settentrione.\nCommestibilit\u00e0.\nEccellente sia cotto, che crudo in insalata.\nATTENZIONE: si raccomanda di non raccogliere MAI esemplari allo stato di ovolo o non dischiusi, e ci\u00f2 sia perch\u00e9 le spore non possono disperdersi nell'ambiente e sia perch\u00e9 \u00e8 pi\u00f9 facile la confusione con altre specie velenoso-mortali.\nN.B. Anche il taglio in sezione longitudinale del fungo chiuso ad ovolo non basta a distinguere l'Amanita caesarea da altre amanite ed anche quando \u00e8 dischiusa pu\u00f2 essere confusa a prima vista con l'Amanita aureola (VELENOSA), anch'essa con il cappello arancione. Si rammenta a questo proposito che il maggior numero di decessi per intossicazione fungina in Italia \u00e8 dovuta al consumo di \"ovoli\" ancora chiusi, facilmente confusi con giovani esemplari di \"Amanita phalloides\", \"Amanita virosa\" o \"Amanita verna\".\nConservazione.\nL\"'Amanita caesarea\" \u00e8 diventata una specie rara in alcune zone e lo sta diventando in altre; questo a causa, non tanto della raccolta intensiva, quanto dell'abitudine deleteria, oltre che illegale, di molti cercatori di raccoglierla allo stato di ovolo, oppure quando il cappello non si \u00e8 ancora dischiuso: questo comporta l'impossibilit\u00e0 per le spore di liberarsi e completare la riproduzione della specie.\nOltre a ci\u00f2, tale pratica pu\u00f2 risultare molto pericolosa dato che, allo stato di ovolo, la \"caesarea\" pu\u00f2 essere tragicamente confusa con amanite mortali.\nEtimologia.\nDal latino \"caesareus\", dei Cesari, per la sua ottima commestibilit\u00e0."}
{"id": "100605", "revid": "182193", "url": "https://it.wikipedia.org/wiki?curid=100605", "title": "Ragtime", "text": "Il ragtime (talvolta scritto rag-time o rag time) \u00e8 un genere musicale, nato come musica da ballo nei quartieri a luci rosse di alcune citt\u00e0 statunitensi (Saint Louis e New Orleans). Raggiunse la massima notoriet\u00e0 tra la fine del XIX secolo e i primi due decenni del XX.\nSuonato prevalentemente al pianoforte honky-tonk, talvolta accompagnato da orchestra, era caratterizzato da un ritmo binario sincopato, che ha contribuito alla formazione del jazz. La parola \"ragtime\", in inglese, significa \"tempo stracciato\", \"a brandelli\".\nCaratteristiche musicali principali.\nEccezioni:\nSono da considerarsi \"ragtime\" molte composizioni, approssimativamente del periodo 1890-1920, che non lo recano direttamente nel titolo come:\nSpesso al \"ragtime\" si affiancava un ballo concitato, denominato \"Cake walk\", che ha ispirato anche compositori come Debussy e Satie.\nStoria.\nIl contesto storico.\nIl critico statunitense Rupert Hughes, nel 1899 scrive che\ne ancora\nIl \"ragtime\" proviene dalla musica afroamericana di fine Ottocento, come discendente diretto delle marce e dai balli suonati dalle bande musicali nere. All'inizio del ventesimo secolo era ormai diventato ampiamente popolare in America del Nord ed era ascoltato e ballato, suonato e scritto da gente di molte culture differenti. Stile musicale prettamente americano, il \"ragtime\" pu\u00f2 essere considerato una sintesi di sincope africana e di musica classica europea, con particolare riferimento alle marce rese popolari da John Philip Sousa.\nAlcuni dei primi \"ragtime\" per piano sono intitolati \"marcia\" e i termini \"jig\" e \"rag\" attorno al 1895 erano utilizzati in maniera intercambiabile. Il \"ragtime\" fu anche preceduto dal cakewalk, suo stretto parente. Nel 1895, l'artista nero Ernest Hogan pubblic\u00f2 due dei pi\u00f9 antichi rag stampati uno dei quali (\"All Coons Look Alike to Me\") alla fine vendette un milione di copie. Come disse il collega musicista nero Tom Fletcher, Hogan fu \"il primo a mettere su carta il genere di ritmo suonato da musicisti incapaci di leggere le note\". Mentre il successo della canzone contribu\u00ec a introdurre gli Stati Uniti ai ritmi del \"ragtime\", il suo uso di insulti razzisti contribu\u00ec a creare un certo numero di arie d'imitazione dispregiative, conosciuto come \"coon song\" a causa del loro uso di immagini estremamente razziste e stereotipate dei neri. Durante i suoi ultimi anni Hogan ammise di provare vergogna e un senso \"di tradimento della razza\" per la canzone esprimendo per\u00f2 orgoglio per aver aiutato a portare il \"ragtime\" a di vasto pubblico.\nLa comparsa di un \"ragtime\" maturo \u00e8 datata solitamente al 1897, anno in cui furono pubblicati parecchi importanti rag. Nel 1899 fu pubblicata \"Maple Leaf Rag\" di Scott Joplin, che si rivel\u00f2 un grande successo e dimostr\u00f2 maggior profondit\u00e0 e sofisticatezza rispetto ai primi \"ragtime\". Il \"ragtime\" fu una delle influenze principali sullo sviluppo iniziale del jazz (insieme al blues). Alcuni artisti, come Jelly Roll Morton, erano presenti ed hanno suonato sia il \"ragtime\" che jazz durante il periodo in cui i due generi hanno convissuto. Il jazz sorpass\u00f2 di gran lunga il \"ragtime\" in popolarit\u00e0 all'inizio degli anni venti, anche se le composizioni \"ragtime\" continuano ad essere scritte anche oggi e rinascite di interesse popolare per il \"ragtime\" si sono presentate negli anni cinquanta e negli anni settanta.\nIl momento magico del \"ragtime\" si verific\u00f2 prima della disponibilit\u00e0 diffusa di strumenti per la registrazione del suono, quindi come musica classica e diversamente dal jazz, il \"ragtime\" classico era ed \u00e8 soprattutto una tradizione scritta, distribuita attraverso gli spartiti piuttosto che attraverso le registrazioni. La musica del \"ragtime\" inoltre \u00e8 stata distribuita attraverso i rulli per piano automatico. Una tradizione popolare di \"ragtime\" inoltre esisteva prima e durante il periodo del \"\"ragtime\" classico\" (definizione coniata dall'editore di Scott Joplin, John Stillwell Stark), manifestandosi principalmente attraverso gruppi di chitarristi e i club dove si suonavano il banjo ed il mandolino (che ebbero improvvisa popolarit\u00e0 all'inizio del XX secolo)\nGli inizi.\nIl termine \"rag-time\" venne usato per la prima volta associato ad una composizione musicale nel 1897 nei due brani \"The Mississippi Rag\" di William Krell e \"Harlem Rag\" di Tom Turpin, che sono quindi convenzionalmente considerati i primi brani \"rag\".\nFu inizialmente disprezzato e considerato come \"musica da bordello\", ma si \u00e8 poi affermato ed ha raggiunto l'apice come forma propria musicale nel primo decennio del Novecento per poi declinare e cadere per molti decenni nella pi\u00f9 completa oscurit\u00e0 entro il 1920.\nI tratti fondamentali di questo genere musicale si possono schematizzare in due punti:\n- il \"ragtime\" \u00e8 praticato soprattutto da musicisti mulatti, una \u00e9lite rispetto ai neri. Il \"ragtime\", perci\u00f2, nasce come musica d'autore, scritta generalmente per pianoforte;\n- il \"ragtime\" \u00e8 una musica da ballo che si ispira alle polke, alle mazurche, alle marce popolari di origine europea. Si basa per\u00f2 su un elemento tipicamente africano, cio\u00e8 sulla contrapposizione tra due ritmi diversi, uno regolare e ossessivo (generalmente tipico della mano sinistra nelle composizioni \"ragtime\" per piano), l'altro vario e sincopato (eseguito invece con la mano destra).\nDiffusosi dalla seconda met\u00e0 dell'Ottocento presso i neri della zona sud-occidentale degli Stati Uniti, era suonato inizialmente dalle cosiddette jug band, con strumenti casalinghi come l'asse da lavare e altri strumenti di cucina; nel banjo trov\u00f2 il suo protagonista, e pi\u00f9 tardi cominciarono ad emergere per esso anche pianoforte e chitarra.\nA New Orleans erano nate piccole orchestrine, in genere composte generalmente da fiati e da una elementare sezione ritmica, che si esibivano per le strade e nei locali malfamati del quartiere a luci rosse della citt\u00e0, Storyville. La tradizione e il repertorio di queste orchestre derivavano dalla cosiddetta \"second line\", una banda (spesso improvvisata) che suonava pezzi allegri al ritorno del corteo dai funerali (mentre all'andata la banda tradizionale suonava marce funebri). Quando anche i bianchi cominciarono ad interessarsi di questa musica, per distinguerla dalla musica suonata nello stesso periodo dai musicisti di colore fu coniato il termine Dixieland.\nIl suo massimo esponente fu Scott Joplin, pianista. Il brano che gli permise di guadagnarsi enorme notoriet\u00e0, \"Maple Leaf Rag\" (1899), raggiunse un successo straordinario, tanto che dello spartito vennero vendute un milione di copie.\nNegli stessi anni in cui Joplin formulava una nuova forma di arte americana, il \"ragtime\" conosciuto come rag classico, altri musicisti adattavano i nuovi ritmi alle chitarre, creando il \"ragtime-blues\", una combinazione delle due forme musicali. Di questo filone si ricordano Blind Blake e il reverendo Gary Davis. Negli anni sessanta i pezzi scritti per pianoforte furono tradotti in rag per chitarra. Non vi sono prove registrate che ci\u00f2 fosse avvenuto prima di quest'epoca.\nLa \"riscoperta\" del \"ragtime\".\nNei primi anni settanta, un brano di Scott Joplin, \"The Entertainer\", conobbe improvvisamente un grande successo. La composizione, adattata da Marvin Hamlisch, era stata utilizzata, insieme ad altri ragtime di Scott Joplin come \"Pineapple Rag\", \"Solace\", \"Gladiolus Rag\", come colonna sonora del film premio Oscar \"La stangata\" (1973), anche se la vicenda era ambientata a met\u00e0 degli anni trenta, epoca in cui dominava lo swing e il ragtime era stato abbandonato ormai da oltre un decennio. La pellicola rese pertanto \"The Entertainer\", fino ad allora un brano non particolarmente noto del suo genere, un elemento musicale comunemente riconosciuto e riconoscibile.\nL'improvviso successo ottenuto da \"The Entertainer\" port\u00f2 ad una breve stagione di rinascita discografica del \"ragtime\", a distanza di oltre mezzo secolo dalle fine delle sue migliori fortune. Sulla scia di tale riscoperta, negli anni settanta il ragtime \u00e8 stato utilizzato pi\u00f9 volte in altri film e trasmissioni televisive. Nel 1978, ad esempio, il brano di Scott Joplin \"Meaple Leaf Rag\", in una rielaborazione dal titolo \"Odeon Rag\" interpretata dal pianista rock Keith Emerson, fu utilizzato come sigla della seconda serie della trasmissione televisiva italiana \"Odeon. Tutto quanto fa spettacolo\".\nInfluenze sul Vecchio Continente.\nIl primo grande compositore che si sia interessato seriamente al ragtime \u00e8 stato il boemo Anton\u00edn Dvo\u0159\u00e1k. Sulla stessa lunghezza d'onda si era mosso il francese Claude Debussy, talvolta criticato per avere un po' trascurato il ritmo nella sua musica. Il primo contatto col ragtime probabilmente fu all'Esposizione di Parigi del 1889, una delle tappe del tour europeo di John Philip Sousa. La chiarezza ondulata dell'idioma sincopato aveva colpito fatalmente la sensibilit\u00e0 di Debussy, tanto da fargli emulare il ragtime con tre brani per pianoforte. Il pi\u00f9 conosciuto rimane il \"Golliwog's Cake Walk\" ultimo brano della suite \"Children's Corner\" del 1908, colmo d'ironia e funambolismo da cartone animato; segu\u00ec un piccolo pezzo ancora per pianoforte \"Le petit n\u00e8gre\". Pi\u00f9 tardi ritorn\u00f2 a quello stile con due Preludi per pianoforte: \"Minstrels\" (1910) e \"G\u00e9n\u00e9ral Lavine-eccentric\" (1913), ispirato dal clown americano Edward Lavine dove ritorna lo stile del Cake-Walk. Su Maurice Ravel si racconta, invece, che durante un soggiorno a Chicago, frequentasse assiduamente un locale dove si esibiva il gruppo di Jimmy Noone, per la cui musica avrebbe dimostrato un notevole interesse. A prescindere da un'imprecisa aneddotica rimane indubbio l'interessamento di Maurice Ravel per il jazz, di cui si sente l'influenza in molte sue opere di un certo rilievo: ad esempio nel fox-trot de \"L'Enfant et les sortil\u00e8ges\", nel blues della \"Sonata n. 2 per violino e pianoforte\", nel \"Concerto in Sol\" e nel \"Concerto per la mano sinistra\", entrambi per pianoforte composti tra il 1929 e il 1930. Analogo discorso \u00e8 per alcune opere di Darius Milhaud: ad esempio, i balletti \"Le b\u0153uf sur le toit (Milhaud)\" del 1919 e \"La creazione del mondo\" del 1923 che il musicista scrisse dopo un'escursione a Harlem nel corso del suo viaggio nel 1922. Igor Stravinskij, affascinato dalle musiche che Ernest Ansermet aveva portato dagli Stati Uniti, scrisse nel 1918 il \"Ragtime\" per 11 strumenti e, nello stesso anno, introdusse anche nell'Histoire du soldat un brano di Ragtime; l'anno seguente scrisse Piano rag music per pianoforte solo. Anche il compositore svizzero Arthur Honegger scrisse opere in cui \u00e8 abbastanza evidente l'influenza della musica afro-americana. Testimonianze celebri sono \"Pacific 231\", \"Pr\u00e9lude et Blues\" e soprattutto il \"Concertino per pianoforte e orchestra\".\nE ancora Erik Satie e Georges Auric, che come Milhaud e Honegger, fanno parte del gruppo dei sei di Parigi, non hanno mai fatto mistero della loro simpatia per il ragtime, che \u00e8 talvolta evidente nelle loro opere. Si ricordi in particolare il balletto di Satie del 1917, \"Parade\"; il \"Ragtime du Paquebot\" danzato dalla bambina americana \u00e8 il primo brano di musica jazz suonato in uno spettacolo teatrale. Il primo segnale dell'interesse musicale di Satie su suolo statunitense si manifesta con un vero ragtime nel \"Petit pr\u00e9lude\" del 1900 per il dramma in tre atti composto in memoria dell amico J. P. Contamine de Latour, dal titolo \"La Mort de Monsieur Mouche\". Nel 1902 il cakewalk americano imperversava in modo maniacale sulla ribalta di Parigi e Satie contribu\u00ec due anni dopo con due composizioni rag, \"La Diva de l'Empire\" e \"Le Piccadilly\". Malgrado le ambientazioni anglosassoni, i due brani apparivano palesemente di ispirazione americana. \"La Diva de l'Empire\" - una marcia cantata - fu scritta per Paulette Darty e all'inizio portava il titolo stravagante di \"Stand-Walk Marche\", solo per piano solista, pi\u00f9 tardi sottotitolata \"Intermezzo Americain\" quando Rouart-Lerolle lo ristamp\u00f2 nel 1919. \"Le Piccadilly\", un'altra marcia inizialmente battezzata \"La Transatlantique\", ritraeva lo stereotipo del ricco ereditiero statunitense che navigava sui primi transatlantici sulla rotta New York-Europa per barattare la sua fortuna per un titolo aristocratico nel Vecchio Continente.\nFestival Italiano di Ragtime.\nIl Festival \u00e8 nato nel 1988, per iniziativa del giornalista Gildo De Stefano (anche suo direttore artistico) e dall'editorialista e giornalista del quotidiano la Repubblica, Antonio Filippetti. La prima edizione si \u00e8 svolta a Napoli, nell'auditorium del Complesso Monumentale di Castel Sant'Elmo. Le edizioni successive si sono invece svolte in sedi diverse..\nIl Ragtime nel cinema.\nLa cinematografia ambientata nel periodo del ragtime e accompagnata da questa musica risulta alquanto esigua, annoverando non pi\u00f9 di una decina di film; va peraltro sottolineato che, tra di essi, la pellicola che pi\u00f9 di tutti fece riscoprire la figura di Scott Joplin, \"La stangata\", si connota per un certo anacronismo, essendo ambientata in anni molto distanti da quelli del ragtime. Risulta, inoltre, raro reperire dei film filologicamente corretti, da una parte, e trovare delle musiche originali del tutto prive di contaminazioni, da un'altra. Gli stessi Morton e Waller suonavano tranquillamente blues e ragtime in modo indiscriminato e certe esecuzioni di blues come di ragtime risultano ardue da classificare. Si pensi per esempio alle tante versioni di \"St. Louis Blues\" e alle tantissime versioni di \"Honeysuckle Rose\" e di \"Ain't Misbehavin\"' di Fats Waller, riportando tutte le volte che viene eseguita una composizione di Scott Joplin, Jelly Roll Morton e Eubie Blake.. Fra i film in cui il ragtime \u00e8 la principale colonna sonora o comunque \u00e8 presente in modo significativo vi sono \"La stangata\" (1973), \"Si pu\u00f2 fare... amigo\" (1972), \"Scott Joplin\" (1977), \"Ragtime\" (1981) e \"La leggenda del pianista sull'oceano\" (1999)."}
{"id": "100606", "revid": "709565", "url": "https://it.wikipedia.org/wiki?curid=100606", "title": "Delegazione Coyoac\u00e1n", "text": "Coyoac\u00e1n (nahuatl: Coy\u014dhuahc\u0101n, [kojo\u02d0'wa\u0294ka\u02d0n\u0325], \"Luogo di coloro che possiedono coyote\") \u00e8 una delle 16 delegazioni di Citt\u00e0 del Messico. \u00c8 al sud della citt\u00e0, confina a nord con la delegazione Benito Ju\u00e1rez, a nord est ed est con la delegazione Iztapalapa, a sudest con Xochimilco, a sud con la delegazione Tlalpan e ad ovest con la delegazione \u00c1lvaro Obreg\u00f3n.\n\u00c8 famosa per il suo centro storico, i suoi musei (tra i quali il Museo Frida Kahlo ed il Museo Le\u00f3n Trotsky), i suoi teatri indipendenti, i bar boh\u00e9miens, nonch\u00e9 per la Citt\u00e0 Universitaria della UNAM e per lo Stadio Azteca.\nStoria.\nCoyoac\u00e1n \u00e8 un antico villaggio preispanico, capitale dei Tepanechi, che nel tempo \u00e8 stata fagocitata dalla citt\u00e0 durante la sua espansione.\nNel 1332 i Tepanechi vi si stabilirono, facendola diventare il principale centro commerciale della riva sud del Lago Texcoco.\nNell'agosto 1521 Hern\u00e1n Cort\u00e9s stabil\u00ec in Coyoac\u00e1n il suo quartier generale fino al 1523, fondando l'antico quartiere di Coyoac\u00e1n, il primo municipio della Conca del Messico ed il secondo della Nuova Spagna.\nNel 1824 viene fondato il Distrito Federal con decreto dell'Assemblea Costituente, ma \u00e8 solo nel 1855 che Coyoac\u00e1n entra a far parte della Terza Prefettura.\nNel 1934 il centro storico di Coyoac\u00e1n \u00e8 dichiarata Zona Tipica e tradizionale.\nBibliografia.\nVivir mexico "}
{"id": "100607", "revid": "1903739", "url": "https://it.wikipedia.org/wiki?curid=100607", "title": "Mono no aware", "text": " \u00e8 un concetto estetico giapponese che esprime una forte partecipazione emotiva nei confronti della bellezza della natura e della vita umana, con una conseguente sensazione nostalgica legata al suo incessante mutamento. Trovare una traduzione esaustiva a questo concetto risulta complesso in ogni lingua; il suo corrispettivo in italiano pu\u00f2 essere \"pathos\", \"sensibilit\u00e0 estetica\" o \"partecipazione emotiva alle cose\". Tuttavia, la traduzione pi\u00f9 comunemente usata \u00e8 \"sensibilit\u00e0 delle cose\". Sebbene sia un termine gi\u00e0 presente nelle opere di periodo Nara, quali \"Kojiki\" e \"Man'y\u014dsh\u016b\", \u00e8 nella letteratura di corte di epoca Heian, in particolare nelle produzioni letterarie dei \"monogatari\", che esso assume maggiore salienza. Infatti, attraverso l\u2019analisi di studiosi e commentatori dei secoli successivi, si \u00e8 evinto come tale concetto estetico sia il principale trait d\u2019union nella trama e nella struttura del grande classico \"Genji monogatari\". Viene tuttora considerato il tema cardine e l\u2019essenza estetica che permea tutto il romanzo, dalla descrizione della natura all\u2019intimo animo dei personaggi.\nDurante il periodo Heian furono eseguiti i primi studi riguardo al \"mono no aware\", ma fu Motoori Norinaga, esponente del Kokugaku ad analizzarlo ed approfondirlo nel corso del periodo Tokugawa. \nSi ritiene che il concetto estetico dell\"aware\" col passare dei secoli si sia radicato nella cultura giapponese fino ad influenzare i valori e il senso estetico presenti nel Giappone contemporaneo. \nEtimologia.\nDurante il periodo Heian, \"mono no aware\" presentava una vasta gamma di significati a seconda delle occasioni in cui veniva usato: emozione, malinconia, ammirazione, turbamento d\u2019animo. Il termine \u00e8 formato dall\u2019unione di due parole: , che in giapponese significa \"cosa\", e \"aware\", che in origine indicava una semplice esclamazione di stupore riferita ad un soggetto naturale, come la luna piena o un fiore sbocciato. Anticamente venivano usate le espressioni \"aa\" e \"hare\" (es. \u201cAh, che magnifica luna\u201d) che si sono poi fuse nell\u2019unica parola \"aware\". La forma originale era una diretta espressione di una emozione come \u201cil pino isolato, \"aware\"\u201d o \u201c\"aware\", in cinguettio degli uccelli\u201d. Questa prima forma esprimeva apprezzamento e totale coinvolgimento emotivo con la natura circostante. In seguito si cominci\u00f2 a scrivere \"aware\" con il carattere \u54c0\u308c che significa \"compassione\", \"tristezza\", \"piet\u00e0\". Cos\u00ec facendo mut\u00f2 il suo significato diventando un sentimento di malinconia che unisce sia l\u2019apprezzamento verso il bello sia la tristezza dovuta alla consapevolezza che esso \u00e8 destinato a svanire.\nBibliografia.\n "}
{"id": "100610", "revid": "762947", "url": "https://it.wikipedia.org/wiki?curid=100610", "title": "Raphael Lemkin", "text": "\u00c8 noto soprattutto per aver coniato il termine genocidio.\nBiografia.\nNacque in una famiglia di ebrei polacchi, uno dei tre figli di Joseph Lemkin e di Bella, nata Pomeranz. Prima della seconda guerra mondiale, Lemkin si interess\u00f2 al genocidio armeno e propose alla Societ\u00e0 delle Nazioni di bandire ci\u00f2 che chiam\u00f2 \"barbarie\" (lo sterminio di un'etnia) e \"vandalismo\" (la distruzione della cultura di un'etnia). \u00c8 conosciuto per aver coniato, nel 1944, il termine genocidio, che deriva da \"genos\" (greco per famiglia, trib\u00f9 o razza) unito al suffisso \"-cidio\" (latino per uccisione). La prima pubblicazione in cui apparve il neologismo fu \"Axis Rule in Occupied Europe: Laws of Occupation - Analysis of Government - Proposals for Redress\", uscita nel 1944.\nLemkin nacque nella Russia imperiale in un'area che successivamente divenne la citt\u00e0 di Wo\u0142kowysk nel Voivodato di Bia\u0142ystok, in Polonia (oggi Va\u016dkavysk, in Bielorussia). Fugg\u00ec in Svezia poco dopo l'invasione nazista della Polonia nel 1939. Perse circa 49 dei suoi familiari pi\u00f9 stretti nell'Olocausto, fra gli oltre 3 milioni di ebrei polacchi sterminati durante l'occupazione nazista. Alcuni membri della sua famiglia morirono in aree polacche annesse dall'Unione Sovietica. Gli unici familiari europei di Lemkin a sopravvivere furono suo fratello, Elias, e sua moglie con i due figli, che furono mandati in un campo di lavoro forzato sovietico; Lemkin comunque aiut\u00f2 con successo suo fratello e la di lui famiglia ad emigrare in Canada nel 1948.\nLa concezione di Lemkin del genocidio, da lui considerato come un'offesa al diritto internazionale, fu largamente accettata dalla comunit\u00e0 internazionale e costitu\u00ec una delle basi giuridiche del processo di Norimberga. Fra il 1945 e il 1946 Lemkin fu consulente del Procuratore capo in tale processo, Robert H. Jackson. Nel 1953 Lemkin qualific\u00f2 come genociadiarie anche le politiche che Stalin condusse contro l'Ucraina negli anni Trenta e che culminarono nella grande carestia del 1933-34 o Holodomor.\nNel dopoguerra Lemkin promosse la promulgazione di leggi internazionali che definissero e proibissero il genocidio, e raggiunse il suo obiettivo nel 1951, quando entr\u00f2 in vigore la \"Convenzione per la prevenzione e la repressione del delitto di Genocidio\", che definisce la fattispecie giuridica del genocidio come:\nLemkin viene proposto per 6 volte per la premiazione con il Premio Nobel per la pace senza aggiudicarselo mai.\n\u00c8 sepolto nel Cimitero ebraico di Mount Hebron."}
{"id": "100611", "revid": "1318658", "url": "https://it.wikipedia.org/wiki?curid=100611", "title": "Fiat Duna", "text": "La Fiat Duna (in Europa e Argentina; Fiat Pr\u00eamio in Brasile, Colombia e Ecuador; Fiat Premio in Venezuela) \u00e8 un'automobile berlina del segmento B prodotta dalla casa automobilistica italiana FIAT in Sudamerica dal 1985 al 2000. Fu importata anche in Europa tra il 1987 e il 1991 (fino al 1997 la versione weekend).\nDisegnata da Giorgetto Giugiaro per il Centro Stile Fiat di Torino, prodotta da Fiat Autom\u00f3veis S.A. nello stabilimento di Betim (Brasile) e da Sevel S.A. a El Palomar (Argentina), fa parte insieme alla \"Fiat Uno\" dalla quale deriva del progetto FIAT 146.\nSi distinse fra la concorrenza per il suo spazio interno rapportato all'ingombro esterno, il suo comfort e la sua robustezza. Con un Cx di 0,34 era una delle auto pi\u00f9 aerodinamiche del segmento per l'epoca.\nStoria.\nNascita.\nLa FIAT, presente in Sudamerica dal 1976 quando fu inaugurato l'impianto di Betim dedito alla produzione per il mercato interno della \"147\", versione irrobustita della \"127\" (provvedimento resosi necessario per poter affrontare meglio le accidentate strade dell'America Latina) in seguito importata anche in Europa (\"127 Rustica\") insieme alle sue evoluzioni (la \"Spazio,\" conosciuta come \"127 unificata\" in Italia) e varianti familiare (\"127 Panorama\") e commerciale (\"Fiorino)\", si trovava nei primi anni '80 a dover rinnovare la propria gamma di modelli.\nCome primo passo si decise di iniziare a costruire dal 1984 la nuova \"Uno\" lanciata l'anno prima con successo in Europa. Anche questa fu rivista come accaduto per la \"147\" con la quale condivide diverse soluzioni nell'assetto: le sospensioni anteriori sono classiche MacPherson con molle disassate mentre le posteriori sono a bracci trasversali inferiori uniti da una balestra che svolge anche la funzione antirollio. Esteticamente invece l'auto rimase invariata a parte il cofano motore e i parafanghi anteriori di forma diversa, soluzione adottata per ottenere un maggiore spazio sia nel vano motore, ora sufficiente ad ospitare persino la ruota di scorta, sia nel sottoscocca posteriore che, mancante ora di vano per la ruota di scorta, pu\u00f2 ospitare un serbatoio pi\u00f9 largo, pi\u00f9 capiente e montato in una posizione pi\u00f9 alta nei confronti del suolo. Internamente vennero adottati dei tessuti molto pi\u00f9 resistenti e duraturi rispetto ai modelli italiani.\nLa nuova \"Uno\" fu accolta anche qui con un successo travolgente (in questa particolare forma costruita in Brasile verr\u00e0 conosciuta anche in Europa nel 1989 grazie all'importazione dell'allestimento \"CS,\" intermedio fra la base e la top di gamma, come alternativa economica alla Uno seconda serie) ma a questo punto la FIAT peccava ancora nel mercato sudamericano delle berline tre volumi e familiari, dominato dalle \"Volkswagen Passat\" (e la sua variante a tre volumi \"Santana\") e \"Chevrolet Monza\" (\"Opel Ascona C\" in Europa), non avendo modelli adatti da proporre dopo la dismissione delle oramai superate \"Oggi\" (variante a tre volumi della \"Spazio\") e \"Panorama\".\nA Torino si decise quindi, per una non indifferente economia di progettazione e di scala, di realizzare un nuovo modello partendo dalla neonata \"Uno\" potendo quindi utilizzare le stesse linee di montaggio brasiliane senza crearne o importarne di nuove dall'Italia per un altro modello totalmente differente, condividendo anche la quasi totalit\u00e0 dei pezzi di ricambio. Cos\u00ec, dopo qualche mese di sperimentazione stilistica e collaudi, nel 1985 la \"Pr\u00eamio\" era gi\u00e0 pronta a debuttare.\nSi tratta in sostanza di una \"Uno\" con un lunotto posteriore pi\u00f9 curvato e un'inedita \"coda\" avvolta da un nuovo paraurti avvolgente: il risultato \u00e8 un'abitabilit\u00e0 migliore per i passeggeri seduti sul divanetto posteriore (montato qualche centimetro pi\u00f9 indietro rispetto alla \"Uno\" e dotato di schienale pi\u00f9 ampio che avvolge i passaruota) e un baule da ben 503 litri di capacit\u00e0, il tutto mantenendo lo stesso passo della \"Uno\".\nInizialmente era disponibile solo con carrozzeria a 2 porte e nei medesimi allestimenti della \"Uno\":\nL'auto si rivel\u00f2 da subito riuscitissima, tanto da vincere nel 1986 il titolo \"Auto dell'anno\" attribuito dalla rivista brasiliana \"Auto Esporte\".\nNello stesso anno fu affiancata da una variante 3 porte con carrozzeria familiare, dotata di portellone posteriore ed una praticissima soglia di carico a livello col pavimento, la \"Fiat Elba,\" in vendita nei medesimi allestimenti. Si venne cos\u00ec a creare la nuova famiglia di auto FIAT che poteva rispondere alle esigenze di ogni cliente, senza distaccarsi dall'originario progetto 146.\nNel 1987 visto il gran successo di vendite\",\" fu introdotto per entrambe l'allestimento \"CSL\" (\"Comfort Super Lusso\"), inserito come top di gamma: esso comprendeva una nuova conformazione a 4 porte (con un \"taglio\" che proiettava la linea del cofano anteriore sulle fiancate), un inedito cruscotto (di netta ispirazione \"Opel Ascona C\") con orologio analogico nel quadro strumenti, montanti interni rivestiti in plastica, tappezzeria e sottotetto (non pi\u00f9 cartonato) di qualit\u00e0 superiore, lunotto termico (sulla \"Elba\" con tergilunotto) ed una serie di modanature cromate su paraurti e guarnizioni dei vetri. Disponibili opzionalmente il contagiri al posto dell'orologio, sostituito da uno in forma digitale integrato in un diverso specchietto retrovisore interno che dispone anche di luce di cortesia orientabile, gli alzavetri elettrici anteriori, la chiusura centralizzata e il check control (strumento elettronico che segnala guasti alle luci esterne e l'incorretta chiusura delle porte).\nL'importazione in Europa.\nFu a questo punto che la FIAT, allora guidata da Vittorio Ghidella e sicura del successo di queste vetture in Sudamerica, decise di importare le nuove \"Pr\u00eamio CSL\" ed \"Elba CSL\" in Europa, rivedendone la meccanica secondo le normative fiscali locali per la tassazione dei veicoli a motore. Tuttavia, siccome il progetto originario non prevedeva la realizzazione del nuovo cruscotto adattato per la guida a destra, le auto non sono mai state importate nel Regno Unito, Irlanda e nella Repubblica di Malta.\nLe vetture debuttarono in Italia il 23 gennaio 1987 e vennero rinominate, come per il mercato argentino, in \"Duna\" la versione berlina e in \"Duna Weekend\" la variante familiare. \nL'allestimento era unico, basato sul sovracitato \"CSL\" brasiliano. Non era disponibile la carrozzeria a 2 porte (o a 3 porte nella versione \"Weekend\") n\u00e9 era possibile scegliere il colore e la trama della tappezzeria che dipendevano unicamente da abbinamenti predefiniti col colore scelto per la vernice. Tuttavia, oltre agli optional precedentemente elencati, erano disponibili 3 versioni corrispondenti ad altrettanti motori:\nIl motore 1116 cm\u00b3 non \u00e8 da confondere col 1116 cm\u00b3 della \"128\" mentre il 1301 cm\u00b3 \u00e8 diverso da quello, di identica cilindrata, montato su altre vetture FIAT europee del tempo (\"Ritmo\", \"Regata\" e \"Uno\"). Tutti i motori della Duna appartenevano infatti alla serie \"Brasile\", della quale facevano parte anche il 1049 cm\u00b3, montato in Europa sulla Fiat \"127\" e sull'Autobianchi Y10, ed il 994 cm\u00b3 montato su alcune versioni della \"Uno\" europea seconda serie (\"Trend\", \"Start\"). Si tratta di un robusto monoalbero in testa con distribuzione a cinghia dentata; lo spinterogeno, la pompa della benzina, il motorino d'avviamento e l'alternatore sono posizionati dietro, mentre il carburatore ed il collettore di aspirazione davanti. Le camere di scoppio hanno una forma \"a vasca\" e i supporti di banco sono 5. Tutte le versioni avevano il cambio a 5 marce di serie.\nIl motore Diesel da 1697 cm\u00b3 invece \u00e8 lo stesso montato sulle Ritmo, Regata e Uno e rappresenta una novit\u00e0 dato che in Brasile ai tempi non era disponibile un motore Diesel su queste auto. \nSviluppo successivo.\nA partire dallo stesso anno vennero realizzati, sempre in Brasile, due nuovi veicoli commerciali basati sulla versione base della \"Elba\" che, adottando il classico cruscotto della \"Uno\" disponibile anche per i mercati con guida a destra gi\u00e0 dal 1983, furono stavolta resi disponibili per il mondo intero. Si tratta del \"nuovo Fiorino\" (importato in Europa dal 1988 al 2000) e della \"Fiat Penny\" (o \"Citivan\" nel mercato britannico\".), una \"Elba S\" base quindi solo a 3 porte, mancante di divanetto posteriore, con dei pannelli in lamiera saldati al posto dei vetri posteriori ed una parat\u00eca divisoria fissa tra l'abitacolo e l'ampio piano di carico, completamente piatto, che si \u00e8 venuto a creare. Il risultato fu una pratica furgonetta dal nome che segue la consuetudine della FIAT nell'attribuire nomi di monete alla propria gamma veicoli commerciali.\nA inizio 1989 fu eseguito un leggero restyling comune sia alla berlina che alla familiare: furono introdotti nuovi fascioni paracolpi in plastica nera sulle fiancate, paraurti leggermente modificati, diversi copriruota, montanti verniciati di nero opaco, mascherina verniciata in tinta con la carrozzeria, fanali posteriori dalla nuova colorazione fum\u00e8 e alcune modifiche di dettaglio agli interni. La berlina, inoltre, fu dotata di una modanatura in plastica nera che collegava i gruppi ottici posteriori: oltre a rinnovare l'aspetto estetico fungeva anche da comoda maniglia per l'apertura del baule, assente nella precedente versione. La rinnovata gamma eliminava a listino la \"60 Weekend\" e la \"DS diesel berlina\".\nNel mese di agosto dello stesso anno fu presentata, in tiratura limitata a 500 pezzi per il solo mercato argentino, la \"Duna SCX\" (\"Super Comfort eXtreme\"), frutto di una collaborazione con la \"IAVA\". Unica versione sportiva dell'intera famiglia, fu equipaggiata con un motore Sevel 1500 cm\u00b3 da 90 CV @ 5600 giri/min, nuovi cerchi in lega specifici, volante sportivo dedicato, inserto rosso verniciato sulle fiancate, nuovi paraurti (di cui l'anteriore dotato di spoiler e fari fendinebbia) e spoiler posteriore sul baule. Diversi esemplari gareggiarono per alcuni anni in un locale campionato monomarca.\nNel frattempo, la Federazione Internazionale dell'Automobile sottopose la \"Duna\" ad un durissimo test di affidabilit\u00e0: 25.000 chilometri, da percorrersi rigorosamente a pieno regime, all'autodromo di Rafaela in Argentina. I tre esemplari testati e i loro equipaggi, assistiti da una squadra di meccanici che per una settimana ha lavorato sostituendo gomme e fluidi ad intervalli regolari, superarono la prova in 170 ore, 44 minuti e 34 secondi, ad una media di 146 km/h e con un consumo medio di 13,31 l/100 km.\nLa fine delle vendite in Europa e i modelli Innocenti.\nNonostante tutto nel luglio del 1991, a causa di insoddisfacenti numeri di vendita della versione berlina nel mercato europeo, la \"Duna\" e i modelli derivati (ad eccezione del \"Fiorino\") vennero tolti dai listini della gamma Fiat. La produzione continu\u00f2 invece con successo nel mercato Sudamericano (in Brasile fino al 1994) con nuovi allestimenti e due ulteriori restyling:\nEredit\u00e0 e curiosit\u00e0.\nLa \"Duna\" berlina in Europa ha raccolto l'eredit\u00e0 della \"128\", mentre la \"Weekend\" ha rimpiazzato la \"127 Panorama\". Insieme sono state un successo travolgente in Sudamerica tanto da avere a tutt'oggi un'ampia cerchia di utenti affezionati riuniti in vari club (il pi\u00f9 attivo e numeroso si trova nello Stato di San Paolo in Brasile) nonch\u00e9 aziende ancora attive nella produzione di parti di ricambio, specie per ci\u00f2 che concerne il fenomeno del tuning (non \u00e8 affatto raro, infatti, incrociarne alcune con sospensioni pneumatiche con altezza regolabile a piacimento da un telecomando senza fili).\nIl pubblico italiano, al contrario, era all'epoca orientato verso altri modelli FIAT giudicati pi\u00f9 pratici (con portellone posteriore) e gradevoli stilisticamente (come la stessa \"Uno\", la \"Regata\" e successivamente la \"Tipo\"). La sua linea, definita \"sgraziata\" da alcuni, divenne bersaglio di scherno e satira che finirono col compromettere l'immagine della vettura (culminando nel 1993 con la pubblicazione da parte della rivista \"Cuore\" di un ironico calendario) per poi venir semplicemente dimenticata negli anni a venire.\nComunque, per quanto riguarda il mercato europeo, non si pu\u00f2 dire che la vettura sia stata un flop, anzi: la versione \"Weekend\" in particolar modo registr\u00f2 un buon successo di vendite anche col nuovo marchio fino alla fine, ben oltre la scomparsa della tre volumi.\nIn Italia,ad esempio, ne furono importate e vendute 55.600 esemplari nel 1987, 24.870 nel 1988, 9.280 esemplari nel 1989 e 4.810 esemplari nel 1990-1991, per un totale di 91.560 esemplari.\nEredi della \"Duna\",della \"Duna Weekend\" e della \"Innocenti Elba\" sono invece la \"Siena\" e la \"Palio Weekend\" rispettivamente, lanciate nel 1996. Entrambe fanno parte del progetto FIAT 178.\nNel 2013 la Duna, in tutte le sue versioni, \u00e8 stata inserita nella lista delle \"Auto d'interesse storico\" dall'ACI."}
{"id": "100615", "revid": "9", "url": "https://it.wikipedia.org/wiki?curid=100615", "title": "Chiesa romanica di Santa Pudenziana", "text": ""}
{"id": "100617", "revid": "1658", "url": "https://it.wikipedia.org/wiki?curid=100617", "title": "Arazzo della regina Matilde", "text": ""}
{"id": "100618", "revid": "118986824", "url": "https://it.wikipedia.org/wiki?curid=100618", "title": "Teodosio", "text": ""}
{"id": "100627", "revid": "10601", "url": "https://it.wikipedia.org/wiki?curid=100627", "title": "Richard Stuyvesant", "text": ""}
{"id": "100632", "revid": "599013", "url": "https://it.wikipedia.org/wiki?curid=100632", "title": "Ananke (astronomia)", "text": "Ananke (dal greco \u0391\u03bd\u03ac\u03b3\u03ba\u03b7) \u00e8 un satellite naturale di Giove, che d\u00e0 il nome anche al Gruppo di Ananke, un gruppo di satelliti irregolari a moto retrogrado che orbitano attorno a Giove con semiassi maggiori compresi tra i 19,3 e i 22,7 milioni di km, con un'inclinazione orbitale di circa 150\u00b0.\nStoria.\nAnanke venne scoperto da Seth Barnes Nicholson presso l'Osservatorio di Monte Wilson, nel 1951.\n\u00c8 chiamata come la mitologica Ananke, la madre di Adrastea, il cui padre era Giove e delle Moire.\nAnanke ha ricevuto il suo nome attuale solo nel 1975; prima era conosciuta semplicemente come \"Giove XII\". Tra il 1955 e il 1975 veniva anche chiamata \"Adrastea\", ma oggi Adrastea \u00e8 il nome di un altro satellite di Giove.\nCaratteristiche fisiche.\nAnanke \u00e8 un piccolo satellite irregolare. Supponendo che abbia un'albedo di 0,04, similmente ad altri satelliti di Giove, la sua magnitudine apparente di 18,7 porta a dedurre un diametro di 28\u00a0km. Di conseguenza se ne deduce una massa di circa 3 \u00d7 1016 kg.\nLo spettro infrarosso di Ananke \u00e8 simile a quello degli asteroidi di tipo P, con una possibile presenza d'acqua. Nello spettro visibile il satellite appare leggermente rosso con un indice di colore B-V=0,90 e R-V=0,38.\nParametri orbitali.\nAnanke orbita intorno a Giove con un'orbita retrograda, molto inclinata e fortemente eccentrica. D\u00e0 il nome al Gruppo di Ananke, un gruppo di satelliti irregolari a moto retrogrado che orbitano attorno a Giove con semiassi maggiori compresi tra i 19,3 e i 22,7 milioni di km, con un'inclinazione orbitale di circa 150\u00b0 rispetto all'equatore, di cui \u00e8 il membro pi\u00f9 grande."}
{"id": "100633", "revid": "124060147", "url": "https://it.wikipedia.org/wiki?curid=100633", "title": "Magrone", "text": "Il magrone \u00e8 un calcestruzzo \"magro\", ovvero realizzato con quantitativi ridotti di cemento (meno di 150\u00a0kg/m\u00b3), e una curva granulometrica degli inerti a dimensione abbastanza grossa.\nLo scopo del magrone nell'utilizzo come sotto fondazione \u00e8 quello di costituire un piano orizzontale e pulito per il posizionamento dei ferri d'armatura delle fondazioni. Infatti, lo strato di magrone, essendo il primo della fondazione, \u00e8 adagiato sulla superficie (terreno) risultante dallo scavo. In alcuni casi, al di sotto del magrone, a contatto con la terra, \u00e8 steso e stabilizzato uno strato di \"breccione\" o inerte equivalente.\nNell'analisi della capacit\u00e0 portante della fondazione la presenza del magrone viene trascurata. Altra importante funzione del magrone \u00e8 quella di mantenere i ferri di fondazione distanti dalla nuda terra, evitando cos\u00ec contatti con umidit\u00e0 e conseguenti rischi di corrosione invisibile dei ferri stessi."}
{"id": "100637", "revid": "125045858", "url": "https://it.wikipedia.org/wiki?curid=100637", "title": "Sandro Ciotti", "text": "Biografia.\nInfanzia e primi lavori.\nFiglio del giornalista Gino Ciotti, nasce a Roma nel novembre 1928 e ha come padrino di battesimo il poeta romanesco Trilussa. Il padre muore in maniera tragica nel 1943 quando lui ha solo 15 anni, a causa di una leptospirosi fulminante contratta nelle acque del Tevere dopo essersi ferito mentre praticava il canottaggio. Da giovanissimo entr\u00f2 a far parte delle giovanili della Lazio, inizialmente nel ruolo di difensore e poi di mediano, avendo come allenatore Dino Canestri, con l'ambizione di entrare nei ranghi giovanili del Torino e contemporaneamente inizia gli studi di violino all'Accademia Nazionale di Santa Cecilia con il maestro Corrado Archibugi, incoraggiato da Uber Gradella che frequentava anch'esso l'Accademia prendendo lezioni di canto. Il sogno di entrare nelle file granata non si realizzer\u00e0 poich\u00e9 avendo nello stesso momento le lezioni musicali, diverse volte, suonando alla sera gli capitava di presentarsi in ritardo agli allenamenti.\nCarriera calcistica.\nNell'immediato dopoguerra decise di privilegiare la carriera da calciatore, che fu di buon livello, iniziata sempre nelle giovanili della Lazio. In seguito gioc\u00f2 nella Viterbese nel campionato di Promozione 1948-1949, quindi nel Frosinone nella stagione 1950-1951 in Promozione Interregionale, collezionando 29 presenze e zero reti, poi nell'Anconitana in Quarta serie nel 1952-1953 e nel Forl\u00ec in Quarta serie nel 1953-1954. Chiuse la carriera calcistica con la Terracinese, nella Quarta serie nel 1955-1956.\nCarriera giornalistica e radiofonica.\nInizi\u00f2 la carriera giornalistica nel 1954 collaborando inizialmente con il suo vero nome a \"La Voce Repubblicana\" (quotidiano del Partito Repubblicano Italiano), passando poi come cronista musicale a \"Il Giornale d'Italia\" e \"Momento-sera\". Nel tempo libero, grazie al tirocinio musicale acquisito precedentemente, inizia ad esibirsi come strumentista in piccole orchestre da ballo.\nCollabor\u00f2 a diverse rubriche radiofoniche (\"Mondorama\", \"Voci dal mondo\", \"Schermi e ribalte\", \"Telescopio\", \"Novit\u00e0 da vedere\") ma l'esordio come conduttore avvenne nel 1956 con \"K.O. Incontri e scontri della settimana sportiva\", una delle prime trasmissioni di satira musicale e sportiva. Nel 1958 entr\u00f2 in pianta stabile alla Rai, diventando inviato nel giro di pochi mesi e ideando altre rubriche di successo: \"L'angolo del jazz\" (1959), \"Il film all'italiana\" (1967), \"Il liscio\" (1974), ottenendo grande popolarit\u00e0 con la rubrica \"L'uomo del giorno\" per la trasmissione \"Domenica Sport\", dove segnalava il calciatore meglio distintosi durante la giornata di campionato appena terminata. Inoltre, insieme a Lello Bersani, dal 1962 al 1970 condusse la prima rubrica radiofonica interamente dedicata al cinema, \"Ciak\".\nCome inviato segu\u00ec 40 edizioni del Festival di Sanremo - da quella del 1962 al 2002; durante l'edizione del 1967 fu il primo a dare, in radio, la notizia della morte di Luigi Tenco - 14 edizioni delle Olimpiadi - a partire dalle Olimpiadi di Roma del 1960, dove effettu\u00f2 la sua prima radiocronaca calcistica per la partita dei gironi eliminatori Danimarca-Argentina allo Stadio Flaminio e in seguito si trov\u00f2 a commentare la finale del torneo di hockey su prato tra India e Pakistan al Velodromo Olimpico poich\u00e9 quell'evento nei palinsesti della trasmissione radiofonica olimpica era rimasto scoperto e, trovandosi in difficolt\u00e0 nel dire diverse volte durante la radiocronaca i nomi pressoch\u00e9 impronunciabili dei giocatori, dei quali tra gli indiani c'era una preminenza dei cognomi Singh e di Abdul per i pakistani, decise di risolverla sul piano ironico - 15 Giri d'Italia, 9 Tour de France, svariate edizioni della Milano-Sanremo e oltre 2.400 partite di calcio nella popolare trasmissione \"Tutto il calcio minuto per minuto\" fino al 1996, anno del suo pensionamento.\nCarriera televisiva e cinematografica.\nFu anche autore di documentari e inchieste per la televisione (in particolare, un film sul cantante Luigi Tenco, del quale era grande amico ed estimatore, e un altro sullo sfortunato pilota di Formula 1 Lorenzo Bandini), per essa debutt\u00f2 come conduttore nel 1972 con il \"Telecanzoniere\", e dal 1986 condusse otto edizioni della \"Domenica Sportiva\" accanto prima a Maria Teresa Ruta e poi a Simona Ventura. Scrisse anche canzoni di successo per Enzo Jannacci (la famosa e censurata \"Veronica\") e Peppino di Capri (\"Volo\"). Ha l'unica sua esperienza di regia cinematografica nel 1976, firmando un documentario calcistico incentrato sul fuoriclasse olandese Johan Cruijff: \"Il profeta del gol\". Nel 1996 \u00e8 la voce italiana del radiocronista della partita di pallacanestro nella pellicola \"Space Jam\", interpretata da Michael Jordan con molti personaggi della Warner Bros. (come Bugs Bunny). Nel 1997 pubblic\u00f2 la sua autobiografia, \"Quarant'anni di parole\".\nRadiocronache famose.\nUna delle prime frasi che lo resero celebre fu il grido \u00abClamoroso al Cibali!\u00bb, che gli venne attribuito in occasione della radiocronaca, effettuata insieme al collega Enrico Ameri, della partita Catania - del 1961, con riferimento al vantaggio dei rossazzurri. In realt\u00e0, non esistono prove che Ciotti abbia effettivamente proferito tale grido: pi\u00f9 recenti ricostruzioni lo attribuiscono ad altri giornalisti, quali Ezio Luzzi o Nuccio Puleo, oppure sostengono che non sia mai stato pronunciato da nessun cronista di \"Tutto il calcio minuto per minuto\". Ci\u00f2 nonostante, la frase entr\u00f2 nell'immaginario collettivo del calcio italiano.\nRaggiunti i 40 anni di et\u00e0, la sua voce divenne permanentemente roca: come da lui stesso testimoniato, le sue corde vocali subirono un edema durante le Olimpiadi di Citt\u00e0 del Messico del 1968 dopo 14 ore di diretta sotto la pioggia. Questa menomazione, per\u00f2, invece che danneggiarlo nel suo lavoro, \u00e8 diventata il suo tratto caratteristico, rendendolo un commentatore molto riconoscibile.\nSempre molto ironico, non mancava mai di inserire anche nelle radiocronache calcistiche qualche arguta o colorita osservazione. Questo suo garbato humour caratterizzava anche i suoi numerosi servizi radiofonici extra calcistici, come quelli che lo vedevano ogni anno attento osservatore del Festival di Sanremo per il giornale radio RAI, o come la serie di umoristici reportage di costume realizzati in occasione dei Mondiali di calcio del 1974 in Germania Ovest.\nNel 1989, durante la trasmissione \"La Domenica Sportiva\", annuncia la tragica morte di Gaetano Scirea, avvenuta a seguito di un incidente automobilistico in Polonia.\nStorica fu pure la sua frase, pronunciata durante la radiocronaca di Italia-Nigeria ai Mondiali di calcio del 1994 negli Stati Uniti, al gol di Roberto Baggio: \"Santo Dio, era ora!\", rimarcando la sensazione di sofferenza di tutti gli italiani fino a quel momento, sul fatto che la nazionale italiana non riusciva a segnare il gol del pareggio.\nLa sua ultima radiocronaca prima di andare in pensione fu per la partita di campionato Cagliari- nell'ultima giornata della stagione 1995-1996, ringraziando i radioascoltatori con questa frase: \nLa morte.\nMuore improvvisamente al Policlinico Agostino Gemelli di Roma il 18 luglio 2003, dopo una lunga malattia, all'et\u00e0 di 74 anni; i funerali religiosi vennero celebrati il giorno successivo presso la Basilica di Santa Maria in Montesanto, conosciuta come la Chiesa degli Artisti a Piazza del Popolo, alla presenza di moltissimi amici e colleghi, tra cui volti noti della politica e del giornalismo; dopo la cerimonia funebre, il feretro \u00e8 stato tumulato nel loculo di famiglia presso il Cimitero Monumentale del Verano.\nIn occasione del decennale della scomparsa, nel 2013 Rai Storia produsse e trasmise il documentario \"Sandro Ciotti, un uomo solo al microfono\", realizzato da Alessandro Chiappetta."}
{"id": "100638", "revid": "254059", "url": "https://it.wikipedia.org/wiki?curid=100638", "title": "Distretto di Pf\u00e4ffikon", "text": "Il distretto di Pf\u00e4ffikon \u00e8 un distretto del Canton Zurigo, in Svizzera. Confina con i distretti di Hinwil a sud, di Uster a sud-ovest, di B\u00fclach a nord-ovest e di Winterthur a nord, con il Canton Turgovia (distretto di M\u00fcnchwilen) a nord-est e con il Canton San Gallo (distretto di Toggenburg) a est. Il capoluogo \u00e8 Pf\u00e4ffikon.\nComuni.\nAmministrativamente \u00e8 diviso in 10 comuni:"}
{"id": "100641", "revid": "767487", "url": "https://it.wikipedia.org/wiki?curid=100641", "title": "Charlot macchinista", "text": "Charlot macchinista (\"Behind the Screen\"), conosciuto anche come Charlot operatore, \u00e8 un film interpretato, diretto e prodotto da Charlie Chaplin; fu proiettato la prima volta il 13 novembre 1916.\nEvoluzione raffinata delle precedenti comiche che Chaplin realizz\u00f2 per la Keystone, \"Charlot entra nel cinema\" e \"Charlot sulla scena\", e per la Essanay, \"Charlot principiante\".\nTrama.\nAssistente di un gigantesco attrezzista, Charlot, svolge anche il lavoro del principale prestando l'opera nei vari set in allestimento, o meglio in distruzione, nonostante le buone intenzioni dell'omino, che inciamper\u00e0 ripetutamente nella macchina da presa, seppellir\u00e0 regista e comparse sotto un'enorme colonna di cartapesta nello spostamento da un luogo all'altro e precipiter\u00e0 uno dopo l'altro quanti sosteranno sulla botola il cui meccanismo di apertura e chiusura gli \u00e8 stato affidato dall'irresponsabile regista. Una giovane vorrebbe fare del cinema, ma non viene presa in considerazione: approfitter\u00e0 dello sciopero proclamato dalle maestranze degli studios (scesi in agitazione per essere stati troppo bruscamente svegliati, e richiamati al dovere, dalla pennichella successiva la pausa pranzo) per impossessarsi dei loro abiti di lavoro e, travestitasi da operaio, accedere agli studios.\nLa pausa pranzo concede un po' di meritato riposo all'assistente attrezzista che consumer\u00e0 il suo frugale spuntino accomodandosi a fianco di un volgare compagno intento a consumare un pesante e puzzolente piatto di cipolle dal cui lezzo tenter\u00e0 di difendersi, Charlot, indossando un elmo medievale, nutrendosi attraverso le feritoie, del cui pasto per\u00f2 approfitter\u00e0 scarnificando, di nascosto, un enorme e incredibile osso che il proprietario si sta mangiando dopo le cipolle.\nCausa lo sciopero e lo strabismo di un attore incapace di inquadrare l'avversario, Charlot e il suo principale vengono chiamati dal regista del film comico in allestimento a ricoprire la parte di due contendenti che si affrontano a torte in faccia; particolarmente abile risulter\u00e0 l'assistente nel centrare il bersaglio estendendolo anche a buona parte della troupe. La ragazza, travestita da operaio fa conoscenza di Charlot che la sorprende in un attimo di rilassamento con una chitarra in mano accompagnandosi nel canto, e derisa dall'assistente attrezzista quando, con gesto automatico e civettuolo, si incipria il volto. Vorrebbe ricorrere all'aiuto dell'operaio (femmina) il grasso regista per farsi rammendare i pantaloni scucitisigli proprio sul sedere causa i capitomboli procuratigli da Charlot; alla vista dell'uomo e delle sue intimit\u00e0 l'operaio ha un mancamento, prontamente Charlot impugna il berretto (sotto al quale l'operaio celava i lunghi capelli inequivocabilmente femminili) per farle un po' d'aria e scopertone con piacere la vera natura femminile, arditamente prende a sbaciucchiarla ricambiato dalla ragazza che contemporaneamente e fulmineamente si risistema il berretto. Sopraggiunge il principale che alla vista delle effusioni presunte omosessuali si abbandona alla propria natura vistosamente effeminata a dispetto della mole fisica.\nGli scioperanti gettano un barile di dinamite sul set: l'esplosione conseguente distrugge gli studios e chiude il film.\nCuriosit\u00e0.\n\u00c8 rimasto famoso per l'esplicita scena omosessuale in cui Charlot e il ragazzo (in realt\u00e0 travestimento di Edna) si sbaciucchiano colti in flagrante dal principale che rimprovera il suo assistente a sua volta con marcato atteggiamento effeminato e al termine di alcuni volteggi e passi di danza porge a Charlot il proprio deretano prontamente centrato da una poderosa pedata di questi."}
{"id": "100642", "revid": "7087", "url": "https://it.wikipedia.org/wiki?curid=100642", "title": "Charlot operatore", "text": ""}
{"id": "100643", "revid": "339392", "url": "https://it.wikipedia.org/wiki?curid=100643", "title": "Piccolo Coro", "text": ""}
{"id": "100644", "revid": "671029", "url": "https://it.wikipedia.org/wiki?curid=100644", "title": "Distretto di M\u00fcnchwilen", "text": "Il distretto di M\u00fcnchwilen \u00e8 un distretto del Canton Turgovia, in Svizzera. Confina con i distretti di Frauenfeld a nord-ovest, di Weinfelden a nord e di Bischofszell a est, con il Canton San Gallo (distretti di Wil e di Toggenburg) a sud e con il Canton Zurigo (distretti di Hinwil, di Pf\u00e4ffikon e di Winterthur) a ovest. Il capoluogo \u00e8 M\u00fcnchwilen."}
{"id": "100651", "revid": "110157", "url": "https://it.wikipedia.org/wiki?curid=100651", "title": "Degersheim", "text": "Degersheim (toponimo tedesco) \u00e8 un comune svizzero di 4\u00a0000 abitanti del Canton San Gallo, nel distretto di Wil."}
{"id": "100654", "revid": "110157", "url": "https://it.wikipedia.org/wiki?curid=100654", "title": "Jonschwil", "text": "Jonschwil (toponimo tedesco) \u00e8 un comune svizzero di 3\u00a0767 abitanti del Canton San Gallo, nel distretto di Wil."}
{"id": "100655", "revid": "1343317", "url": "https://it.wikipedia.org/wiki?curid=100655", "title": "Arancia Rossa di Sicilia", "text": "La definizione Arancia rossa di Sicilia (IGP) \u00e8 usata per individuare alcune variet\u00e0 di arance a Indicazione geografica protetta (IGP) coltivate in numerosi centri delle province di Catania, Enna e Siracusa.\nVariet\u00e0.\nLa denominazione IGP riconosce come arance rosse di Sicilia le seguenti variet\u00e0:\nCaratteristiche.\nLe arance si presentano con buccia di colore verde acceso con sfumature rosse variabili a seconda delle variet\u00e0 e del momento di raccolta.\nIl \"Disciplinare di produzione della Indicazione Geografica Protetta \"Arancia rossa di Sicilia\"\" \u00e8 regolata dalla Circolare del Ministero per le Politiche Agricole\u00a0\u2013 GURI n. 240 del 14 ottobre 1997 che ha determinato l'Iscrizione nel \"Registro delle denominazioni di origine protette e delle indicazioni geografiche protette\" ai sensi del Reg. CE n. 1107/96.\nLimitazioni all'uso dell'IGP.\nL'indicazione geografica protetta (IGP) \"Arancia rossa di Sicilia\" \u00e8 riservata ai frutti pigmentati.\nLa IGP Indicazione geografica protetta \u00e8 un marchio di qualit\u00e0 che viene attribuito ad un prodotto la cui origine avviene in un'area geografica determinata. Chi produce IGP deve quindi attenersi alle rigide regole del disciplinare di produzione, ed il rispetto di tali regole \u00e8 garantito dall'organismo di controllo.\nZona di produzione.\nLa zona di produzione dell'Arancia Rossa di Sicilia comprende i comuni della Sicilia orientale idonei alla coltivazione e sono cos\u00ec individuati:\nCaratteristiche dei frutti degli agrumi.\nI frutti di \"Arancia rossa di Sicilia\" all'atto dell'immissione al consumo devono rispondere a caratteristiche specifiche tipiche della variet\u00e0 cui appartengono."}
{"id": "100657", "revid": "1602064", "url": "https://it.wikipedia.org/wiki?curid=100657", "title": "Museologia", "text": "La museologia \u00e8 una disciplina che, assieme alla museografia, si occupa di musei. L'uso dei due termini, anche in ambito scientifico e professionale, non \u00e8 uniforme. Il significato e il ruolo che si tende a attribuire a l'uno o a l'altro termine cambia con il variare del contesto.\nLa museologia \u00e8 una disciplina giovane: \u00e8 nata nel 1955, distaccandosi dalla gi\u00e0 strutturata museografia settecentesca, che si basava soprattutto sulle idee dei teorici tedeschi. Le due discipline si rivolgono allo studio del museo da due differenti angolazioni: la museologia si occupa dell'istituzione museo dal punto di vista teorico-storico ed \u00e8 quindi tesa alla ricerca dei significati e dell'essenza del museo; la museografia invece attiene pi\u00f9 strettamente all'ambito operativo-architettonico, \u00e8 quindi tesa allo studio analitico-descrittivo.\nConsiderando il museo come il prodotto di una specifica ed istintiva attitudine dell'uomo alla raccolta di documenti (che pu\u00f2 identificarsi nella pulsione del collezionista di scongiurare la caducit\u00e0 umana attraverso la raccolta di beni materiali di particolare rilevanza, l'istinto vitale che spinge a conservare insieme ad un reperto la memoria), ma anche come necessit\u00e0 spirituale di espressione di s\u00e9, della propria societ\u00e0 e della storia che trova concretizzazione attraverso l'esposizione di oggetti significanti, esso si configura come metodo di tale raccolta e la museologia la messa in pratica di tale metodo.\nMentre la museografia \u00e8 l'insieme di tecniche e pratiche concernenti il funzionamento del museo, la museologia \u00e8 lo studio del museo nelle sue funzioni essenziali: conservativa, scientifica, didattica.\nBench\u00e9 i termini e le definizioni delle due discipline abbiano sub\u00ecto, dal settecento ad oggi, svariate messe a punto, le problematiche ad esse legate discendono da radici antiche. \u00c8 con il Rinascimento italiano che i termini di \"museo pubblico\", collezione acquistano un significato reale: \u00e8 infatti il collezionismo, che in Italia si sviluppa fra Quattrocento e Cinquecento, la prima materia di studio della museologia.\nIn generale possiamo affermare che, per quanto riguarda l'Italia, la museologia si occupa del museo in quanto tale. Dunque oggetto della museologia sono la storia dei musei, gli aspetti conservativi e quelli afferenti al patrimonio. La disciplina si occupa di analizzare la struttura del museo, il funzionamento, narra la sua natura e il ruolo sociale."}
{"id": "100658", "revid": "121758254", "url": "https://it.wikipedia.org/wiki?curid=100658", "title": "Arvydas Sabonis", "text": "Giocatore dalla stazza imponente (oltre 2,20\u00a0m per 130\u00a0kg), unita ad un'eccellente visione di gioco e ad un tiro da fuori particolarmente preciso, Sabonis \u00e8 da molti considerato il miglior centro europeo di ogni epoca. Durante la sua permanenza in NBA fu soprannominato \"il principe del Baltico\". Ha unito in maniera straordinaria le doti ed i movimenti di un centro dominante e la capacit\u00e0 di trattamento della palla (passaggio e tiro) di una guardia. \"\u00c8 un Larry Bird da 2 metri e 20\" ebbe a dire una volta di lui la leggenda del basket americano Bill Walton. Il 12 agosto 2011 \u00e8 stato inserito nella Hall of fame del basket americano. \u00c8 padre dei cestisti Domantas Sabonis, anch\u2019egli militante in NBA negli Indiana Pacers, e Tautvydas Sabonis, che gioca in Spagna nel Castell\u00f3.\nCarriera.\nIn Unione Sovietica.\nArvydas Sabonis ha iniziato a giocare a pallacanestro a 13 anni e due anni dopo faceva gi\u00e0 parte della squadra juniores nazionale dell'Unione Sovietica. Nel 1984 viene ingaggiato dallo \u017dalgiris di Kaunas, vincitore per tre anni consecutivi del campionato sovietico. Nel giugno del 1985 il lituano viene scelto dagli Atlanta Hawks al quarto giro (scelta numero 77), ma non avendo ancora raggiunto il 21\u00ba anno d'et\u00e0 la scelta viene dichiarata non valida. Il 1986 \u00e8 segnato invece da un terribile infortunio che sembra pregiudicargli il prosieguo della carriera: rottura del tendine di Achille.\nL'attesa per il suo approdo negli Stati Uniti d'America \u00e8 per\u00f2 breve e solo un mese dopo il suo infortunio la NBA torna alla carica: questa volta sono i Portland Trail Blazers a sceglierlo gi\u00e0 al primo giro. L'Unione Sovietica non permette per\u00f2 che il suo campione vada a giocare negli Stati Uniti e tutto viene congelato. Nel frattempo torna a giocare e a trascinare la sua squadra di club e la nazionale. La mutata situazione politica gli consente di lasciare l'Unione Sovietica nel 1989, ma nella sorpresa generale decide di non andare subito a Portland e opta per la Spagna.\nIn Spagna e in NBA.\nGioca per tre anni nel Forum Valladolid e poi per altre tre stagioni nel Real Madrid. Nel 1995 giunge finalmente nella NBA, a Portland, dove totalizza subito buone medie: 14,5 punti, 8,1 rimbalzi, 1,8 assist e 1,075 stoppate per una media di poco meno di 24 minuti a partita. E questo nonostante un infortunio che lo tiene fermo a lungo. Le stagioni successive seguono la strada segnata dal primo anno Nba: nonostante numerosi e continui infortuni, Sabonis garantisce un crescente apporto di punti, rimbalzi e stoppate. Portland non riesce per\u00f2 a conquistare mai il tanto agognato anello collezionando come migliori risultati in quel periodo il raggiungimento della finale di conference nel 1999 e nel 2000 rispettivamente contro i San Antonio Spurs (4-0) e i Los Angeles Lakers (4-3).\nNel 2002 \u00e8 tornato a giocare nella sua Lituania, ancora con la maglia dello Zalgiris Kaunas, per poi tornare per un'altra stagione a Portland.\nUltimi anni a Kaunas.\nAndatosene dall'NBA, Sabonis trascorre gli ultimi 2 anni della sua carriera con lo \u017dalgiris Kaunas. Nell'Eurolega 2003-2004 Sabonis viene nominato miglior giocatore del torneo.\nIl 27 settembre 2011 viene colpito da infarto durante una partitella con amici, e viene ricoverato in ospedale, fortunatamente non in pericolo di vita.\nPalmar\u00e8s.\nIndividuale.\nIl 12 agosto 2011 \u00e8 stato inserito nella Hall of fame del basket americano."}
{"id": "100661", "revid": "2133942", "url": "https://it.wikipedia.org/wiki?curid=100661", "title": "Museografia", "text": "La museografia \u00e8 una disciplina che, assieme alla museologia, si occupa di musei. L'uso dei due termini, anche in ambito scientifico e professionale, non \u00e8 uniforme. Il significato e il ruolo che si tende a attribuire a l'uno o a l'altro termine cambia con il variare del contesto. \nIn generale possiamo affermare che, per quanto riguarda l'Italia, con museografia si intende la disciplina che si occupa del museo per quanto concerne la struttura architettonica, l'allestimento delle collezioni, le soluzioni espositive e tecniche, gli spazi. La museografia riassume tutto ci\u00f2 che riguarda il museo, andando ad essere un\u2019opera-mosaico di linguaggi e di nozioni, costituendo una vera e propria summa del sapere della prima met\u00e0 del 700. Non possiamo parlare sicuramente di progettualit\u00e0 museale, ma di consigli, di idee e di casistiche.\nLa museografia \u00e8 una disciplina insegnata nei corsi di laurea in architettura, nelle Accademie di Belle Arti, eccetera."}
{"id": "100662", "revid": "110157", "url": "https://it.wikipedia.org/wiki?curid=100662", "title": "Kirchberg (San Gallo)", "text": "Kirchberg (toponimo tedesco) \u00e8 un comune svizzero di 8\u00a0874 abitanti del Canton San Gallo, nel distretto del Toggenburgo."}
{"id": "100665", "revid": "767487", "url": "https://it.wikipedia.org/wiki?curid=100665", "title": "Charles \u00c9tienne Brasseur de Bourbourg", "text": "Biografia.\nNacque a Bourbourg, vicino a Dunkerque in Francia. Divent\u00f2 sacerdote cattolico, nel 1845, insegn\u00f2 storia ecclesiastica in un seminario del Qu\u00e9bec, nel 1846 divent\u00f2 vicario a Boston e dal 1848 al 1863 viaggi\u00f2, come missionario, principalmente nel Messico ed in America Centrale.\nPrest\u00f2 particolare attenzione alle antichit\u00e0 messicane, tra il 1857 ed il 1859 pubblic\u00f2 una storia sulla civilizzazione azteca e tra il 1861 e il 1864 pubblic\u00f2 una raccolta di documenti nelle lingue indigene.\nNel 1863 annunci\u00f2 la scoperta di una decodifica della scrittura maya, ma malgrado tutti i suoi sforzi la maggior parte degli scritti maya restano tuttora indecifrati. Nel 1864 si aggreg\u00f2 alla spedizione militare francese nel Messico come archeologo ed il suo libro \"Monuments anciens du Mexique\" fu pubblicato dal governo francese nel 1866.\nProbabilmente il suo pi\u00f9 grande merito fu la pubblicazione nel 1861 di una traduzione francese del Popol Vuh, libro sacro del popolo maya da lui riscoperto nel 1854 in un angolo della biblioteca dell'Universit\u00e0 di \"San Carlos\" a Citt\u00e0 del Guatemala, insieme alla grammatica Quich\u00e9 (dialetto maya in cui era originariamente scritto il \"Popol Vuh\") e ad un saggio sulla mitologia dell'America Centrale.\nNel 1871 pubblic\u00f2 il \"Biblioth\u00e8que Mexico-Guatemalienne\" e tra il 1869 ed il 1870 formul\u00f2 i principi di decifrazione della scrittura pittografica maya nel suo manoscritto \"Manuscrit Troano, \u00e9tudes sur le syst\u00e8me graphique et la langue des Mayas\".\nMor\u00ec a Nizza nel 1874. Il suo merito principale \u00e8 stato nell'accumulazione diligente dei materiali e nella capacit\u00e0 della loro interpretazione, pur essendo andato incontro a vari errori, il pi\u00f9 celebre dei quali port\u00f2 alla nascita del \"mito\" del continente perduto di Mu.\nIl Codice Troano.\nNel 1864 Brasseur ritenne di essere riuscito a decifrare il cosiddetto \"Codice Troano\" (facente parte del \"codice Tro-Cortesiano o di Madrid\"), un manoscritto maya, applicando il metodo inventato nel Cinquecento da Diego de Landa, un monaco spagnolo che divenne vescovo dello Yucat\u00e1n. De Landa tuttavia era partito dal presupposto errato che la lingua maya fosse scritta con un alfabeto fonetico (come la lingua spagnola e latina a lui note), mentre in realt\u00e0 era basata su logogrammi. Ricav\u00f2 dunque una tavola comparativa tra lettere dell'alfabeto latino e caratteri maya del tutto inaffidabile.\nTre secoli dopo Brasseur rinvenne nella biblioteca dell'Accademia Storica di Madrid una copia ridotta del monumentale trattato scritto da Landa, libro che nel frattempo era andato perduto, come del resto buona parte della conoscenza della scrittura maya. Brasseur si applic\u00f2 subito alla traduzione di uno dei pochissimi codici maya superstiti, il \"Codice Troano\", utilizzando l'\"alfabeto maya\" inventato da Landa, ottenendo un testo piuttosto incoerente che sembrava parlare di una terra che era sprofondata in seguito ad un cataclisma (si scopr\u00ec in seguito che il codice trattava in realt\u00e0 di tutt'altro argomento, cio\u00e8 di astrologia). Trovando infine un paio di simboli che gli erano sconosciuti, Brasseur li tradusse con quelli di Landa che pi\u00f9 gli sembravano simili, ottenendo la parola \"mu\", che egli ritenne fosse il nome della misteriosa terra.\nL'interpretazione di Brasseur venne successivamente ripresa, ampliata e resa popolare da James Churchward con il suo libro \"Mu, il continente perduto\" (\"Mu: The Lost Continent\", 1926)."}
{"id": "100668", "revid": "74801", "url": "https://it.wikipedia.org/wiki?curid=100668", "title": "Lamiaceae", "text": "Lamiaceae , dette anche Labiate, \u00e8 una famiglia di piante spermatofite eudicotiledoni dai tipici fiori a forma bilabiata, appartenente all'ordine delle Lamiales. Questa famiglia ha il principale centro di differenziazione nel bacino del Mediterraneo nelle zone degradate della macchia mediterranea e nelle garighe, in terreni rocciosi, calcarei o sabbiosi. Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia.\nEtimologia.\nIl nome della famiglia deriva dal suo \"genere tipo\" \"Lamium\" (trib\u00f9 Lamieae). Uno dei primi studiosi dell'antichit\u00e0 ad usare questo nome \u00e8 stato Gaio Plinio Secondo (Como, 23 \u2013 Stabia, dopo l'8 settembre 79), scrittore e naturalista latino, il quale ci indica anche una possibile etimologia: questo termine discenderebbe da un vocabolo greco \"\u201dlaimos\u201d\" il cui significato \u00e8 \u201cfauci \u2013 gola\u201d. Ma potrebbe discendere anche da altre parole greche: \"\u201dlamos\u201d\" (= larga cavit\u00e0), oppure dal nome di una regina libica \"\u201dL\u00e0mia\u201d\". In quest'ultimo caso il collegamento esiste in quanto le mamme greche, per far star buoni i loro bambini, descrivevano questa regina come un mostro capace di ingoiarli (come del resto fa il fiore di queste piante quando un bombo entra nel tubo corollino in cerca del nettare).\nIl nome scientifico della famiglia \u00e8 stato definito inizialmente come \"Labiate\" (nom.cons.) dal botanico francese Antoine Laurent de Jussieu (1748-1836) nella pubblicazione \"Genera Plantarum - 110\" del 1789, perfezionato successivamente nel nome attuale (Lamiaceae) dal botanico russo Ivan Ivanovi\u010d Martinov (Perevolocna, Governatorato di Poltava, 1771 \u2013 San Pietroburgo, 1833) nella pubblicazione \"Tekhno-Botanicheskii Slovar': na latinskom i rossiiskom i?azykakh. Sanktpeterburgie - 355\" del 1820.\nDistribuzione e habitat.\nLa tabella seguente indica per ogni sottofamiglia la distribuzione principale e l'habitat pi\u00f9 usuale:\nTassonomia.\nFin dalla sua prima classificazione (1789) questa famiglia si \u00e8 presentata unitaria e compatta per merito di un carattere che collega tutte le piante di questo gruppo, che gi\u00e0 i botanici del XVII avevano notato: \"che hanno il fiore nella parte superiore diviso in due labbri, per il che da tali botanici chiamavasi labbruto \".\nLe Lamiaceae sono descritte all'interno dell'ordine delle Lamiales. Le Lamiales (secondo la recente classificazione filogenetica del gruppo APG) appartengono al clade Euasteridi I che insieme al clade Euasteridi II formano il gruppo monofilerico Asteridi caratterizzato dall'avere i fiori con stami epipetali e in numero uguale (o inferiore) ai lobi della corolla e un gineceo formato da due carpelli fusi tra di loro. Le Lamiales (nel clade Euasteride I) sono classificate insieme agli ordini Solanales e Gentianales con fiori a corolla simpetala. All'interno delle Lamiales, le cui specie sono caratterizzate soprattutto per la presenza di oligosaccaridi e la produzione di flavoni 6-ossigenati, la famiglia Lamiaceae occupa una posizione pi\u00f9 interna (\"core\") del gruppo insieme alle famiglie Orobanchaceae e Paulowniaceae.\nCaratteri distintivi della famiglia.\nElenco dei caratteri distintivi delle specie della famiglia:\nFilogenesi.\nLa famiglia \u00e8 considerata monofiletica sia da un punto di vista morfologico per la sua principale sinapomorfia (gli ovuli sono attaccati lateralmente) e sia molecolare per le varie analisi filogenetiche sul DNA delle varie specie della famiglia. In questi ultimi studi sono state riviste diverse circoscrizioni del passato come l'inclusione di molti generi tradizionalmente collocati nella famiglia Verbenaceae. Tuttavia sono ancora da risolvere alcune relazioni nel suo interno come la posizione della sottofamiglia Prostantheroideae o la parafilia della sottofamiglia Viticoideae (con il suo genere \"Vitex\"), e rimangono in sospeso ancora una decina di generi \"incertae sedis\".\nAll'interno della famiglia sono stati individuati diversi gruppi (= sottofamiglie) quasi tutti monofiletici:\nAjugoideae: questa sottofamiglia da un punto di vista filogenetico, all'interno delle Lamiaceae, occupa una posizione mediana: \u00e8 \"gruppo fratello\" del resto della famiglia composta dalle sottofamiglie Nepetoideae, Scutellarioideae e Lamioideae; il probabile periodo di formazione di questo gruppo varia da 30 a 15 milioni di anni fa; \u00e8 considerata monofiletica a causa delle drupe con 4 noccioli, dello stilo non persistente, e del polline con columelle ramificate;\nLamioideae: Lamioideae \u00e8 \"gruppo fratello\" della sottofamiglia Scutellarioideae e insieme occupano la parte pi\u00f9 interna della famiglia (\"core\"); tutte le trib\u00f9 di questo gruppo risultano monofiletiche, mentre diversi generi rimangono ancora para- o polifiletici;\nNepetoideae: questo gruppo si \u00e8 formato nel Cretacico (circa 70 milioni di anni fa); tra il Paleocene e l'Eocene (circa 55 milioni di anni fa) si sono separate le trib\u00f9 Ocimeae e Elsholtzieae, mentre appena pi\u00f9 tardi (45 milioni di anni fa) si \u00e8 formata la trib\u00f9 Mentheae; per ultimo, circa 40 milioni di anni fa, la trib\u00f9 Lavanduleae si \u00e8 divisa dalla trib\u00f9 Ocimeae; la monofilia di questo gruppo \u00e8 confermata dai granuli pollinici esacolpati;\nProstantheroideae: all'interno della famiglia Lamiaceae la sottofamiglia Prostantheroideae viene collocata da alcuni studi in una posizione basale (come \"gruppo fratello\" dell'intera famiglia); secondo altri studi invece occupa una posizione pi\u00f9 intermedia tra le sottofamiglie Ajugoideae e Nepetoideae; entrambe le trib\u00f9 della sottofamiglia sono monofiletiche, mentre i generi \"Pityrodia\", \"Hemigenia\" e \"Microcorys\" sono parafiletici;\nScutellarioideae: Scutellarioideae \u00e8 monofiletica ed occupa una posizione centrale nella famiglia Lamiaceae tra le sottofamiglie Nepetoideae e Lamioideae; all'interno della sottofamiglia il genere monotipo \"Wenchengia\" \u00e8 \"gruppo fratello\" del resto dei generi, all'interno dei quali l'altro genere monotipo \"Holmskioldia\" \u00e8 a sua volta \"gruppo fratello\" del clade formato dai generi \"Scutellaria\" e \"Tinnea\"; la monofilia di questo gruppo \u00e8 caratterizzato dai lobi del calice arrotondati e le nucule del frutto con escrescenze tubercolati o piumose;\nSymphorematoideae: questa sottofamiglia occupa una posizione basale tra la sottofamiglia Prostantheroideae e la sottofamiglia Viticoideae;\nViticoideae: in base agli ultimi studi filogenetici all'interno della famiglia Lamiaceae la sottofamiglia Viticoideae, da un punto di vista filogenetico, occupa una posizione intermedia tra la sottofamiglia Symphorematoideae e la sottofamiglia Ajugoideae. L'et\u00e0 nella quale questo clade si \u00e8 separato dal resto della famiglia \u00e8 valutata tra i 30 e i 15 milioni di anni fa; inoltre la sottofamiglia non \u00e8 monofiletica: la posizione del genere \"Vitex\" nel suo interno \u00e8 ancora da risolvere; il genere \"Tectona\" con 4 specie distribuite nell'Asia del sud-est, attualmente considerato \"incertae sedis\", potrebbe essere incluso nel gruppo; anche i rapporti tra i generi \"Teijsmanniodendron\" e \"Vitex\" risultano poco chiari.\nIl cladogramma a lato tratto dallo studio citato e semplificato mostra la posizione filogenetica delle sottofamiglie e di alcuni generi \"incertae sedis\".\nCarattere sinapomorfico: gli ovuli sono attaccati lateralmente (sui falsi setti della placenta).\nElenco delle sottofamiglie-trib\u00f9-sottotrib\u00f9.\nLa famiglia \u00e8 suddivisa in 7 sottofamiglie, 16 trib\u00f9, 9 sottotrib\u00f9, 235 generi e circa specie (sono da aggiungere alcuni generi incertae sedis):\nElenco dei generi della famiglia.\nPer ogni sottofamiglia sono indicati i generi, con il numero delle specie, suddivisi per trib\u00f9 e sottotrib\u00f9.\nSottofamiglia Ajugoideae.\nLa sottofamiglia Ajugoideae comprende 24 generi e oltre specie:\nSottofamiglia Lamioideae.\nLa sottofamiglia Lamioideae comprende 10 trib\u00f9, 57 generi e circa specie (sono da aggiungere 6 generi incertae sedis con 17 specie).\nTrib\u00f9 Gomphostemmateae\nLa trib\u00f9 Gomphostemmateae comprende 3 generi e 54 specie:\nTrib\u00f9 Lamieae\nLa trib\u00f9 Lamieae comprende 4 generi e 48 specie:\nTrib\u00f9 Leucadeae\nLa trib\u00f9 Leucadeae comprende 6 generi e circa 165 specie:\nTrib\u00f9 Leonureae\nLa trib\u00f9 Leonureae comprende 6 generi e circa 60 specie:\nTrib\u00f9 Marrubieae\nLa trib\u00f9 Marrubieae comprende 4 generi e 70 specie:\nTrib\u00f9 Paraphlomideae\nLa trib\u00f9 Paraphlomideae comprende 3 generi e 14 specie:\nTrib\u00f9 Phlomideae\nLa trib\u00f9 Phlomideae comprende 4 generi e oltre 160 (fino a 280) specie:\nTrib\u00f9 Pogostemoneae\nLa trib\u00f9 Pogostemoneae comprende 10 generi e 132 specie:\nTrib\u00f9 Stachydeae\nLa trib\u00f9 Stachydeae comprende 12 generi e circa 470 specie:\nTrib\u00f9 Synandreae\nLa trib\u00f9 Synandreae comprende 5 generi e 18 specie:\nGeneri incertae sedis\nI seguenti generi (6 generi con 17 specie) allo stato attuale della descrizione della sottofamiglia (2015) non hanno ancora una collocazione ben definita:\nSottofamiglia Nepetoideae.\nLa sottofamiglia Nepetoideae comprende 4 trib\u00f9, 9 sottotrib\u00f9, 112 generi e circa specie (sono da aggiungere 2 generi incertae sedis con 2 specie).\nTrib\u00f9 Elsholtzieae\nLa trib\u00f9 Elsholtzieae comprende 6 generi e 56 specie:\nTrib\u00f9 Lavanduleae\nLa trib\u00f9 Lavanduleae comprende 1 genere e 39 specie:\nTrib\u00f9 Mentheae\nLa trib\u00f9 Mentheae comprende 5 sottotrib\u00f9, 68 generi e circa specie:\nSottotrib\u00f9 Menthinae \nLa sottotrib\u00f9 Menthinae comprende 38 generi e circa 870 specie:\nSottotrib\u00f9 Nepetinae\nLa sottotrib\u00f9 Nepetinae comprende 16 generi e circa 370 specie:\nSottotrib\u00f9 Salviinae\nLa sottotrib\u00f9 Salviinae comprende 10 generi e circa 970 specie:\nSottotrib\u00f9 Lycopinae\nLa sottotrib\u00f9 Lycopinae comprende 1 genere e 19 specie:\nSottotrib\u00f9 Prunellinae\nLa sottotrib\u00f9 Prunellinae comprende 3 generi e circa 10 specie:\nTrib\u00f9 Ocimeae\nLa trib\u00f9 comprende 4 sottotrib\u00f9, 37 generi e circa specie:\nSottotrib\u00f9 Ociminae\nLa sottotrib\u00f9 Ociminae comprende 13 generi e 250-300 specie:\nSottotrib\u00f9 Hanceolinae\nLa sottotrib\u00f9 Hanceolinae comprende 3 generi e circa 100 specie:\nSottotrib\u00f9 Hyptidinae\nLa sottotrib\u00f9 Hyptidinae comprende 7 generi e circa 380 specie:\nSottotrib\u00f9 Plectranthinae\nLa sottotrib\u00f9 Plectranthinae comprende 14 generi e circa 320-420 specie:\nGeneri incertae sedis\nI seguenti generi (2 generi con 2 specie) allo stato attuale della descrizione della sottofamiglia (2015) non hanno ancora una collocazione ben definita:\nSottofamiglia Prostantheroideae.\nLa sottofamiglia Prostantheroideae comprende 2 trib\u00f9, 16 generi e circa 280 specie.\nTrib\u00f9 Chloantheae\nLa trib\u00f9 Chloantheae comprende 10 generi e circa 140 specie:\nTrib\u00f9 Westringieae\nLa trib\u00f9 Westringieae comprende 6 generi e circa 139 specie:\nSottofamiglia Scutellarioideae.\nLa sottofamiglia Scutellarioideae comprende 5 generi e circa 380 specie:\nSottofamiglia Symphorematoideae.\nLa sottofamiglia Symphorematoideae comprende 3 generi e meno di 30 specie:\nSottofamiglia Viticoideae.\nLa sottofamiglia Viticoideae comprende 10 generi e circa 400 - 500 specie:\nIncertae sedis.\nI seguenti generi (incertae sedis) pur avendo delle affinit\u00e0 con la famiglia di questa voce non hanno ancora trovato una collocazione certa al suo interno:\nGeneri presenti in Italia.\nNella flora spontanea italiana della famiglia Lamiaceae sono presenti i seguenti generi:\nIn totale nella flora spontanea italiana della famiglia Lamiaceae sono presenti quasi 200 specie, delle quali 122 appartengono alla flora delle Alpi.\nChiave per le sottofamiglie.\nPer meglio comprendere ed individuare le 7 sottofamiglie, l'elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue un gruppo dall'altro)."}
{"id": "100671", "revid": "6923", "url": "https://it.wikipedia.org/wiki?curid=100671", "title": "Museo Frida Kahlo", "text": "Il museo Frida Kahlo anche detto museo della Casa Azul (Casa Blu) \u00e8 situato nel centro di Coyoac\u00e1n, un sobborgo di Citt\u00e0 del Messico.\nIl museo \u00e8 stato aperto al pubblico il 30 luglio 1958.\nStoria.\nA volere che fosse un luogo di pubblico accesso era stato Diego Rivera, pi\u00f9 volte marito di Frida Kahlo, che era rimasto vedovo quattro anni prima, e che non aveva potuto vedere il compimento di questa sua volont\u00e0, essendo morto nel 1957.\nRimasto solo, Rivera aveva donato la \"Casa Azul\" al popolo messicano, ma solo un anno dopo la sua morte il governo la trasform\u00f2 nel museo che accoglie le pi\u00f9 importanti opere della Kahlo, nonch\u00e9 opere di Rivera, Jos\u00e9 Mar\u00eda Velasco, Paul Klee e di alcuni loro amici, fra i quali Marcel Duchamp e Yves Tanguy.\nRivera dedic\u00f2 gli ultimi anni della sua vita a far conoscere il lavoro di sua moglie. Pieno d'ammirazione ribadiva: \"Frida \u00e8 la prima donna nella storia dell'arte ad aver affrontato con assoluta e inesorabile schiettezza, si potrebbe dire in modo spietato ma nel contempo pacato, quei temi che riguardano esclusivamente le donne\".\nNella \"Casa Azul\" di Coyoac\u00e1n, Messico, Frida era nata il 6 luglio 1907 e l\u00ec si era trasferita con Rivera nel 1940, alla morte dei genitori. Nella grande casa, circondata da un recinto in stucco blu elettrico e rosso e dalle pareti dello stesso intenso blu maya, Frida e Diego organizzarono i loro studi e accumularono reperti precolombiani del Messico e collezioni etnografiche. Nel giardino Frida teneva le scimmiette, i cani ed i pappagalli che compaiono in alcuni suoi quadri. Qui accolsero gli amici di sempre come il miliardario americano Nelson Rockefeller, uno dei loro pi\u00f9 convinti mecenati, e il grande regista russo Sergej \u0116jzen\u0161tejn.\nOggi, nella casa museo, sono conservati anche lettere e scritti dei vari personaggi internazionali amici di Frida e Diego e oggetti quotidiani della vita privata dei due artisti che si \u00e8 fortemente imposta all'attenzione dei contemporanei e che contribuisce a costituire oggi il loro \"mito\"."}
{"id": "100672", "revid": "1297", "url": "https://it.wikipedia.org/wiki?curid=100672", "title": "Oli essenziali", "text": ""}
{"id": "100675", "revid": "371529", "url": "https://it.wikipedia.org/wiki?curid=100675", "title": "Marvin l'androide paranoico", "text": "Marvin l'androide paranoico (\"Marvin the Paranoid Android\") \u00e8 uno dei personaggi principali della \"Guida galattica per gli autostoppisti\", serie ideata da Douglas Adams.\nMarvin \u00e8 un androide a bordo della nave spaziale Cuore d'Oro. Costruito dalla Societ\u00e0 Cibernetica Sirio come un prototipo di robot \"CPV (Caratteristiche da Persona Vera)\", quindi \u00e8 costantemente depresso. La sua mente\" \"\u00e8 troppo vasta per essere riempita da qualsiasi occupazione\"\" e passa il tempo a lamentarsi della vita irritando tutti i membri dell'equipaggio o costringendo al suicidio i computer delle navi spaziali.\nMemorabile tagline : \"Ho il cervello grande come un pianeta e mi fanno unicamente raccogliere un pezzo di carta\".\nNel quarto volume della serie, Marvin muore, finalmente consolato, dinanzi all'ultimo messaggio di Dio al creato. L'androide era gi\u00e0 una volta uscito di scena in \"Ristorante al termine dell'Universo\", salvandosi a sorpresa dal dirottamento di un'astronave su una stella e ripresentandosi nel romanzo successivo.\nSecondo lo stesso Douglas Adams, il personaggio di \"\u00abMarvin si ispira ad Andrew Marshall. Andrew \u00e8 un altro scrittore umoristico, ed \u00e8 esattamente come lui\u00bb\". Nelle prime stesure della \"Guida galattica\", il robot prendeva il nome proprio di Marshall.\nLa canzone del gruppo Radiohead \"Paranoid Android\" \u00e8 ispirata al personaggio."}
{"id": "100676", "revid": "406554", "url": "https://it.wikipedia.org/wiki?curid=100676", "title": "Menta", "text": ""}
{"id": "100677", "revid": "1718925", "url": "https://it.wikipedia.org/wiki?curid=100677", "title": "Piglio", "text": "Piglio \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nIl paese, 620 m s.l.m., si trova in posizione panoramica su una propaggine del monte Scalambra (), con il monte Pila Rocca (1.108 m) a meridione, sulla catena montuosa dei monti Ernici, tra le valli dei fiumi Sacco e Aniene.\nIl territorio comunale prevalentemente montuoso e collinare, raggiungendo i del \"Colle del Mattone\", i del \"monte Retafani\", e i del \"monte Pila Rocca\".\nDal monte Retafani scende il torrente del \"fosso Tagliano\", che poi scorre ai piedi del paese.\nClima.\nClassificazione climatica: zona E, 2330 GR/G\nStoria.\nIl territorio era abitato da popolazioni erniche e potrebbe forse essere identificato con il \"Capitulum Hernicum\" o \"Hernicorum\" di cui parla Strabone, collocandolo tra \"Olibanum\" (Olevano) e \"Anagnia\" (Anagni). La zona fu in seguito conquistata dai Romani e fu sede di diverse ville rustiche di cui si conservano resti (\"villa di Mecenate\" nella localit\u00e0 \"Le Fattora\", \"villa di Sant'Eligio\", villa della localit\u00e0 \"Fontana di Grano\").\nCon il nome di \"Castrum Pileum\" \u00e8 citato in un documento del 1088 e secondo una leggenda il nome deriverebbe dal \"pileum\", l'elmo romano che sarebbe caduto per un forte vento al condottiero Quinto Fabio Massimo il Temporeggiatore mentre passava nel territorio.\nNell'XI secolo dipendeva dal vescovo di Anagni e dalla fine del XII secolo fu in possesso prima dei De Pileo (o \"Buccaporco\"), probabilmente imparentati con i Caetani, e poi dei De Antiochia. Nel 1347 fu preso da Cola di Rienzo e dalla fine del XIV secolo inizi\u00f2 progressivamente il passaggio del possesso ai Colonna con la totale acquisizione da parte di Odoardo di questa famiglia nel XV secolo, che lo mantennero fino al 1816. Saccheggiato nel 1526 dalle truppe di papa Clemente VII, e dalla met\u00e0 del XVI secolo era inserito nella provincia di \"Campagna Marittima\" dello Stato Pontificio. Nel 1656 la popolazione venne decimata da una pestilenza, che secondo la leggenda fu arrestata dall'immagine della \"Madonna delle Rose\".\nNel 1799 il paese sub\u00ec distruzioni ad opera delle truppe francesi. Ritornato allo Stato Pontificio fece parte del \"distretto di Tivoli\". Nel 1849 vi pass\u00f2 Giuseppe Garibaldi, diretto alla difesa della Repubblica Romana. Dopo la presa di Roma nel 1870 fu annesso al Regno di Italia e fece parte del \"mandamento\" di Paliano nel \"circondario\" di Frosinone, che apparteneva alla allora provincia di Roma, unica per il Lazio. Agli inizi del XX secolo fu attraversato dalla ferrovia a scartamento ridotto che metteva in comunicazione Roma e Frosinone. Nel 1926 venne eretto il Municipio e nel 1927 entr\u00f2 a far parte della provincia di Frosinone. Durante la seconda guerra mondiale e la liberazione dall'occupazione tedesca, fu bombardato dagli Alleati nel 1944, con la distruzione di circa il 30% degli edifici.\nMonumenti e luoghi d'interesse.\nArchitetture religiose.\nLa chiesa collegiata di Santa Maria Maggiore o dell'Assunta, risalente alla fine del XIII secolo fu in gran parte distrutta dai bombardamenti degli alleati anglo-americani del 1944 e ricostruita nel dopoguerra nelle forme originarie baroccheggianti: conserva su un fianco i resti dell'ogiva di un antico portale. Ha tre navate presenta la facciata con un rosone e chiusa da due campanili gemelli. Da maggio a ottobre vi viene conservata la statua della \"Madonna delle Rose\", che viene riportata in processione al suo santuario il 30 ottobre, anniversario della liberazione di Piglio dalla peste.\nIl santuario della \"Madonna delle Rose\" o della \"Madre Santissima\" fu edificato nel XVII secolo intorno all'icona bizantina (un affresco del XIV secolo), a cui si attribuisce il miracolo di aver arrestato la peste del 1656.\nLa chiesa di San Rocco presenta un affresco quattrocentesco che raffigura la \"Madonna, san Lorenzo, sant'Antonio Abate e altri santi\".\nIl convento francescano di San Lorenzo venne fondato secondo la leggenda dallo stesso San Francesco in viaggio verso Subiaco, su un terreno donato dal cardinale Giovanni Colonna, vescovo di Sabina nel 1215.\nIl convento francescano di San Giovanni fu eretto nel 1620 presso una chiesa gi\u00e0 nominata come esistente nel XIII secolo, rifatta nel 1632. Chiesa e convento abbandonati in seguito alla soppressione degli ordini religiosi nel 1870 e danneggiati in seguito al terremoto del 1915, furono restaurati nel 1923 e nuovamente distrutti nel 1944 dai bombardamenti. Gli attuali edifici furono ricostruiti in forme moderne tra il 1949 e il 1951.\nArchitetture militari.\nLo sperone roccioso \u00e8 dominato nella parte pi\u00f9 alta dal Castello Colonna, le cui origini risalgono probabilmente agli inizi dell'XI secolo. Il castello \u00e8 suddiviso in una parte alta (\"Palatium superiore\"), costruita su una spianata alla sommit\u00e0 della collina e comprendente, secondo le antiche descrizioni, la rocca con una loggia, una cisterna, la piazza d'armi (\"platea curiae\") e il palazzo baronale con salone di rappresentanza. Da qui si scendeva, superando un dislivello di circa 25 m, alla parte bassa (\"Palatium inferius\" o \"\"Castellutium\", con una corte su cui prospettavano camere ornate da pitture. Il castello controllava la strada di accesso agli Altipiani di Arcinazzo.\nArchitetture civili.\nDella rocca superiore restano un torrione quadrato e un muro di cinta difeso da torri verso nord, mentre dagli edifici sul lato sud, a due piani si scende nella piazza dell'\"Arringo\". Attualmente vi \u00e8 ospitato l'Antiquarium, comunale.\nDa esso si scendeva mediante una scala all'\"Arringo\". La parte bassa, risalente probabilmente agli inizi del XIV secolo si sviluppa attualmente in una costruzione a due piani, con sistemazione esterna dovuta ad un rimaneggiamento ottocentesco e protegge la porta principale di accesso. L'\"arco della Fontana\" che si apre nella parte inferiore del vecchio castello verso il paese \u00e8 fiancheggiata da una trifora tardo-romanica.\nIl paese (\"Borgo\") si sviluppa sulla parte restante del rilievo: le case stesse costruite sui margini verso il dirupo ne costituiscono la struttura difensiva. La pianta assume la tipica forma \"a fuso\", con la via principale (\"via Maggiore\" e \"via dell'Arringo\") che ne forma l'asse tra la \"porta del Pei\" di ingresso al paese e il castello.\nCultura.\nCucina.\nNel territorio del comune e in quelli limitrofi si producono vini a DOP la cui produzione risulta regolamentata dal disciplinare Cesanese del Piglio DOCG.\nEconomia.\nDi seguito la tabella storica elaborata dall'Istat a tema \"Unit\u00e0 locali\", intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 200 imprese operanti nel territorio comunale, che rappresentavano lo 0,6% del totale provinciale ( imprese attive), hanno occupato 383 addetti, lo 0,36% del dato provinciale; in media, ogni impresa nel 2015 ha occupato poco meno di due addetti (1,92).\nInfrastrutture e trasporti.\nStrade.\nPiglio, tramite la strada regionale 155 di Fiuggi (SR 155), gi\u00e0 strada statale, \u00e8 collegato ad Acuto e Serrone.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Piglio pass\u00f2 dalla provincia di Roma a quella di Frosinone."}
{"id": "100680", "revid": "1318658", "url": "https://it.wikipedia.org/wiki?curid=100680", "title": "Brian\u00e7on", "text": "Brian\u00e7on (in italiano \"Brianzone\"; in occitano \"Brian\u00e7on\"), \u00e8 un comune francese di 12.054 abitanti situato nel dipartimento delle Alte Alpi, sede di sottoprefettura, posta ai piedi del Colle dell'Izoard e del Colle del Monginevro, dando accesso a Torino. Nota ai tempi dei romani come \"Brigantio\", nel Medioevo fu la capitale della Repubblica degli Escartons. Un gran numero di fortificazioni \u00e8 stato costruito sulle alture circostanti, soprattutto verso est, opere del Vauban (cinta muraria della citt\u00e0, forti di Salettes, Tre Teste, del Randouillet e il ponte d'Asfeld), iscritte nella lista del patrimonio mondiale dell'UNESCO dal 7 luglio 2008.\nToponimo.\nLa regione di Brian\u00e7on (\"il Brianzonese\", \"le Brian\u00e7onnais\" in francese), bench\u00e9 a lungo legata al Delfinato, \u00e8 di lingua provenzale nella sua variante dialettale \u00abgavotte\u00bb, detta anche alpina. Il nome della citt\u00e0 in provenzale \u00e8 \"Brian\u00e7oun\". Alcune popolazioni celto-liguri, i Brigiani, sono all'origine del nome romano di \"Brigantio\" o \"Brigantium\", la cui radice celtica \"brig\" significa \u00abluogo elevato\u00bb.\nStoria.\nAll'incrocio di cinque valli (Durance o \"Druenza\", Valle della Clar\u00e9e, Guisane, Cerveyrette, Orceyrette), il sito \u00e8 stato occupato fin dall'et\u00e0 del bronzo.\nAntichit\u00e0.\nL'esistenza di Brian\u00e7on \u00e8 successivamente riferita da Strabone, Tolomeo, Attico e Plinio il Vecchio, il quale, secondo Victor Adolphe Malte-Brun, ne attribuirebbe la fondazione a dei Greci cacciati dai dintorni del lago di Como dai \"Boiani\" e dai Senoni, che avrebbero distrutto la loro citt\u00e0, \"Brigantium\". Questi greci si sarebbero rifugiati nelle Alpi, stabilendosi tra il Monginevro ed il Sisterone, costruendo una citt\u00e0 che nominarono \"Brigantium\", in memoria senza dubbio della citt\u00e0 che avevano abitata in Italia.\nVictor Adolphe Malte-Brun riporta anche che altri vogliono che sia stato Belloveso o Brenno a fondare tale citt\u00e0. Brian\u00e7on \u00e8 altres\u00ec presente sui bicchieri di Vicarello. Brian\u00e7on \u00e8 la capitale storica del popolo celto-ligure dei \u00abBrigiani\u00bb, e costituisce un asse viario maggiore sin dall'antichit\u00e0, tanto che Giulio Cesare durante la Conquista della Gallia vi pass\u00f2.\nAll'epoca romana, Brian\u00e7on (\"Brigantio\" o \"Brigantium\") fa parte delle Alpi Cozie, governate un tempo dal re Cozio, ed \u00e8 un punto di passaggio essenziale sulla rotta stradale Torino-Arles della Via Domizia. L'agglomerato urbano s'estende su circa 25 ha, ed \u00e8 dotato d'un anfiteatro. La citt\u00e0 di Brian\u00e7on \u00e8 chiamata \"castellum Virgantiam\" da Ammiano Marcellino, nella seconda met\u00e0 del IV secolo d.C..\nMedioevo.\nDopo le invasioni barbariche dal IV al IX secolo d.C., la citt\u00e0 romana di \"Brigantium\" si ripiega sotto la protezione del suo sperone roccioso fortificato, che domina la stretta valle del fiume Durance (\"Druenza\"), e facendo parte della Francia mediana dopo il trattato di Verdun, passa in seguito nel Sacro Romano Impero Germanico.\nLa citt\u00e0 \u00e8 data ai Conti d'Albon nel 1040, futuri Delfini del Viennense (in francese \"Viennois\"), ed occupa allora la met\u00e0 nord della sua sede attuale ed un quartiere, oggi scomparso, \u00e8 situato sul precedente luogo del \"Campo di Marte\". Nel 1228, \u00e8 chiamata borgo (\"burgus\"), cosa che denota una certa importanza della \"citt\u00e0 alta\", creata come \"citt\u00e0 nuova\" con pianta regolare e catasto persistente nel primo quarto del XIII secolo. Delle franchigie le sono accordate nel 1244 al fine d'attirare nuovi abitanti. Prospera, la citt\u00e0 costituisce una comunit\u00e0 in unione formalizzata con le frazioni dei dintorni, riunite sotto il termine di \u00abterzo\u00bb, il 4 marzo 1382.\nGeografia fisica.\nPosizione.\nSorge alla confluenza della valle dei fiumi Guisane e Cerveyrette. La larga vallata della Durance, chiamata dalla citt\u00e0 stessa \"brianzonese\" o \"brian\u00e7onnais\", le apre verso il nord, attraverso il Colle del Monginevro, le porte dell'Italia e verso il sud Gap e la Provenza.\nClima.\nBrian\u00e7on \u00e8 nota anche come stazione climatica per le patologie respiratorie asmatiche e allergiche perch\u00e9 gode di un microclima caldo e secco (l'umidit\u00e0 media \u00e8 inferiore al 40%), dovuto all'anomala disposizione della valle della Durance. La valle ha infatti un orientamento nord-sud (e non est-ovest come quasi tutte le valli dell'arco alpino francese) e pertanto da un lato le Alpi a est bloccano le nubi provenienti dalla pianura padana facendo della citt\u00e0 una delle pi\u00f9 assolate di Francia, dall'altro l'apertura a sud permette all'aria calda del Mediterraneo di risalire fino a Brian\u00e7on rendendo il clima secco.\nCentro storico.\nIl centro storico \u00e8 circondato da una doppia cinta muraria, in cui si entra attraverso la \"Porte de Pignerol\" e si sviluppa intorno ad una via centrale in pendenza (\"Grand Rue\"), con caratteristico canale centrale a cielo aperto per il deflusso delle acque ed il lavaggio delle strade. Esso si presenta come un nucleo abitativo fortificato e conglobato, costruito da Vauban per difendere la regione dagli austriaci nel XVII secolo. Le strade sono molto ripide e strette, ma estremamente pittoresche e piene di tipici negozi, ristoranti ed esercizi commerciali di \"souvenir\". Da segnalare la fontana detta di Francesco I del 1537 e la chiesa di Notre-Dame (1703-1718), costruita sempre su progetto di Vauban, con due campanili a cupola. Il centro storico finisce al \"Pont d'Ansfeld\", che scavalca il fiume Durance con un'unica arcata.\nSport.\nCiclismo.\nBrian\u00e7on \u00e8 stata pi\u00f9 volte arrivo di tappa del Giro d'Italia:\nCuriosamente negli stessi anni 2000 e 2007 \u00e8 stata anche arrivo di tappa del Tour de France."}
{"id": "100681", "revid": "116924482", "url": "https://it.wikipedia.org/wiki?curid=100681", "title": "1096", "text": ""}
{"id": "100684", "revid": "2225", "url": "https://it.wikipedia.org/wiki?curid=100684", "title": "Marvin androide", "text": ""}
{"id": "100685", "revid": "2225", "url": "https://it.wikipedia.org/wiki?curid=100685", "title": "Marvin l'androide", "text": ""}
{"id": "100689", "revid": "30610", "url": "https://it.wikipedia.org/wiki?curid=100689", "title": "Equus ferus caballus", "text": "Il cavallo domestico (Equus ferus caballus , 1758) \u00e8 un mammifero perissodattilo di medio-grossa taglia appartenente alla famiglia degli Equidi. Con l'avvento dell'addomesticamento si \u00e8 distinto dal cavallo selvatico, di cui \u00e8 considerato una sottospecie.\nL'evoluzione del cavallo \u00e8 cominciata dai 55 ai 45 milioni di anni fa e ha portato dal piccolo \"Hyracotherium\" con pi\u00f9 dita, al grande animale odierno, a cui rimane un unico dito. L'essere umano ha iniziato ad addomesticare i cavalli pi\u00f9 tardi rispetto ad altri animali, attorno al 5.000 a.C. nelle steppe orientali dell'Asia (il tarpan), mentre in Europa lo si inizi\u00f2 ad addomesticare non prima del III millennio a.C. I cavalli della sottospecie \"caballus\" sono tutti addomesticati, sebbene alcuni di questi vivano allo stato brado come cavalli inselvatichiti, diversi dai cavalli selvaggi che, invece, non sono mai stati addomesticati.\nUno studio del 2018 dell'Universit\u00e0 del Kansas ha rivelato che anche i cavalli di Przewalski, precedentemente ritenuti gli ultimi cavalli selvaggi rimasti, sono in realt\u00e0 i discendenti inselvatichiti di cavalli che erano gi\u00e0 stati addomesticati 5500 anni fa nel nord dell'attuale Kazakistan dal popolo Botai. Il cavallo ha accompagnato e accompagna l'uomo in una notevole variet\u00e0 di scopi: ricreativi, sportivi, di lavoro e di polizia, bellici, agricoli, ludici e terapeutici. Tutte queste attivit\u00e0 hanno generato vari modi di cavalcare e guidare i cavalli usando ogni volta i finimenti pi\u00f9 appropriati. L'uomo trae dal cavallo anche carne, latte, ossa, pelle e capelli, nonch\u00e9 estratti di urine e sangue per scopi farmaceutici.\nLa femmina del cavallo, chiamata \"giumenta\", ha un periodo di gestazione (gravidanza) dei puledri di circa undici mesi, al termine dei quali il piccolo, una volta partorito, riesce a stare in piedi e a correre da solo dopo pochissimo tempo. Solitamente l'addomesticamento avviene dopo i tre anni di vita dell'animale. A cinque anni \u00e8 completamente adulto, con una prospettiva di vita che si aggira sui 25-30 anni. Il cavallo presenta un'elevata specializzazione morfologica e funzionale all'ambiente degli spazi aperti come le praterie, in particolare ha sviluppato un efficace apparato locomotore e un apparato digerente adatto all'alimentazione con erbe dure integrate con modeste quantit\u00e0 di foglie, ramoscelli, cortecce e radici.\nLe razze di cavalli si dividono in base alla corporatura (dolicomorfi, mesomorfi e brachimorfi) e in base al temperamento (a sangue freddo, a sangue caldo e a sangue ardente, come i purosangue). Il tipo brachimorfo comprende i cavalli da tiro (Shire, Vladimir, Gypsy Vanner, ecc.), il tipo dolicomorfo le \"razze leggere da sella\" (purosangue inglese, arabo, trottatori, ecc.), mentre il tipo mesomorfo comprende le \"razze da sella\" (inglese e americana, Quarter Horse, trottatori, ecc.).\nSecondo il Guinness dei primati il cavallo pi\u00f9 grande esistito in epoca recente \u00e8 stato big Jake, alto 2,10 metri e pesante 1180 chili.\nEtimologia.\nLa parola cavallo deriva dal tardo latino \"c\u0103ballus\", che indicava per\u00f2 principalmente il cavallo da fatica o castrato, invece in latino \"cavallo\" si dice \"\u0115quus\", da cui il nostro equitazione. L'aggettivo ippico invece deriva .\nBiologia.\nA seconda dell'et\u00e0 e del sesso ci si pu\u00f2 riferire ad un cavallo in vari modi, alcuni mutuati dalla lingua inglese:\nNell'ippica questi termini possono cambiare: ad esempio, nelle corse di purosangue inglesi che si svolgono nell'arcipelago britannico sono definiti \"colt\" e \"filly\" i cavalli con meno di cinque anni di vita, anzich\u00e9 quattro..\nPer gran parte delle competizioni sportive l'et\u00e0 del cavallo \u00e8 calcolata come se l'animale fosse nato il 1\u00ba gennaio nell'emisfero boreale e il 1\u00ba agosto nell'emisfero australe, a prescindere dal vero giorno di nascita. Un'eccezione \u00e8 l'endurance equestre, dove l'et\u00e0 minima del cavallo per partecipare \u00e8 calcolata dall'effettivo giorno di nascita.\nA seconda della razza, della cura con cui \u00e8 stato mantenuto e dal modo in cui si \u00e8 sviluppato, il cavallo domestico ha una vita media variabile dai 25 ai 30 anni; pi\u00f9 raramente supera i 40 anni di vita. Il record \u00e8 detenuto da Old Billy, un cavallo del XIX secolo morto all'et\u00e0 di 62 anni.\nDenti.\nAlla nascita il puledro \u00e8 apparentemente privo di denti, ma gi\u00e0 dopo la prima settimana di vita spuntano gli incisivi superiori, ai quali seguiranno gli altri.\nLa dentatura da latte \u00e8 composta da 24 denti: 6 incisivi superiori, 6 incisivi inferiori, 6 premolari superiori, 6 premolari inferiori.\nNell'adulto il numero dei denti dipende dal sesso: 40 nel maschio e 36 nella femmina, in particolar modo nel maschio sono presenti due canini (o \"scaglioni\") superiori e due inferiori, che nella femmina compaiono raramente.\u00a0In entrambi i casi la dentatura \u00e8 caratterizzata da uno spazio vuoto di nuda gengiva denominato \"barra\", tra incisivi e premolari nella femmina o tra canini e premolari nel maschio.\nI denti sono un utile elemento di valutazione per determinare l'et\u00e0 del cavallo, sia per l'inclinazione visibile di\u00a0profilo (\"\"tutto sesto\", \"sesto ribassato\", \"sesto acuto\"\"), che per l'usura, che pi\u00f9 il cavallo \u00e8 anziano, pi\u00f9 sar\u00e0 evidente.\nApparato digerente.\nIl cavallo \u00e8 un erbivoro \"monogastrico\" (= all'esofago segue direttamente un solo sacco stomacale) anche se in parte \"atipico\", perch\u00e9 riunisce i vantaggi di una digestione sia enzimatica (quale \u00e8 quella dei monogastrici), sia microbica (propria dei ruminanti). La digestione enzimatica permette di ottenere il miglior rendimento dai glucidi, lipidi, proteine, e vitamine, mentre le fermentazioni microbiche offrono la possibilit\u00e0 di trarre vantaggio da alimenti fibrosi e da un riciclo di azoto. Per questo motivo il cavallo si adatta molto bene a svariati tipi di regimi alimentari.\nL'apparato digerente \u00e8 formato da:\nFondamentale per una buona digestione, \u00e8 la masticazione. In un cavallo infatti la capacit\u00e0 in litri dello stomaco \u00e8 pari a 13-15 L mentre quella dell'intestino cieco \u00e8 di 30-35 l. Per questo motivo il cibo si ferma nello stomaco solo per breve tempo, mentre permane a lungo nell'intestino nel quale avvengono le fasi pi\u00f9 importanti del processo digestivo e di assimilazione (la digestione gastrica dura circa 6 ore, mentre quella intestinale va da 12 ore a 3 giorni!).\nMacchie e mantelli.\nLa testa del cavallo pu\u00f2 essere di colore uniforme o con chiazze bianche che possono essere classificabili in:\nLa testa in pi\u00f9 \u00e8 protetta dalla cosiddetta \"criniera\", un ammasso di capelli che servono a proteggere la testa e il muso del cavallo dagli agenti atmosferici e dal freddo.\nLa testa e il corpo del cavallo possono presentare dei remolini ovvero dei punti in cui il pelo cambia direzione e possono essere classificabili in:\nL'occhio, talvolta, pu\u00f2 essere circondato da una sclera bianca e viene chiamato, in questo caso, \"occhio umano\". \u00c8 tipico della razza americana appaloosa.\nI crini di cavallo maschio possono essere usati per gli archetti dei violini.\nIl mantello (o manto) \u00e8 il complesso dei peli che rivestono il corpo del cavallo, proteggendolo dagli agenti atmosferici. Il suo colore e disegno \u00e8 l'elemento tra i pi\u00f9 significativi nella distinzione tra i soggetti, ogni animale, anche se apparentemente sembra dello stesso colore, nel mantello ha caratteristiche e particolarit\u00e0 che servono per il suo riconoscimento. Alcune razze hanno mantelli caratteristici. A volte pu\u00f2 risultare difficile determinare l'esatta classificazione di un mantello. Fenotipicamente possiamo suddividere i mantelli in:\nI mantelli base sono:\nAlimentazione.\nL'alimentazione di un cavallo deve essere equilibrata e funzionale al lavoro che svolge.\nSe un cavallo vive al paddock e non lavora, l'erba disponibile durante le stagioni calde gli sar\u00e0 sufficiente, in inverno invece gli baster\u00e0 solo il fieno. Se invece il cavallo lavora regolarmente, avr\u00e0 bisogno di cereali e mangimi concentrati che integrino il suo fabbisogno di carboidrati, proteine, grassi, fibre, vitamine e minerali.\nL'ideale \u00e8 farlo mangiare spesso, dividendo la quantit\u00e0 totale della sua alimentazione quotidiana. Ad esempio si pu\u00f2 suddividere la dieta in 3 razioni di fieno e 3 di mangime, alternandole e seguendo la stessa routine ogni giorno. \u00c8 importante comunque garantire minimo 3 pasti al giorno e sempre negli stessi orari. Se il cavallo non mangia erba fresca, dargli spesso mele e carote compenser\u00e0 il fabbisogno di vitamine e minerali e lo render\u00e0 molto felice, visto che i cavalli adorano la frutta.\nI principali alimenti per il cavallo, oltre a erba e fieno sono:\nIn estate \u00e8 bene appendere al box dei rulli di sale che il cavallo leccher\u00e0 per soddisfare la carenza di sali minerali data dalla disidratazione per il sudore. Esperti consigliano inoltre di somministrare i mangimi dopo averli lasciati a bagno nell'acqua per una notte intera, in modo da idratare adeguatamente il cavallo nei mesi caldi.\nRiproduzione.\nBench\u00e9 sia il maschio sia la femmina del cavallo raggiungano la maturit\u00e0 sessuale all'et\u00e0 di circa due anni, i primi istinti sessuali si manifestano al primo anno di vita ma in allevamento raramente vengono fatti riprodurre prima dei tre. Le cavalle rimangono fertili oltre il quindicesimo anno, mentre nei maschi la vita sessuale dura quasi tutta la vita. Durante l'anno l'attivit\u00e0 sessuale \u00e8 pi\u00f9 spiccata da febbraio a luglio, con punte nei mesi di aprile, maggio e giugno, che insieme costituiscono la cosiddetta \"stagione di monta\", durante la quale lo stallone pu\u00f2 compiere fino a due salti al giorno e i calori nella femmina sono pi\u00f9 evidenti. I calori nelle femmine sono riscontrabili da tumefazione dei genitali esterni, arrossamento della mucosa vaginale ed emissione di un liquido vischioso, unitamente da una tendenza a scalciare, urinare e alzare la coda; lo stallone in calore \u00e8 invece eccitato e inquieto, esibisce il flehmen, nitrisce spesso e presenta l'organo sessuale in erezione. Durando il ciclo estrale ventidue giorni, in caso di mancata fecondazione i calori nella cavalla si ripresentano dopo tre o quattro settimane, ogni volta con una durata variabile dai tre agli otto giorni.\nAl termine della gestazione, che dura in media undici mesi e dieci giorni, nasce generalmente un solo puledro. Durante la gravidanza la fattrice non deve essere lasciata inattiva ma neanche sottoposta a lavori troppo gravosi, l'appetito aumenta, le mammelle si ingrossano e il carattere dell'animale \u00e8 pi\u00f9 tranquillo, mentre dopo il quinto mese l'addome si ingrossa assumendo un aspetto rotondeggiante. Nell'ultimo mese prima del parto la cavalla torna irrequieta, si alza e si corica spesso e le mammelle diventano turgide. Pochi giorni dopo il parto la cavalla pu\u00f2 di nuovo essere fecondata. Il periodo di \"convalescenza\" post-parto dura un mese, dopo il quale la cavalla \u00e8 in grado di svolgere un moderato lavoro. Lo svezzamento del puledro avviene dopo circa sei-sette mesi di allattamento.\nI riproduttori vengono scelti tenendo conto dei fattori morfologici e funzionali. Generalmente i maschi non destinati alla riproduzione vengono castrati al fine di ottenere un animale pi\u00f9 tranquillo per la monta, mentre vengono sterilizzati con la sola resezione dei dotti deferenti i maschi destinati al ruolo di \"stallone ruffiano\", cio\u00e8 per accertarsi che la femmina sia davvero disposta all'accoppiamento onde evitare rifiuti con possibile danneggiamento allo stallone riproduttore.\nIl cavallo \u00e8 un animale longevo che pu\u00f2 superare i 40 anni d'et\u00e0, sebbene la vita media si aggiri tra i 25 e i 30 anni a causa di problematiche legate ai diversi lavori svolti dall'animale (traumi, malattie, inadeguatezza di cibo e stile di vita), sia per il costo elevato del mantenimento che rende controproducente tenere a lungo animali da reddito non pi\u00f9 in grado di svolgere le attivit\u00e0 per cui sono stati acquistati.\nTassonomia ed evoluzione.\nI progenitori del cavallo sono apparsi sulla Terra tra 45 e 55 milioni di anni fa; i biologi evoluzionistici, infatti, hanno una buona conoscenza del processo evolutivo cominciato all'inizio del Cenozoico che ha portato alla specie attuale, dato che si sono trovati vari resti: dal \"Sifrhippus\" e dall\"Eohippus\" dell'Eocene inferiore si \u00e8 passati all\"Orohippus\" e all\"Epihippus\" dell'Eocene medio e superiore, cui ha fatto seguito, nell'ordine, il \"Mesohippus\" e il \"Miohippus\" dell'Oligocene. Proprio dal \"Miohippus\", o forse dal \"Parahippus\" nel Miocene, l'evoluzione ha portato al \"Merychippus\" e da questi al \"Pliohippus\", vissuto nel Mio-Pliocene, arrivando quindi all\"Equus\" del Pleistocene e infine all\"Equus caballus\" del Neolitico. Tutti i cavalli attuali possono essere ricondotti a tre ceppi principali appartenenti a un'unica specie: gli estinti tarpan ed \"Equus robustus\" e il quasi estinto cavallo di Przewalski.\nGli studi sui fossili dimostrano che il l\"Eohippus\" aveva un'altezza non superiore a 30\u00a0cm al garrese, arti anteriori con quattro dita e posteriori con tre dita; il suo habitat naturale era la foresta ed aveva una dentatura tipica degli onnivori. Durante il processo evolutivo, svoltosi principalmente nel continente americano dal quale l\"Equus\" migr\u00f2 poi verso l'Asia, l'Europa e il Sud America, i suoi discendenti si adattarono progressivamente alla condizione di erbivori stretti e alla vita nelle praterie; la statura aument\u00f2, gli arti divennero pi\u00f9 lunghi, diminu\u00ec il numero delle dita e i denti si modificarono progressivamente aumentando in lunghezza e nei caratteri della superficie masticatoria. Il cavallo odierno, \"Equus caballus\", e gli altri appartenenti del genere \"Equus\" poggiano sull'unico dito rimasto loro: il medio, mentre delle altre dita non rimane che il metacarpo, il metatarso e le castagnette. Nel corso dei millenni molte ramificazioni si sono anche estinte, come l\"Anchitherium\" e l\"Hypohippus\", discendenti del \"Miohippus\", o l\"Hipparion\" e l\"Hippidion\", discendenti del Merychippus; anche il \"Pliolophus\", contemporaneo dell\"Eohippus\" ma vissuto in Europa, si estinse senza lasciare discendenti, mentre in America il cavallo si estinse per ragioni sconosciute circa diecimila anni fa, tornandovi solamente con la scoperta del continente da parte di Cristoforo Colombo.\nPopolazioni selvatiche e inselvatichite.\nUn cavallo selvaggio propriamente detto \u00e8 un animale i cui progenitori non sono mai stati addomesticati dall'uomo. La maggior parte dei cavalli noti oggi come \"selvaggi\", ad esempio i famosi mustang americani, sono in realt\u00e0 cavalli inselvatichiti, fuggiti o lasciati liberi dall'uomo. La storia scritta riporta solitamente due sottospecie di cavalli mai addomesticati, il tarpan e il cavallo di Przewalski.\nIl cavallo di Przewalski (\"Equus ferus przewalskii\"), cos\u00ec chiamato in onore dell'esploratore russo Nikolaj Michajlovi\u010d Pr\u017eeval'skij, conosciuto anche come \"Mongolian Wild Horse\", vive in Mongolia in pericolo di estinzione, portato in questo stato presumibilmente tra il 1969 e il 1992, anno in cui alcuni esemplari provenienti da numerosi zoo vennero reintrodotti nell'ambiente selvaggio.\nIl tarpan, o \"European Wild Horse\" (\"Equus ferus ferus\") era diffuso in Asia ed Europa, ma si estinse nel 1909 con la morte dell'ultimo esemplare in uno zoo russo, e con esso and\u00f2 perduta anche la linea genetica. I tentativi di ricreare il tarpan hanno portato a cavalli simili, tutti per\u00f2 discendenti da cavalli addomesticati.\nPeriodicamente vengono proposte ipotesi di specie relitte di cavalli selvaggi, che tuttavia all'atto pratico risultano essere inselvatichiti o domestici. \u00c8 il caso ad esempio del cavallo di Riwoche del Tibet, il cui codice genetico non \u00e8 per\u00f2 diverso da quello di un cavallo domestico, o della sorraia portoghese, indicata come diretta discendente del tarpan ma in realt\u00e0, come dimostrano gli studi eseguiti sul DNA, pi\u00f9 vicina ad altre specie, considerando anche che l'aspetto esteriore non pu\u00f2 essere considerato una prova solida.\nDomesticazione.\nSopravvissuto in Europa e Asia, la prima evidenza storica dell'addomesticamento del cavallo si ha in Asia centrale verso il 3.000 a.C. Nelle zone dell'Asia centrale e meridionale il cavallo fu addomesticato dagli allevatori di stirpe mongola, che diedero vita all'Impero mongolo proprio grazie alla forza e all'astuzia dell'esercito di guerrieri a cavallo. Secondo altri studiosi, l'addomesticamento risale a 6.000 anni fa nell'Et\u00e0 del rame presso la cultura di Srednij Stog fiorente in Ucraina.\nPer quanto riguarda l'Europa, l'uso del cavallo fu appreso prima dai popoli indoeuropei, come gli Ittiti o i Mitanni, che lo esportarono fino in Mesopotamia dalle regioni nordiche dell'Eurasia (passando per Anatolia e Zagros). Le prime documentazioni scritte sul cavallo risalgono al 2300-2100 a.C.: antichi documenti sumeri, dove il cavallo \u00e8 chiamato \"anshe-kur-ra\", cio\u00e8 \"asino di montagna\". Tuttavia i popoli mesopotamici gli preferirono l'asino; l'uso bellico del cavallo (ad opera dei popoli indoeuropei) era principalmente nel carro da guerra.\nNei popoli hittiti, prima che negli altri popoli, la societ\u00e0 ebbe una classe sociale di cavalieri: i \"maryannu\", ovvero \"giovani cavalieri\".\nOggi il cavallo \u00e8 usato soprattutto in ambito sportivo (nelle innumerevoli discipline dell'equitazione e dell'ippica), circense, in alcune fasi della corrida spagnola, patria anche della disciplina dell'Alta Scuola. Altre nazioni, come la Francia con il Cadre Noir di Saumur e l'Austria con la Scuola di equitazione spagnola, hanno una grande tradizione di \"Alta Scuola\". In alcune zone rurali e laddove l'utilizzo delle moderne attrezzature meccaniche non \u00e8 possibile, sopravvive l'utilizzo del cavallo come mezzo di trasporto e aiuto nel lavoro agricolo.\nUn uso molto recente del cavallo, basato sia sulla fortissima carica emotiva connessa al rapporto uomo-cavallo che a peculiari aspetti psicomotori connessi all'equitazione, \u00e8 la cosiddetta ippoterapia o \"riabilitazione equestre\", consistente nell'uso del cavallo come strumento di riabilitazione per le persone diversamente abili.\nFerratura e finimenti.\nIl pareggio e la ferratura sono le due pratiche di gestione tradizionale dello zoccolo del cavallo, svolte dal maniscalco ad intervalli regolari per riprodurre artificialmente, nel cavallo domestico, il naturale consumo e indurimento delle strutture dello zoccolo, che nel cavallo selvaggio o nel cavallo in libert\u00e0 \u00e8 assicurato dal contatto diretto e continuo fra zoccolo e suolo senza che si verifichi una eccessiva usura o eccessiva crescita. Per cenni sull'anatomia, la nomenclatura e il meccanismo dello zoccolo vedi la relativa voce.\nNel corso del rapporto millenario fra uomo e cavallo, si \u00e8 assistito ad una contemporanea evoluzione della bardatura del cavallo. L'ideazione dell'imboccatura, favorita dalla particolare anatomia della dentatura del cavallo, sembra essere contemporanea alla domesticazione. Molto posteriore l'invenzione della sella, ulteriormente migliorata dalla scoperta della staffa; altrettanto importante, per l'uso del cavallo da traino, l'invenzione del collare rigido. Ancora posteriore l'uso della ferratura, attribuita a popolazioni nordeuropee in epoca medioevale.\nAllevamento.\nRazze.\nDa secoli l'uomo si \u00e8 impegnato nella selezione morfologica e funzionale del cavallo, dando vita a diverse razze: ai giorni nostri se ne possono contare circa trecento.\nLa maggior parte delle razze equine oggi esistenti sono state create per fissare, se non migliorare i caratteri pi\u00f9 desiderati. La selezione artificiale prevede quindi l'incrocio tra razze diverse e l'unione fra meticci, cio\u00e8 esemplari nati da un incrocio. Nello scegliere i riproduttori ci si pu\u00f2 basare su una selezione morfologica o funzionale (\u00e8 il caso delle razze da corsa).\n\u00c8 probabile che, come accaduto per la selezione del cane, le varie popolazioni si siano trovate gi\u00e0 di fronte a tipologie di cavalli con diverse caratteristiche fisiche a seconda dell'habitat in cui si erano sviluppate, senza alcuna selezione artificiale alle spalle. \nDa successivi incroci tra questi tipi nacquero le varie razze equine, selezionate fortuitamente o pi\u00f9 di frequente per volont\u00e0 dell'uomo, in modo da adempiere perfettamente ai diversi ruoli che il cavallo ha avuto nella societ\u00e0 (trasporto di persone, traino, soma, uso bellico, agricolo e sportivo).\nTra le varie razze, le pi\u00f9 note a livello mondiale sono l'Arabo, il Purosangue inglese, l'Andaluso, le americane Quarter Horse, Appaloosa e Paint Horse, il Frisone, il Berbero, l'Akhal-Teke. Altre razze sportive europee sono il Selle fran\u00e7ais, l'Anglo-Arabo Francese, l'Hannover, l'Oldenburg, l'Hunter Irlandese, il KWPN, l'Avelignese.\nTra le razze di pony (termine che indica qualsiasi cavallo al di sotto di un metro e quarantotto centimetri al garrese) pi\u00f9 apprezzate vi sono gli Shetland, i Welsh, i Connemara.\nPunteggio alla condizione fisica.\nLa conformazione esterna del cavallo \u00e8 un elemento di valutazione e di classificazione per l'uso specifico di lavoro o attivit\u00e0 sportiva. Le forme del cavallo sono valutate in base alle varie regioni esterne e devono essere proporzionate in base alla morfologia della razza presa in esame.\nIl punteggio ideale, in riferimento alle razze da sella, \u00e8:\nScuderizzazione.\nVi sono vari modi di alloggiare il cavallo, ognuno con i suoi vantaggi e svantaggi. I pi\u00f9 comuni sono:\nLa normativa italiana in vigore consiglia di mantenere i cavalli all'aperto o, in caso di forzata stabulazione, di consentire la fruizione quotidiana di un paddock, compatibile con le caratteristiche morfologiche dell'animale.\nAddestramento.\nAnche i temi dell'addestramento e della tecnica di monta hanno subito un'evoluzione storica e una differenziazione locale. In funzione delle necessit\u00e0 di utilizzo, si sono sviluppati stili e tecniche di addestramento differenziate; alcune tecniche tradizionali sono rimaste confinate a specifiche aree geografiche (monta da lavoro maremmana, Camargue, sudamericana ecc). Una particolare monta da lavoro, la \"monta western\", ha assunto un grande rilievo e viene largamente praticata anche a scopi di svago e sportivi. La cosiddetta \"equitazione classica\" europea, sviluppata particolarmente per scopi militari, ha avuto origine dalle Scuole di Equitazione dei famosi cavallerizzi italiani, primo fra tutti Giovan Battista Pignatelli. In ambito sportivo la vera e moderna rivoluzione \u00e8 stato il \"Sistema di Equitazione naturale\" ideato dal capitano di cavalleria italiano Federico Caprilli. Venne cos\u00ec chiamato dallo stesso Caprilli, che per metterlo a punto studi\u00f2 e cap\u00ec il modo in cui assecondare sia i movimenti del cavallo che rispettarne la sua indole generosa e collaborativa; il metodo ha tanto successo che ancora oggi i risultati migliori nell'equitazione sportiva (salto ostacoli e completo) li ottengono i cavalieri che si attengono a questi dettami.\nLe diverse tecniche di addestramento condividono comunque molti punti importanti, ed \u00e8 sorprendente la modernit\u00e0 e la profondit\u00e0 delle considerazioni di Senofonte, intellettuale di scuola socratica e generale greco del IV secolo a.C., autore del celeberrimo trattato \"Sull'equitazione\" ().\nLe tecniche di addestramento pi\u00f9 moderne comprendono varie correnti della cosiddetta doma gentile o \"natural horsemanship\", che propone un approccio etologico, basato su un rapporto pi\u00f9 paritario tra uomo e cavallo. Questo tipo di doma ha dimostrato in alcuni casi una maggiore efficacia rispetto ai metodi tradizionali, e per quanto sia ancora spesso motivo di discussioni e scontro tra i diversi esperti, ha certamente scatenato grande interesse e cresce il numero di persone che si dedicano all'uso di queste nuove metodologie. Tra queste si possono ricordare, ad esempio, i metodi TTouch, Parelli, Join Up e l'italiano Ranch Horsemanship.\nCarne.\nIn passato la carne di cavallo proveniva da animali a fine carriera, oggi i cavalli sono allevati anche per la produzione di carne e vengono macellati entro i tre anni di et\u00e0. La carne \u00e8 destinata al consumo fresco e alla produzione di salumi.\nLatte.\nTra le popolazioni dell'Asia centrale il latte di cavalla \u00e8 tradizionalmente utilizzato sia per il consumo diretto che per la produzione di una bevanda fermentata, il kumis."}
{"id": "100696", "revid": "1718077", "url": "https://it.wikipedia.org/wiki?curid=100696", "title": "Cuauht\u00e9moc", "text": "Biografia.\nFiglio di Ahuitzotl e discendente di Acamapichtli (dinastia risalente al 1376), occup\u00f2 il trono di Tenochtitl\u00e1n alla morte del cugino Cuitl\u00e1huac, che a sua volta era salito al trono alla morte di Motecuhzoma II. Volle che la regina fosse Tecuichpoch, figlia ancora minorenne di Motecuhzoma e della regina Teotlacho.\nIl suo grande regno era frammentato in piccole signorie, insofferenti al pagamento del costante tributo e per questo favorevoli agli spagnoli.\nCuauht\u00e9moc, informato che Hern\u00e1n Cort\u00e9s stava pianificando di raggiungere con i suoi soldati la capitale dell'impero azteco, organizz\u00f2 la difesa: rafforz\u00f2 la piazza (centro nevralgico della vita cittadina), riun\u00ec scorte alimentari e distrusse i ponti che collegavano la capitale galleggiante alla terraferma. L'avanzata spagnola fu frenata per 75 giorni (dal 30 maggio al 13 agosto del 1521); alla fine gli aztechi si asserragliarono sull'isolotto di Tlatelolco.\nQui, debilitato e senza possibilit\u00e0 di continuare la difesa, Cuauht\u00e9moc tent\u00f2 di porre in salvo la sua famiglia su una barca, ma fu incatenato e portato davanti a Cort\u00e9s.\nLa leggenda vuole che Cuauht\u00e9moc abbia detto a Cort\u00e9s, con tono sprezzante:\nCort\u00e9s decise di tenerlo in vita come prigioniero.\nGiorni dopo, il tesoriere Jul\u00edan de Alderete chiese ai prigionieri dove fosse nascosto il tesoro di Motecuhzoma e non ottenne risposta. Allora mise nell'olio bollente i piedi di Cuauht\u00e9moc e del Signore di Tacuba (o Signore di Tlacopan). La leggenda dice che sopportarono il tormento con grande valore.\nSecondo la ricostruzione storica venne ucciso per impiccagione a Isancanac (Itzamkanac), nella provincia di Acalan (Campeche), all'alba del 28 febbraio del 1525.\nLasci\u00f2 un figlio, noto in spagnolo col nome di Diego Mendoza de Austria Moctezuma; oggi Cuauth\u00e9moc riposa nel \"Museo de Santa Mar\u00eda de la Asunci\u00f3n\", nella localit\u00e0 di Ixcateopan de Cuauht\u00e9moc, Guerrero.\nCuauht\u00e9moc nella cultura di massa.\nUltimo imperatore azteco, in lui si incarna la lotta delle popolazioni indigene del Messico contro i colonizzatori spagnoli ed \u00e8 diventato un paradigma di valore e di eroismo per i messicani fin dagli anni '20 dell'Ottocento contro ogni nemico che pu\u00f2 venire dall'esterno, sia questo un sovrano europeo come Massimiliano I del Messico o gli Stati Uniti d'America. In Citt\u00e0 del Messico un grande monumento in suo onore \u00e8 stato eretto nel 1887 e sul basamento di questo monumento si pu\u00f2 leggere: \"A la memoria de Quauht\u00e9moc y de los guerreros que combatieron heroicamente en defensa de su patria - MDXXI\" (\"Alla memoria di Cuauht\u00e9moc e dei guerrieri che combatterono eroicmanete nella difesa della loro patria - 1521\").\nIn suo onore, la marina militare messicana ha varato nel 1982 la ARM \"Cuauht\u00e9moc\", nave scuola per i cadetti della sua accademia navale.\nGli sono state intitolate molte localit\u00e0 del Messico, tra cui:"}
{"id": "100698", "revid": "767487", "url": "https://it.wikipedia.org/wiki?curid=100698", "title": "Distretto di Bischofszell", "text": "Il distretto di Bischofszell \u00e8 stato un distretto del Canton Turgovia, in Svizzera. Confinava con i distretti di M\u00fcnchwilen a ovest, di Weinfelden a nord-ovest, di Kreuzlingen a nord e di Arbon a est e con il Canton San Gallo (distretti di San Gallo e di Wil) a sud. Il capoluogo era Bischofszell.\nAmministrativamente era diviso in 8 comuni:"}
{"id": "100700", "revid": "110157", "url": "https://it.wikipedia.org/wiki?curid=100700", "title": "Oberuzwil", "text": "Oberuzwil (toponimo tedesco) \u00e8 un comune svizzero di 6\u00a0349 abitanti del Canton San Gallo, nel distretto di Wil."}
{"id": "100703", "revid": "119801558", "url": "https://it.wikipedia.org/wiki?curid=100703", "title": "Session Initiation Protocol", "text": "Session Initiation Protocol (in acronimo SIP), nelle telecomunicazioni, indica protocollo di rete di controllo del livello applicativo usato per creare, modificare, e terminare sessioni tra uno o pi\u00f9 partecipanti.\nQueste sessioni includono chiamate telefoniche via Internet (Voip), distribuzioni multimediali, e videoconferenze. SIP viene comunemente usato per instaurare o terminare chiamate video o vocali e permette di modificare le caratteristiche di chiamate in corso come l'indirizzo IP e la porta, l'invito di ulteriori partecipanti e aggiungere o cancellare media stream. Gli elementi principali della rete SIP sono: user agent, proxy server, registrar, redirect server, session border controller, gateway. Gli URI identificano ogni elemento di una rete SIP usando lo schema: sip: username: password@host: port oppure sips: username: password@host: port (nel caso si usi la sicurezza).\nDescrizione.\nSIP gestisce in modo generale una sessione di comunicazione tra due o pi\u00f9 entit\u00e0, ovvero fornisce meccanismi per instaurare, modificare e terminare (rilasciare) una sessione. Attraverso il protocollo SIP possono essere trasferiti dati di diverso tipo (audio, video, messaggistica testuale ecc). Inoltre, il SIP favorisce un'architettura modulare e scalabile, ovvero capace di crescere con il numero degli utilizzatori del servizio. Queste potenzialit\u00e0 hanno fatto s\u00ec che il SIP sia, oggi, il protocollo VoIP pi\u00f9 diffuso nel mercato residenziale e business, sorpassando di molto, altri protocolli quali H.323 ed MGCP.\nIntorno al SIP sono sorti diversi tipi di utilizzatori, pensati per facilitare la fruizione della telefonia VoIP da parte di tutte le categorie di persone. Alcuni esempi sono gli ATA (Analog Telephone Adapter), capaci di convertire la segnalazione elettrica di un normale telefono analogico in un flusso di dati IP, e, dall'unione tra telefono tradizionale e ATA, gli IP Phones, telefoni dalle funzionalit\u00e0 elevate ai quali non arriva il doppino telefonico ma i cavi di rete. Evoluzione ulteriore sono i soft-phones, applicazioni software per personal computer che emulano le funzioni di un telefono VoIP.\nPanoramica del protocollo.\nSIP supporta cinque sfaccettature per l'avvio e la terminazione di una connessione: \nSIP non \u00e8 un sistema per le comunicazioni integrato verticalmente, ma piuttosto pu\u00f2 essere usato come componente in altri protocolli IETF per costruire un'architettura multimediale completa (di solito includono il protocollo RTP per la comunicazione trasparente in sistema real-time e fornitura di feedback in QoS, oppure RTSP per il controllo della consegna di contenuti in streaming). SIP non fornisce servizi, ma primitive per implementarli. Per esempio esso pu\u00f2 individuare un utente e consegnargli un oggetto opaco alla sua locazione corrente.\nCaratteristiche.\nStoricamente SIP utilizza il protocollo di trasporto UDP con porta di default 5060.\nRecenti revisioni di questo standard permettono anche l'utilizzo attraverso TCP e TLS\nIl protocollo SIP ha fondamentalmente le seguenti funzioni: \nIl modello usato per la sintassi del protocollo SIP \u00e8 text-based, derivato dall'HTTP. Per instaurare una sessione, avviene un three-way handshaking (concettualmente simile a quello che avviene con il protocollo TCP). \nAlcune delle caratteristiche importanti del protocollo SIP:\nUn messaggio SIP \u00e8 una \"richiesta\" o una \"risposta\"; una sequenza di una richiesta e una o pi\u00f9 risposte \u00e8 detta \"transazione\": una transazione \u00e8 identificabile da un \"transaction-ID\", un identificativo che ne specifica la sorgente, la destinazione e il numero di sequenza.\nIl protocollo SIP supporta la mobilit\u00e0 ed \u00e8 dialog-oriented: un \"dialogo\" \u00e8 una relazione persistente tra entit\u00e0 paritetiche che si scambiano richieste e risposte in un contesto comune.\nArchitettura di una rete SIP.\nLe entit\u00e0 essenziali di una rete SIP sono:\nUno User Agent \u00e8 in sostanza una macchina a stati, che evolve in dipendenza di messaggi SIP, e registra informazioni rilevanti del dialogo. Il dialogo ha inizio quando si risponde positivamente al messaggio di \"Invite\" e termina con un messaggio di \"Bye\".\nI proxy possono essere stateless o stateful. Quando uno User Agent invia sistematicamente le proprie richieste ad un proxy \"vicino\" (di default) allora il proxy viene detto \"Outbound-Proxy\". Viceversa, un \"Inbound-Proxy\" \u00e8 un proxy che instrada le chiamate entranti in un dominio. Infine un \"Forking-Proxy\" pu\u00f2 instradare una stessa richiesta in parallelo o in sequenza a pi\u00f9 destinazioni. \nApplicazioni.\nEsso trova applicazione nella telefonia su IP e nei servizi telefonici supplementari, nella video-comunicazione, nei giochi interattivi, nella messaggistica istantanea. Il protocollo \u00e8 stato sviluppato, ufficialmente, a partire dal 1999 (RFC 2543 e 3261) per iniziativa di IETF e fa parte della \"Internet Multimedia Conferencing Suite\".\nAd oggi l'utilizzo prevalente \u00e8 nella telefonia su IP, per cui SIP \u00e8 spesso sinonimo di un sistema dedicato a questa applicazione.\nSoftware che sfrutta il protocollo SIP.\nEsistono diversi software in grado di sfruttare il protocollo SIP:\nSolo alcuni di questi sono software libero.\nPer lo stack Android sono mantenuti i seguenti progetti open source:"}
{"id": "100704", "revid": "767487", "url": "https://it.wikipedia.org/wiki?curid=100704", "title": "Farmacologia cinese", "text": "La farmacologia cinese \u00e8 quella parte della medicina tradizionale cinese che si occupa dell'assunzione di farmaci di origine naturale. \u00c8 molto meno nota dell'agopuntura pur condividendo con essa le antiche origini e una storia basata sull'osservazione di una pratica lunga migliaia di anni.\nLe origini.\nUno tra i primi rimedi di cui viene lasciata traccia \u00e8 il vino. L'ideogramma del termine \"jiu\", che lo indica, \u00e8 stato trovato inciso su ossa di bue e su gusci di tartaruga a identificare tutti gli alcolici ricavati dai processi di fermentazione della frutta o dei cereali. La parte superiore di questo ideogramma indica un uomo malato e la parte inferiore rappresenta il termine \"jiu\", l'insieme a significare la stretta connessione tra vino e medicina.\nPer l'agopuntura e per le basi di tutta la medicina tradizionale cinese, tuttora valide, il primo testo fondamentale, il \"Huang Di nei jing\", il Classico di Medicina dell'Imperatore Giallo, risale al II secolo a.C. Narra la leggenda che a scriverlo fosse stato lo stesso Imperatore Giallo. Per la farmacoterapia il primo testo di grande rilevanza, lo \"Shennong Bencao Jing\", risale ai tempi di Cristo e qui la leggenda vuole che fosse scritto dal fratello dell'Imperatore Giallo, l'Imperatore Rosso, il quale aveva le pareti della pelle e dello stomaco cos\u00ec sottili da poter intravedere tutti i processi di assorbimento e digestione che vi avvenivano. Un antico detto afferma che \"il popolo cinese discende dall'Imperatore Rosso e dall'Imperatore Giallo\", rendendo evidente la convinzione della contemporanea origine della medicina tradizionale cinese e della vita e della cultura cinese. All'Imperatore Rosso, chiamato anche il divino agricoltore, vengono fatte risalire l'invenzione dell'aratro, l'arte di dissodare e coltivare la terra, la scoperta delle propriet\u00e0 curative di molte piante medicinali. In questo antico testo vengono descritte ben 364 sostanze medicinali, suddivise in piante, parti animali e minerali. Da l\u00ec in poi l'osservazione costante ha prodotto negli anni svariati libri che descrivono l'azione di moltissimi rimedi, confermando come per l'agopuntura e per le altre branche della medicina tradizionale cinese, la base sia la paziente e minuziosa osservazione empirica.\nE l'osservazione attenta fece comprendere che questi rimedi possiedono delle caratteristiche energetiche in grado di orientare e determinare la loro azione. Secondo la farmacopea cinese esiste una natura, che pu\u00f2 essere definita fredda, fresca, neutra, tiepida, calda, a seconda degli effetti che il rimedio determina nell'impatto con l'organismo umano. Questa caratteristica prescinde quindi dalla sensazione che il farmaco suscita in bocca e pu\u00f2 essere solo marginalmente influenzata dalla temperatura a cui viene introdotto nell'organismo. A questo punto si ricorda uno dei principi basilari della terapia in medicina tradizionale cinese, gi\u00e0 citato nello \"Shennong Bencao jing\": \"Bisogna trattare il freddo con le erbe calde e il calore con le erbe fredde\". Questo vuol dire che, seguendo la stessa logica del \"Dao\", il cerchio dove lo \"yin\" materia e lo \"yang\" energia si rincorrono e si completano e si trasformano l'uno nell'altro, in tutte le patologie caratterizzate da calore, si cerca di purificarlo con del freddo e, viceversa, in tutte le patologie caratterizzate dal freddo, noi cercheremo di compensarlo col calore. \u00c8 questo quindi un primo principio di terapia in base alla natura delle erbe.\nParti utilizzate dei rimedi.\nNella farmacopea cinese tradizionale, i rimedi di origine vegetale sono la maggior parte (circa il 70-75 %), mentre pi\u00f9 circoscritto \u00e8 il numero dei rimedi di provenienza minerale e animale.\nPer ci\u00f2 che riguarda i primi, va detto che nel corso della storia, ogni pianta veniva testata farmacologicamente in ogni sua parte, per cui di essa si poteva utilizzare ogni sua parte. Tuttavia la pratica clinica portava e porta tuttora all'impiego di sole poche parti di una pianta. Per alcune piante si utilizzano pi\u00f9 parti e nella serie di ideogrammi che compone il nome del rimedio, \u00e8 spesso inserito quello che identifica la parte specifica della pianta. Ecco l'elenco delle parti utilizzate delle piante\nDei rimedi appartenenti al regno animale si utilizzano varie parti di vari animali:\nDei rimedi del regno minerale si impiegano, principalmente, cristalli o il minerale grezzo. \nPreparazione dei rimedi.\nPrima della loro conservazione, i rimedi vengono spesso sottoposti a lavorazioni di vario genere, specie a carico dei rimedi che provengono dal regno animale e minerale.\nQueste lavorazioni portano all'ottenimento di risultati farmacologici altrimenti irraggiungibili (esempio classico \u00e8 Zhi Gan Cao che non \u00e8 altro che la radice di liquirizia trattata con Miele per ottenere un maggior effetto tonico sul Riscaldatore medio) o l'annientamento di propriet\u00e0 tossiche del rimedio grezzo (classico \u00e8 l'esempio di Fu Zi che viene trattato precedentemente con sale o zucchero e riso o con acqua e zolfo).\nUn rimedio qualunque pu\u00f2 essere preparato:\nCon l'acqua il rimedio pu\u00f2 essere lavato, lavato con acqua corrente, umidificato, inzuppato, raffinato e decantato e macerato. Con la lavatura si asportano le impurit\u00e0 di superficie, con l'uso di acqua corrente si procede alla eliminazione degli odori e sapori intensi o sgradevoli, con l'umidificazione si mira alla lavorabilit\u00e0 del rimedio, con l'inzuppamento si ottiene l'asportazione delle cuticole, delle bucce e delle strutture superficiali. Con la raffinazione e la decantazione si trattano i minerali in modo da poter ottenere polveri molto fini. Con la macerazione si ottengono le acque medicinali.\nCon il fuoco il rimedio medicinale pu\u00f2 essere abbrustolito per fare in modo che il rimedio si diriga alla Milza e, nel caso della carbonizzazione, si fa in modo che il rimedio divenga emostatico, abbrustolito con liquido di vario genere come miele, acqua di riso, aceto, succo di zenzero o sale, calcinato che consiste nel porre il rimedio a diretto contatto con il fuoco, torrefatto, cotto sotto la cenere, saltato in padella, seccato a fuoco dolce.\nCon l'uso di acqua e fuoco, il rimedio farmacologico pu\u00f2 essere bollito, vaporizzato, temperato, immerso e distillato.\nConservazione dei rimedi.\nDopo aver subito l'opportuna preparazione, il rimedio deve essere conservato in modo appropriato e la conservazione \u00e8 importantissima per due motivi principali. Un rimedio conservato inappropriatamente pu\u00f2 essere inutile o pericoloso, qualora sia impiegato per la terapia. Un rimedio conservato male \u00e8 un investimento andato a male.\nIl metodo unico impiegato in Cina \u00e8 l'essiccazione. Questa viene intrapresa al fine di asportare, dal rimedio stesso, la maggior quantit\u00e0 di acqua che favorirebbe la proliferazione di agenti biologici destruenti (batteri, funghi, insetti) che porterebbero alla totale o parziale perdita del rimedio. Questa essiccazione pu\u00f2 avvenire:\nMentre il primo modo viene impiegato per parti consistenti dei rimedi quali radici, cortecce, tuberi, nodi legnosi, scorze, corni o piastre animali, il secondo viene utilizzato per fiori, steli e foglie.\nL'essiccazione forzata viene ottenuta in forni che raggiungono temperature non molto elevate e che garantiscono la idonea disidratazione per fiori, frutti, semi e rizomi e per tutti i rimedi ricchi di componente idrica e succosa.\nIn ogni caso i rimedi vanno conservati successivamente, in luoghi bui, asciutti e ben ventilati di modo che non penetri umidit\u00e0 eccessiva che sancirebbe la rapida degradazione dei rimedi.\nLa Natura dei rimedi.\nOgni singolo rimedio della farmacopea cinese possiede una o pi\u00f9 \"Nature\". La \"Natura\" del rimedio \u00e8 una sua qualit\u00e0 e si riferisce alla capacit\u00e0 di quel rimedio di influire sulle attivit\u00e0 energetiche dell'organismo in termini dinamici aumentando o accelerando, diminuendo o rallentando l'azione delle energie e delle funzioni corporee.\nErroneamente alcuni potrebbero pensare alla sola azione sulla temperatura corporea, ma la Natura di un rimedio farmacologico pu\u00f2 s\u00ec influire sulla temperatura corporea o sulla percezione soggettiva della variazione termica, ma agisce anche, e soprattutto, sulle funzioni energetico-funzionali dell'organismo. Alla lontana la Natura di un rimedio pu\u00f2 farlo inquadrare tra i rimedi metabolico-stimolanti o tra quelli metabolico-riducenti.\nI rimedi che aumentano le azioni energetiche e funzionali hanno Natura Calda RE, mentre quelli che diminuiscono le azioni energetiche e funzionali hanno Natura Fredda HAN.\nI rimedi che ottengono effetti in un senso o nell'altro, ma pi\u00f9 mitigati, avranno Natura Tiepida WEN o Fresca LIANG. I rimedi che non ottengono variazioni sull'andamento energetico e funzionale del corpo, hanno Natura Neutra PING.\nNella dialettica YIN/YANG si avr\u00e0 che i rimedi metabolico-stimolanti, quindi con Natura Calda o Tiepida, sono inquadrati nella fase YANG mentre i rimedi metabolico-riducenti, con Natura Fredda o Fresca sono appartenenti alla fase YIN. Naturalmente tra i primi e i secondi sono inseriti quei rimedi con Natura Neutra.\nDal punto di vista pratico i rimedi di Natura Calda o Tiepida vengono utilizzati per le seguenti finalit\u00e0:\nI rimedi di Natura Fresca o Fredda sono impiegati per i seguenti motivi: \nI rimedi con Natura Neutra ottengono: \nOgni rimedio interagisce, con la sua Natura, con l'organismo e ci\u00f2 avviene indipendentemente dalla presenza di altri rimedi di Natura contraria. Se, ad esempio, si introduce un rimedio con Natura Tiepida e uno con Natura Fresca, si otterr\u00e0 che ogni singolo rimedio interagir\u00e0 indipendentemente dall'altro rimedio, sull'intero organismo. Ci\u00f2 \u00e8 tanto vero che in alcuni casi complessi la terapia consista in formule farmacologiche comprendenti al loro interno rimedi di Natura Tiepida e altri con Natura Fresca o Fredda o Neutra.\n\u00c8 per\u00f2 da tenere in considerazione che la presenza, in una ricetta, di tutti rimedi con una precisa Natura creer\u00e0 forte impatto energetico, talora eccessivo. Ci\u00f2 \u00e8 tanto vero che nelle formulazioni farmacologiche spesso i rimedi sono addizionati in modo da bilanciarsi evitando eccessive modificazioni energetico-funzionali.\nClassico \u00e8 l'esempio delle ricette toniche dello YIN o dello YANG. Nelle prime vi sono molti rimedi di Natura Fresca ma \u00e8 inserito sempre uno o pi\u00f9 rimedi di Natura Tiepida per evitare un eccessivo sbilanciamento energetico. Nelle seconde, le quali sono maggiormente composte di rimedi di Natura Tiepida o francamente Calda, vi sono rimedi tonici dello YIN o rimedi di Natura Fresca per evitare una eccessiva produzione di Calore o la fuga dello YANG.\nIl Sapore dei rimedi.\nAltra caratteristica di primaria importanza, il Sapore \u00e8 visto nella Farmacologia cinese, come uno dei fattori energetici che, insieme alla Natura, identifica il singolo rimedio farmacologico. Diversamente dall'occidente che considera il Sapore come un mero stimolante organolettico, la Medicina Cinese ritiene che il Sapore sia un agente energetico capace di influenzare, al pari della Natura, le funzioni organico-funzionali, sia dal punto di vista generale che specifico. Naturalmente il concetto di Sapore, nell'ottica della Medicina Cinese, non si riferisce solo alla sensazione gustativa evocata da piante, minerali o sostanze animali, ma soprattutto come patrimonio energetico preziosissimo posseduto dal singolo rimedio farmacologico, patrimonio in grado di determinare il risultato farmacologico.\nFin dall'antichit\u00e0 i Sapori sono stati fatti ammontare al numero di 5:\nCon l'aggiunta di due altri sapori: \nDiversamente dalla Natura, la cui trattazione \u00e8 abbastanza breve, per ci\u00f2 che riguarda i Sapori, lo studio \u00e8 pi\u00f9 complesso per cui questi possono essere analizzati sotto diversi punti di vista: \nYin/Yang.\nDal punto di vista YIN/YANG i Sapori vengono visti sotto diversi punti di vista. Per primo va sottolineato il fatto che pi\u00f9 un Sapore \u00e8 accentuato, forte ed esuberante pi\u00f9 \u00e8 YIN, mentre un Sapore poco avvertibile o delicato \u00e8 caratteristicamente YANG. Questo ha importanti implicazioni cliniche per cui se il quadro patologico indica la presenza di un deficit di QI e/o YANG, sar\u00e0 opportuno prescrivere rimedi dal Sapore delicato o tendenzialmente insipido (Fu Ling, ad esempio, \u00e8 un fungo dal Sapore Dolce e Insipido che viene inserito nella categoria dei Rimedi che tonificano il QI).\nSecondariamente i Sapori che inducono azioni YANG sono YANG mentre quelli che inducono reazioni YIN sono YIN.\nAd esempio i Sapori Piccante, Dolce e Insipido inducono diaforesi, aumento della quota di QI e YANG e della diuresi, innalzamento e superficializzazione che sono notoriamente delle azioni YANG, sono classificati logicamente nella fase YANG.\nI Sapori Salato, Acido Amaro e Acre inducono approfondimento, abbassamento, contrazione, evacuazione, azioni tipicamente YIN, sono classificati nella fase YIN.\nCinque movimenti.\nPer ci\u00f2 che riguarda i \"Cinque Movimenti\", le relazioni tra i Sapori e questi si fondano sul fatto che ad ogni Movimento corrisponde un organo ed un Sapore. \nDei 5 Sapori solo uno coincide con l'andamento energetico dell'organo che gli corrisponde mentre gli altri tendono ad essere contrari alle caratteristiche dinamico-energetiche degli organi corrispondenti.\nIl \"Sapore Acido SUAN\" corrisponde al Movimento LEGNO ed al Fegato. Quest'ultimo ha, come caratteristica energetica, l'espansione e l'accelerazione, mentre il Sapore Acido ha azione contratturante, astringente e retraente.\nIl \"Sapore Amaro KU\" corrisponde al Movimento FUOCO e al Cuore. Mentre il Movimento FUOCO tende alla massima accelerazione ed alla flessuosit\u00e0, il Sapore Amaro KU ha azione addensante e indurente.\nIl \"Sapore Dolce GAN\" corrisponde al Movimento TERRA e alla Milza. Il Movimento TERRA incarna il Trasporto, la Trasformazione e la Mutazione, il Sapore Dolce ha medesime direzioni energetiche.\nIl \"Sapore Piccante XIN\" corrisponde al Movimento METALLO ed al Polmone. La caratteristica energetica \u00e8 quella di raccogliere, rallentare, condensare. Il Sapore Piccante XIN ha azioni disperdente, mobilizzante ed esteriorizzante.\nIl \"Sapore Salato XIAN\" corrisponde al Movimento ACQUA ed al Rene. Incarna la solidificazione e la massima potenzialit\u00e0, mentre il Sapore Salato XIAN ha azione ammorbidente.\nLe leggi che governano i Cinque Movimenti WU XING valgono, ovviamente, anche per i Sapori per cui avremo che il Salato inibisce l'Amaro, che il Piccante inibisce l'Acido, che il Dolce inibisce il Salato, che l'Amaro inibisce il Piccante, che l'Acido inibisce il Dolce, cos\u00ec come l'Acido produce l'Amaro che produce il Dolce, che produce il Piccante, che produce il Salato che produce l'Acido.\nOrgani e Visceri.\nOltre alle azioni ed alle relazioni che i Sapori hanno sui e con i Cinque Movimenti, sono assai importanti i rapporti che i Sapori hanno con i 5 organi ed i 6 visceri. Queste relazioni verranno esposte tenendo presenti i seguenti concetti:\nIl Cuore \u00e8 legato al Sapore Amaro KU. Il substrato di Cuore viene tonificato dal Sapore Amaro ma \u00e8 disperso dal medesimo se \u00e8 eccessivo, dal Salato, dal Dolce e dal Piccante. Il Sapore Amaro si lega al Cuore ma non \u00e8 il Sapore consono alle sue caratteristiche giacch\u00e9 il Cuore ama la flessuosit\u00e0 e la massima dinamicit\u00e0 mentre il Sapore Amaro \u00e8 rassodante, indurente e rallentante. Il Cuore teme il rilassamento e quindi il Sapore Dolce, mentre \u00e8 aiutato a contrastare il rilassamento dal Sapore Acido.\nLa Milza \u00e8 legata al Sapore Dolce GAN. Il suo substrato \u00e8 tonificato dal Sapore Dolce moderato mentre \u00e8 disperso dal Sapore Dolce eccessivo, dall'Acido, dall'Amaro e dal Salato. Poich\u00e9 la Milza ha un QI armonizzante, tranquillo, nutriente, il Sapore Dolce segue e favorisce il QI di Milza. Per disperdere il QI di Milza occorre utilizzare il Sapore Amaro. La Milza soffre in presenza di Umidit\u00e0 e la si aiuta con il Sapore Amaro, ne consegue, per\u00f2, che un eccessivo uso del Sapore Amaro tende a disperdere il QI splenico.\nIl Polmone \u00e8 legato al Sapore Piccante XIN. Il suo substrato \u00e8 tonificato dal Piccante moderato e disperso dal Piccante eccessivo e dal Sapore Amaro. Il QI polmonare ha tendenza ad abbassarsi, approfondirsi ed a rallentare mentre il Sapore Piccante ha azioni innalzanti, superficializzanti ed acceleranti. Il Polmone soffre in presenza di QI ribelle o controcorrente che viene contrastato dal Sapore Amaro.\nIl rene \u00e8 legato al Sapore Salato XIAN. Il suo substrato \u00e8 tonificato dal Salato moderato e disperso dal Salato eccessivo, dal Dolce e dall'Amaro. Il Rene ha il QI tendente alla solidit\u00e0 e viene favorito in ci\u00f2 dal Sapore Amaro mentre teme la secchezza che viene alleviata dal Sapore Piccante.\nIl fegato \u00e8 legato al Sapore Acido SUAN. Il suo substrato \u00e8 tonificato dall'Acido moderato e disperso dall'Acido eccessivo e dal Piccante. Il Fegato ha il QI tendente all'espansione e all'accelerazione. Il Sapore Acido ha azione contratturante ed astringente e, quindi, \u00e8 contrario alle funzioni energetiche del fegato. Il fegato teme la compressione del QI che viene evitata dal Sapore Piccante.\nTriplice Riscaldatore.\nRispetto al \"Triplice Riscaldatore\", i Sapori hanno la capacit\u00e0 di modificare le sue funzioni. Il Sapore Amaro ha azione bloccante ed emetica. Il Sapore Dolce ha funzioni Armonizzanti e riscaldanti, il Sapore Piccante agisce benevolmente sul Riscaldatore superiore, il Sapore Salato entra nei vasi affinch\u00e9 il Sangue possa circolare opportunamente, diminuisce per\u00f2 i liquidi gastrici e delle mucose, il Sapore Acido aiuta lo Stomaco e lo riscalda, tuttavia agisce sul Riscaldatore inferiore contraendo la Vescica.\nQualit\u00e0 specifiche.\nLe azioni specifiche dei Sapori sono:\nMeridiani Destinatari.\nQuesto binomio allude alla capacit\u00e0 che hanno i rimedi di dirigere il QI proprio e quello di altri rimedi, verso uno o pi\u00f9 precisi distretti organico-funzionali. Questo fa s\u00ec che si possano impiegare rimedi selezionati per ottenere un effetto loco-regionale relativamente esatto e potente.\n\u00c8 importante considerare il fatto che molti rimedi possiedono gli stessi Meridiani destinatari, ma le loro caratteristiche possono essere, e sono, assai diverse e questo fa in modo che il terapeuta debba effettuare una accurata scelta del rimedio pi\u00f9 opportuno per il trattamento della specifica patologia.\nNelle schede relative ai vari rimedi della Farmacologia Cinese e Occidentale, verranno elencati i precisi Meridiani destinatari.\nLa Tendenza dei rimedi.\nFino a questo momento abbiamo illustrato il potere dei rimedi di agire sull'energia in quanto a dinamismo e forza, ma i rimedi farmacologici hanno anche il potere di agire sul vettore energetico causando nell'energia quattro andamenti:\nverso l'alto, verso il basso. verso l'interno, verso l'esterno.\nDal punto di vista YIN/YANG il dirigere verso l'esterno e verso l'alto, sono caratteristicamente azioni YANG mentre dirigere verso l'interno e verso il basso sono YIN.\nIn genere i rimedi innalzanti ed esteriorizzanti agiscono in superficie e nell'alto del corpo e vengono impiegati nella soluzione delle malattie dell'esterno con penetrazione di Vento/Freddo o Vento/Calore e per la loro azione innalzante possono determinare la comparsa del vomito.\nI rimedi abbassanti ed interiorizzanti, vengono impiegati per disperdere il Calore, per purgare ed aumentare la diuresi, per drenare l'Umidit\u00e0 e per sedare lo YANG. Per la loro azione abbassante, trattano il QI ribelle.\nSi \u00e8 notato che i rimedi Piccanti e Dolci con Natura Tiepida o Calda, per via della loro appartenenza alla fase YANG, hanno azioni innalzanti e superficializzanti, mentre i rimedi di Sapore Amaro, Acido e Salato, con Natura Fresca o Fredda, hanno funzioni contrarie per la loro appartenenza alla fase YIN.\nLa Catalogazione dei rimedi.\nDopo numerosi adattamenti effettuati nei secoli, la Farmacologia Cinese \u00e8 giunta ad effettuare una corretta e logica catalogazione delle molte migliaia di rimedi pronti all'uso terapeutico e questa catalogazione \u00e8 avvenuta in base alla loro Azione Farmacodinamica. La catalogazione ha permesso, cos\u00ec, di distinguere ben 17 Classi di Farmaci, precisamente le seguenti:\nLa maggior parte delle classi su elencate comprendono altre sottoclassi."}
{"id": "100715", "revid": "287204", "url": "https://it.wikipedia.org/wiki?curid=100715", "title": "Rickenbach", "text": ""}
{"id": "100720", "revid": "729019", "url": "https://it.wikipedia.org/wiki?curid=100720", "title": "Rickenbach (Turgovia)", "text": "Rickenbach (toponimo tedesco) \u00e8 un comune svizzero di 2.773 abitanti del Canton Turgovia, nel distretto di M\u00fcnchwilen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "100721", "revid": "1318658", "url": "https://it.wikipedia.org/wiki?curid=100721", "title": "Storia di Israele", "text": "Le prime tracce di insediamenti risalgono al Paleolitico medio (Uomo di Neanderthal), sede anche delle pi\u00f9 antiche civilt\u00e0 agricole e urbane che si conoscano (Neolitico, 8000-6000 a.C.).\nL'arrivo dei popoli semiti comincia nel III millennio a.C. Gli Ebrei, sottomessi dai Cananei, giunsero alla met\u00e0 del II millennio a.C., in un periodo caratterizzato da un regime di accentuata aridit\u00e0, che spingeva molte popolazioni a cercare nuovi territori per vivere. Fondarono centri di vita urbana e religiosa.\nUna serie di regni e stati ebraici ebbe vita nella regione per oltre un millennio a partire dalla met\u00e0 del II millennio a.C. Ricordiamo per brevit\u00e0 il Regno di Israele distrutto nel 722 a.C., anno dell'invasione assira, e il Regno di Giuda (distrutto nel 586 a.C. dai Babilonesi). Questo fu poi ricostruito nel 530 a.C., e fu posto sotto protettorati diversi, dai Persiani ai Romani, fino al fallimento della grande rivolta ebraica contro l'Impero Romano, che provoc\u00f2 la massiccia espulsione degli Ebrei dalla loro patria o il loro volontario esilio (circa il 25% della popolazione) in seguito alla distruzione del Tempio. Dopo aver soffocato la rivolta di Bar Kohba nel 135, l'imperatore Adriano cambi\u00f2 nome alla \"Provincia Judaea\" chiamandola \"Provincia Syria Palaestina\", dove Palaestina deriva dal nome biblico \"Phelesht\" (in ebraico \u05e4\u05dc\u05e9\u05ea \"P\u0259l\u00e9\u0161e\u1e6f\", italianizzato in Filistea o Filistei), territorio costiero in origine abitato da una popolazione probabilmente indoeuropea affine ai Greci.\nGli Ebrei considerano da tempo Israele come loro patria: \u00e8 per essi Terra sacra e promessa. \u00c8 il luogo dove sono nati sia l'Ebraismo che il Cristianesimo, e contiene molti luoghi di grande importanza spirituale per ebrei, cristiani e musulmani: per i primi in particolare il Muro del Pianto, a Gerusalemme; per i secondi il Santo Sepolcro (sempre a Gerusalemme) e la Basilica della Nativit\u00e0 di Betlemme, oltre ai luoghi in cui secondo i Vangeli visse Ges\u00f9 Cristo; per i terzi, la Spianata delle moschee (ancora a Gerusalemme).\nPreistoria.\nTra i 2,6 e i 0,9 milioni d'anni fa, si conoscono almeno quattro episodi, ognuno dei quali culturalmente distinto, di Homininae che si sono dispersi dall'Africa al Levante. Gli strumenti di pietra focaia fabbricati da questi primi uomini sono stati rinvenuti nel territorio dell'attuale stato d'Israele, inclusa Yir'on, dove sono stati riportati alla luce i pi\u00f9 antichi strumenti di pietra mai visti al di fuori dell'Africa. Altri gruppi includono l'industria acheuleana (1,4 milioni di anni fa), il gruppo del Bizat Ruhama e quello del Gesher Bnot Ya'akov.\nScavi paleontologici ed archeologici hanno riportato alla luce una grande quantit\u00e0 di fossili di uomo di Neanderthal in Palestina, risalenti al Paleolitico medio. Nel raggio d'estensione del Monte Carmelo, nella Grotta di Tabun e in quella di Es Skhul, sono stati scoperti i resti di primi ominidi e di \"Homo neanderthalensis\", tra cui lo scheletro di una donna di Neanderthal, soprannominata Tabun I, considerato essere uno dei pi\u00f9 importanti fossili umani mai rinvenuti. Gli scavi di El-Tabun hanno prodotto la pi\u00f9 lunga stratigrafia della regione (600'000 o pi\u00f9 anni di attivit\u00e0 umana), a partire dal Paleolitico inferiore fino ai giorni nostri, rappresentando quindi approssimativamente un milione di anni di antropogenesi.\nAntichit\u00e0.\nPrimi Israeliti, politeismo e origini dell'Ebraismo.\nLa primissima documentazione del nome \"Israele\" (\"ysrir\") si trova incisa sulla Stele di Merenptah, fatta erigere dal sovrano egizio Amenhotep III (regno circa 1387 a.C. - 1348 a.C.) e modificata successivamente da Merenptah (regno circa 1213 a.C. - 1203 a.C.).\nL'archeologo William G. Dever, specializzato nella storia del Levante, identifica questo \"Israele\" con un'entit\u00e0 culturale e politica situata nella regione montuosa centrale, il quale per\u00f2 sembra esser pi\u00f9 un gruppo etnico che uno stato organizzato.\nTra gli antenati degli Israeliti potrebbero esserci stati dei Semiti nativi di Canaan o che facevano parte dei Popoli del Mare. McNutt dice che \"sarebbe probabilmente prudente supporre che qualche volta, durante l'Et\u00e0 del ferro, un popolo abbia cominciato ad identificarsi come \"Israelita\", differenziandosi quindi dai Cananei tramite certe indicazioni come la proibizione del matrimonio misto, un'enfasi quindi sulla storia di famiglia, sulla genealogia e sulla religione\".\nIl primo uso di grafemi come base di scrittura si \u00e8 originato nell'area, probabilmente tra i Cananei residenti in Egitto. Tutti gli alfabeti moderni derivano da queste primitive forme di scrittura. L'evidenza dell'uso scritto dell'ebraico classico risale all'incirca al 1000 a.C. Venne scritto usando l'alfabeto paleo-ebraico, un \"abjad\" (o alfabeto consonantico) di origine semitica, derivato in gran parte dall'alfabeto fenicio.\nI primi villaggi Israeliti ospitavano circa 300-400 persone, che riuscivano a sopravvivere grazie ad attivit\u00e0 quali pastorizia e pascolo di bestiame, ed erano molto auto-sufficienti; prevaleva comunque lo scambio economico. La scrittura era conosciuta e veniva utilizzata principalmente per la documentazione, anche in piccoli siti. I ritrovamenti archeologici indicano la presenza di una societ\u00e0 di centri-villaggio, anche se con molte poche risorse ed una popolazione piuttosto scarsa.\nSebbene quindi gli Israeliti cercassero di distinguersi dai popoli vicini al loro territorio, essi condivisero un pantheon di numerose divinit\u00e0 insieme ai popoli vicini, soprattutto i Cananei. Yahweh (che dai Cananei veniva chiamato anche Yahu o Yahwi) veniva considerato un dio della guerra, al pari quindi di altre divinit\u00e0 simili, come ad esempio El, ed era uno dei personaggi del ciclo mitologico di Baal. Asherah, considerata spesso paredra di El, in numerose iscrizioni viene ritenuta essere invece la consorte di Yahweh. Inoltre migliaia di statuette di creta riportate alla luce suggeriscono che in realt\u00e0 i primi Israeliti non adoravano un solo dio, bens\u00ec una moltitudine di d\u00e8i.\nAppare quindi probabile che l'adorazione di Yahweh si sia originata nel sud della terra di Canaan (Edom, Moab, Madian) a partire dall'Et\u00e0 del bronzo (XIV secolo a.C.) e che il suo culto sia stato diffuso a nord dalla popolazione nomade dei Cheniti. Cornelis Petrus Tiele, ideatore dell'\"ipotesi Chenita\" (1872), riteneva che storicamente Yahweh fosse stato una divinit\u00e0 dei Madianiti e che Mos\u00e8 venisse attribuito per questa ragione a tale popolo; sempre secondo Tiele, sarebbe stato Mos\u00e8 a portare dal nord ad Israele il culto di Yahweh. Quest'idea \u00e8 basata su un'antica tradizione (\"Libro dei Giudici\" ,) che vuole il padre adottivo di Mos\u00e8 essere stato un sacerdote Madianita di Yahweh, il quale voleva preservare il ricordo dell'origine Madianita del dio. Mentre dagli studiosi e dagli storici moderni viene ampiamente accettato il ruolo che i Cheniti hanno avuto nel trasmettere il culto di Yahweh, quello di Mos\u00e8 trova scarso supporto tra gli studi moderni, dal momento che Mos\u00e8 viene ormai considerato anche dagli esperti dell'archeologia siro-palestinese uno dei numerosi protagonisti leggendari di saghe epico-mitologiche narrate nella Bibbia ebraica.\nRegni d'Israele e Giuda.\nLa Bibbia ebraica descrive una guerra costante fra Ebrei ed altre trib\u00f9, tra cui i Filistei, che avevano come capitale Gaza. Intorno al 930 a.C., il Regno unificato d'Israele e Giuda si divise in due per questioni concernenti la successione al trono: a sud il Regno di Giuda e a nord quello d'Israele.\nLo stato moderno di Israele comprende parte del sito degli antichi regni di Israele e Giuda, parte dei vecchi Stati fenici e parte dei vecchi Stati filistei.\nUn'alleanza tra Acab d'Israele e Ben Hadad II di Damasco riusc\u00ec a respingere le incursioni degli Assiri, con una memorabile vittoria alla battaglia di Qarqar (854 a.C.). Tuttavia, il Regno d'Israele alla fine venne distrutto dal re assiro Tiglatpileser III intorno al 750 a.C. Anche il Regno filisteo sub\u00ec la stessa sorte. Gli Assiri inviarono la maggior parte del nord del regno Israelita in esilio, causando cos\u00ec la dispersione di dieci trib\u00f9 d'Israele. I Samaritani affermano di essere discendenti dei superstiti della conquista assira. Una rivolta Israelita (724\u2013722 a.C.) venne congestionata dopo l'assedio e la cattura di Samaria da parte di Sargon II. Nel frattempo il re assiro Sennacherib tent\u00f2 di conquistare il Regno di Giuda, ma fall\u00ec in questa impresa. Tuttavia le incisioni sul Prisma di Sennacherib sostengono che quest'ultimo abbia voluto punire Giuda per poi abbandonare l'area (lo stesso Erodoto descrive inoltre l'invasione).\nDominazione babilonese.\nNel 586 a.C. il Re di Babilonia, Nabucodonosor II, conquist\u00f2 il Regno di Giuda. Secondo la Bibbia ebraica, sarebbe stato lui a distruggere il Tempio di Salomone e a portare gli ebrei in esilio a Babilonia. La sconfitta \u00e8 stata documentata anche da parte dei Babilonesi. Si \u00e8 creduto che il Re di Giuda, Ioiakim, avesse commutato delle alleanze tra gli Egizi e i Babilonesi (cio\u00e8 che si fosse alleato prima con gli uni e poi con gli altri) e che quindi l'invasione fosse stata in realt\u00e0 una punizione da parte dei Babilonesi per essersi alleato in principio con la nemesi di Babilonia, l'Egitto. Gli Ebrei esiliati quindi potrebbero esser stati limitati ad un'\u00e9lite.\nEt\u00e0 classica.\nDominazione persiana ed et\u00e0 ellenistica.\nNel 538 a.C., Ciro il Grande di Persia conquist\u00f2 Babilonia ed il suo impero. Ciro emise quindi un proclama che garantiva la libert\u00e0 religiosa (per il testo originale vedi il Cilindro di Ciro) alle nazioni soggiogate (tra cui i Giudei). Secondo la Bibbia ebraica 50'000 Giudei, guidati da Zerubabel, tornarono a Giuda e ricostruirono il Tempio. Un secondo gruppo di 5'000, guidati da Esdra e Neemia, torn\u00f2 a Giuda nel 456 a.C. anche se i non-ebrei scrissero a Ciro per cercare di indurlo a prevenire il loro ritorno. Si ritiene che le versioni finali ebraiche della Torah e i \"Libri dei Re\" risalgano a questo periodo e che gli Israeliti di ritorno da Babilonia avessero adottato un alfabeto aramaico, e che il calendario ebraico (che ricorda da vicino il calendario babilonese) risalga anch'esso a questo periodo.\nNel 333 a.C. l'Imperatore macedone, Alessandro Magno, sconfisse i Persiani e conquist\u00f2 la Persia. Qualche tempo dopo, la prima traduzione della Bibbia ebraica (la \"Septuaginta\") fu iniziata ad Alessandria d'Egitto. Dopo la morte di Alessandro, i suoi generali continuarono a combattere sul il territorio che aveva conquistato. Il Regno di Giuda divenne il confine tra l'Impero seleucide e l'Egitto tolemaico, fino a diventare parte anch'esso dell'Impero seleucide. Nel II secolo a.C., Antioco IV, l'Imperatore seleucide, tent\u00f2 di sradicare l'Ebraismo a favore della religione ellenistica. Questo provoc\u00f2 nel 174\u2013135 a.C. la rivolta Maccabea guidata da Giuda Maccabeo (la cui vittoria viene celebrata durante la festa di Chanukkah). I \"Libri dei Maccabei\" descrivono la rivolta e la fine della dominazione greca. Il partito politico ebraico degli Asidei si oppose sia all'ellenizzazione che alla rivolta, ma alla fine diede il suo supporto ai Maccabei. Interpretazioni moderne vedono questo periodo come una guerra civile tra le forme ellenizzanti e quelle tradizionaliste dell'Ebraismo.\nDinastia giudaica degli Asmonei.\nLa dinastia degli Asmonei di re-sacerdoti (ebraici) govern\u00f2 la Giudea con i Farisei, i Sadducei e gli Esseni come principali movimenti sociali ebraici. Come parte della loro lotta contro la civilt\u00e0 ellenistica, i Farisei istituirono quello che forse potrebbe esser stato il primo programma nazionale (e religioso) d'istruzione e alfabetizzazione maschile del mondo, basato intorno a case di riunione. Ci\u00f2 ha preposto le basi per la nascita del giudaismo rabbinico. La giustizia veniva amministrata dal Sinedrio, il cui presidente-principe era noto come \"Nasi\". L'autorit\u00e0 religiosa del Nasi venne gradualmente sostituita da quella del Sommo sacerdote del Tempio (sotto gli Asmonei quest'ultimo ricopriva anche il ruolo di Re di Giuda).\nNel 125 a.C. il Re degli Asmonei, Giovanni Ircano I, soggiog\u00f2 Edom e obblig\u00f2 la popolazione con la forza a convertirsi al Giudaismo (questo \u00e8 l'unico caso noto di forzata conversione al giudaismo). Nel 64 a.C. il generale romano Pompeo conquist\u00f2 la Siria e intervenne nella guerra civile degli Asmonei a Gerusalemme.\nNel 47 a.C. la vita di Giulio Cesare e della sua pupilla Cleopatra furono salvate da 3'000 truppe speciali Giudee inviate dal re Giovanni Ircano II e comandate da Antipatro, i cui discendenti vennero nominati da Cesare regnanti di Giudea.\nRegno di Erode il Grande.\nDal 37 a.C. al 6 a.C. la Dinastia erodiana, costituita da re-clienti Giudaico-Romani, discendenti da Antipatro, govern\u00f2 la Giudea. Uno di questi, Erode il Grande, ingrand\u00ec notevolmente il Tempio, rendendolo una delle pi\u00f9 grandi strutture religiose di tutto il mondo. Nonostante la sua fama, fu in questo periodo che il giudaismo rabbinico, guidato da Hillel il Vecchio, cominci\u00f2 ad assumere un rilievo talmente popolare da scapestrare il sacerdozio del Tempio.\nAl Tempio ebraico a Gerusalemme venne comunque concesso un permesso speciale di non mostrare l'effigie dell'Imperatore, diventando quindi l'unica struttura religiosa nell'Impero romano ad essere autonoma, sia nelle decorazioni che nel culto. Venne perci\u00f2 concessa una dispensa speciale ai cittadini Giudei dell'Impero romano secondo la quale dovevano pagare una tassa per il Tempio.\nImpero Romano e provincia di Giudea.\nLa Giudea divenne quindi una provincia romana nel 6, dopo la transizione della Tetrarchia di Giudea in un regno romano.\nNei decenni successivi, anche se prosperosa, la societ\u00e0 cominci\u00f2 a mostrare i primi sintomi delle tensioni crescenti tra i greco-romani e le popolazioni della Giudea. Nel 66, gli ebrei di Giudea insorsero in rivolta contro Roma, denominando il loro nuovo stato col nome di \"Israele\". Gli eventi sono stati descritti dal condottiero e storico ebreo Giuseppe Flavio, tra cui la difesa disperata di Iotapata, l'assedio di Gerusalemme (69\u201370) e l'eroica ultima resistenza a Masada sotto Eleazar Ben Yair, capo dei \"sicarii\". Gran parte della citt\u00e0 di Gerusalemme e del Tempio giacevano in rovina. Durante la rivolta ebraica la maggior parte dei cristiani, che in questo momento rappresentavano una sub-setta dell'ebraismo, se ne andarono dalla Giudea. Il movimento rabbinico-farisaico di Jochanan Ben Zakkai, che si era opposto al sacerdozio del Tempio da parte dei Sadducei, fece pace con Roma e sopravvisse.\nDopo la guerra i Romani oppressero ancor di pi\u00f9 i Giudei compiendo azioni quali il vietare la circoncisione, continuare ad imporre la tassa del \"fiscus iudaicus\", e finanziare, con le riscossioni della tassa, la costruzione di un Tempio dedicato a Giove Capitolino proprio sopra i resti del Secondo Tempio ebraico. Inoltre, a partire dal 96, l'imperatore Nerva modific\u00f2 l'imposizione della tassa giudaica, esentando i cristiani dal pagarla; questa probabilmente fu una delle numerose controversie che avrebbero causato la progressiva rottura tra cristianesimo ed ebraismo.\nDal 115 al 117, i Giudei di Libia, Egitto, Cipro, Mesopotamia e Lod aumentarono in rivolta contro Roma. Questo conflitto fu accompagnato da grandi massacri di Giudei e Romani. Cipro era gravemente spopolata e i Giudei erano stati banditi dal vivere l\u00ec.\nNel 131, l'Imperatore romano Adriano rinomin\u00f2 Gerusalemme \"Aelia Capitolina\" e costruito un Tempio a Giove sul sito dell'ex Tempio ebraico. Agli ebrei venne vietato di vivere nella stessa Gerusalemme (un divieto che ha persistito fino alla conquista araba) e nella provincia romana di Giudea, la quale, fino ad allora conosciuta come \"Iudaea\", venne rinominata \"Palaestina\"; nessun'altra rivolta port\u00f2 alla rinominazione di una provincia da parte dei Romani.\nI nomi \"Palestina\" (in italiano) e \"Filistin\" (in arabo) sono derivati da questo nuovo nome. Dal 132 al 136, un pretendente al trono dell'ormai decaduto Regno di Giuda (trasformato in \"Regno di Giudea\"), Simon Bar Kokheba, che si era autoproclamato Messia e \"Nasi\", scaten\u00f2 un'altra grande rivolta contro i Romani, rinominando nuovamente il paese \"Israele\". La rivolta di Bar Kochba, rispetto alle altre guerre giudaiche, aveva una connotazione fortemente religiosa e nazionalistica allo stesso tempo, tant'\u00e8 che Bar Kochba venne riconosciuto come l'individuo che avrebbe portato a compimento le profezie bibliche e acclamato \"re dei Giudei\" da rabbini influenti e di grande stima tra cui rabbi Akiva; probabilmente questa guerra ha causato pi\u00f9 problemi ai Romani di quanto abbia fatto la ben pi\u00f9 famosa (e meglio documentata) rivolta del 70. I giudeo-cristiani, che non consideravano come loro Messia nessun altro all'infuori di Ges\u00f9 di Nazareth, si rifiutarono di partecipare alla rivolta e, secondo lo scrittore cristiano Giustino, vennero \"condannati ad essere puniti duramente a meno che non disconoscessero Ges\u00f9 come Messia e maledicessero il suo nome\", fatto che viene riportato anche da Giustino. \u00c8 a partire da questo momento che gli ebrei iniziarono a considerare il cristianesimo come una religione separata. La rivolta di Bar Kokhba, dopo due anni di indipendenza giudaica, fu infine fermata dallo stesso Adriano.\nSebbene sia una visione della storia con pochi fondamenti ma ampiamente considerata vera, durante la rivolta di Bar Kochba sarebbe avvenuto il presunto concilio di Jamnia, un'ipotetica assemblea di maestri farisei che fra l'altro avrebbe fissato il canone della Bibbia ebraica (\"Tanakh\") intorno al 95. Il concilio, secondo i fautori di tale ipotesi, avrebbero rigettato i libri apocrifi e della versione greca dei Settanta, compresi quelli che i cristiani cattolici chiamano \"deuterocanonici\".\nTale ipotesi, che presuppone il concilio, \u00e8 stata formulata per la prima volta dallo studioso Heinrich Graetz nel 1871. Essa ha avuto il consenso della maggior parte degli studiosi fino agli anni sessanta, ma in seguito \u00e8 stata rigettata da alcuni di essi. Di sicuro a Jamnia \u00e8 esistita una scuola giudeo-farisaica.\nDopo la soppressione della rivolta di Bar Kochba, i Romani hanno consentito la costituzione di un Patriarca rabbinico ereditario (dalla Casa di Hillel) per rappresentare i giudei nei rapporti con i Romani. Il primo e pi\u00f9 famoso di questi fu Judah haNasi.\nI seminari ebraici continuarono a produrre gli studiosi e i migliori di questi divennero membro del Sinedrio. La \"Mishnah\", un importante testo religioso ebraico, venne completata in questo periodo. Tuttavia Adriano non era soddisfatto di aver ripreso il controllo della provincia e per risolvere il \"problema dei giudei\" decise di emanare dei decreti con i quali si impediva di professare il giudaismo o anche solo di insegnare la Torah. La pena poteva comprendere anche la condanna a morte: a questo tenebroso periodo appartengono i Dieci Martiri, cio\u00e8 i rabbini torturati o uccisi anche pubblicamente per impartizione delle leggi romane, che volevano distruggere il giudaismo una volta per tutte; il pi\u00f9 celebre di questi martiri \u00e8 rabbi Akiva.\nPrima della rivolta di Bar Kochba, circa 2/3 della popolazione di Galilea e circa 1/3 della regione costiera erano ebrei. Tuttavia, la persecuzione e la crisi economica che colpirono l'Impero romano nel III secolo portarono ad un'ulteriore immigrazione ebraica dalla Palestina verso l'Impero sasanide (pi\u00f9 tollerante), dove esisteva gi\u00e0 una prospera comunit\u00e0 ebraica nella zona di Babilonia. Tuttavia, con l'ascesa al trono imperiale di Antonio, i giudei tornarono ad esser ben visti e trattati con riguardo e benevolenza dai romani. Completamente diverso l'atteggiamento verso i cristiani, che infatti videro inasprirsi le accuse e le persecuzioni nei propri confronti; dopo il dominio di Decio, l'Impero romano si era letteralmente coalizzato contro il cristianesimo, perpetrando atrocit\u00e0 di ogni genere. Questa disuguaglianza di potere tra giudei e cristiani nel mondo greco-romano \"gener\u00f2 dei sentimenti anti-giudaici nei primi cristiani\", che infatti gi\u00e0 dalla distruzione del Tempio stavano cercando di distinguersi come un gruppo religioso a s\u00e9 stante. \nInizi\u00f2 quindi a generarsi un vero e proprio disprezzo tra giudei e cristiani, in parte guidato anche dalla legalit\u00e0 giudaica nell'Impero. Secondo una storia dai toni fortemente antigiudaici nata per scopi apologetici, nella citt\u00e0 di Antiochia, dove il conflitto era molto pi\u00f9 vivido, i giudei avrebbero fatto appello alle autorit\u00e0 romane perch\u00e9 uccidessero Policarpo di Smirne, vescovo e discepolo dell'apostolo Giovanni. Dopo la crisi del III secolo e la fine della persecuzione dei cristiani sotto Diocleziano, l'imperatore Costantino I e Licinio emanarono l'Editto di Milano nel 313, con il quale proclamavano la libert\u00e0 religiosa nell'Impero. A partire da questo momento i giudei perdono la propria importanza sia all'interno dell'Impero che in Palestina, rivolgendosi verso Babilonia. Con la morte di Licinio nel 323, Costantino espresse la propria preferenza per la religione cristiana e impose nuove leggi ai giudei: ferm\u00f2 il proselitismo ebraico, proib\u00ec ai giudei di circoncidere i propri schiavi e di lapidare quelli di loro che cambiavano religione, oltre che consentire il ritorno a Gerusalemme solo per il Tisha b'Av e con previo pagamento del \"fiscus iudaicus\" in monete d'argento. Il cristianesimo era diventato quindi religione di Stato.\nAll'inizio del IV secolo, Costantinopoli divennero la capitale dell'Impero romano d'Oriente e il cristianesimo venne adottato come religione ufficiale. Il nome di Gerusalemme venne ripristinato in \"Aelia Capitolina\" e divenne una citt\u00e0 cristiana. Gli ebrei erano ancora bannati dal vivere a Gerusalemme, ma vennero autorizzati a visitare la citt\u00e0, ed \u00e8 in questo periodo che il superstite Muro Occidentale del Secondo Tempio divenne sacro. Nel 351\u2013352 un'altra rivolta ebraica, stavolta in Galilea, esplose contro un corrotto governatore Romano di nome Costanzo Gallo. Nel 362, l'ultimo imperatore romano di religione pagana, Flavio Claudio Giuliano, aveva annunciato i piani per ricostruire il Tempio ebraico di Gerusalemme. Mor\u00ec durante la guerra contro i Persiani nel 363 e il progetto venne quindi interrotto.\nDominio Bizantino.\nL'Impero romano infine si divise (395) e la Giudea divenne parte dell'Impero romano d'Oriente, conosciuto come \"Impero bizantino\". Nel V secolo, il 10-15% della popolazione era costituito da Giudei, concentrati in gran parte in Galilea. Il Giudaismo era l'unica religione non-Cristiana ad essere tollerata, ma c'erano divieti per i Giudei concernenti la costruzione di nuovi luoghi di culto, il ricoprire cariche pubbliche o possedere schiavi. Diverse Rivolte Samaritane scoppiarono in questo periodo, con conseguente diminuzione della comunit\u00e0 samaritana da circa 1 milione ad una vicina estinzione. I testi sacri ebraici scritti in Terra Santa in questo momento sono stati la Ghemara (400), il Talmud di Gerusalemme (500) e l'Haggadah di Pesach.\nNel 611, la Persia sasanide invase l'Impero bizantino e, dopo un lungo assedio, Cosroe II conquist\u00f2 Gerusalemme nel 614, con l'aiuto dei Giudei nuovamente in rivolta, tra cui forse il Regno Himyarita Ebraico dello Yemen. Ai Giudei venne quindi lasciato dai Persiani il governo di Gerusalemme dopo che questi ultimi ne assunsero il controllo, anche se l'autogoverno locale Giudeo dur\u00f2 solo fino al 617 circa, quando i Persiani si arresero ai Bizantini. L'Imperatore bizantino, Eraclio, che aveva promesso di ripristinare i diritti dei Giudei e che aveva avuto aiuto da questi ultimi nello sconfiggere i Persiani, rinneg\u00f2 l'accordo dopo la riconquista della Palestina, ed emise invece un editto che vietava la professione del Giudaismo nell'Impero bizantino. I cristiani copti d'Egitto si presero la responsabilit\u00e0 di questo impegno rotto e fecero anche penitenza. I Giudei in fuga da Bisanzio si stabilirono nell'area del Baltico, dove la nobilt\u00e0 cazara e parte della popolazione si convertirono successivamente al Giudaismo.\nStoria moderna e contemporanea.\nSionismo e mandato britannico.\nDopo secoli di diaspora, il XIX secolo vide una significativa immigrazione e il sorgere del sionismo, il movimento nazionale ebraico il cui intento era quello del ritorno in Palestina e la creazione qui di un'entit\u00e0 politica ebraica.\nLe prime ondate di immigrazione ebraica in Palestina, in quell'epoca provincia ottomana, ebbe inizio alla fine dell'Ottocento, grazie agli ebrei che sfuggivano alle persecuzioni in Russia. Gi\u00e0 nel 1870, a nord di Jaffa, venne fondata la scuola agricola \"Mikve' Israel\" da cui poi germogli\u00f2 la moderna Tel Aviv.\nPer contrastare il problema dell'antisemitismo, il 29 agosto 1897, a Basilea, si tenne il Primo Congresso Sionistico, durante il quale fu fondata l\"Organizzazione Sionistica\".\nNel 1901, in occasione del quinto congresso sionistico, viene creato il Fondo Nazionale Ebraico (Keren Kayemet LeIsrael) a cui viene attribuito il compito di acquistare terreni in terra d'Israele.\nNel 1902 durante il sesto congresso, fu discussa l'offerta britannica di creare uno Stato ebraico in Uganda. Alla proposta, pur approvata, non venne dato seguito.\nComincia nel 1904 la seconda ondata immigratoria, proveniente nuovamente dalla Russia e da vari paesi dell'Est europeo, come conseguenza dei continui Pogrom che colpiscono i cittadini di religione ebraica.\nNel 1909 viene fondata Tel Aviv ed il primo kibbutz sulle rive del lago di Tiberiade.\nNel 1917, nel pieno della Prima guerra mondiale, l'Impero ottomano crolla sotto i colpi della Gran Bretagna che, nello stesso anno, con la \"Dichiarazione Balfour\", si impegna ad agevolare la costituzione di un \"Focolare nazionale\" (National Home) in Palestina, specificando che non dovevano comunque essere danneggiati \"i diritti civili e religiosi delle comunit\u00e0 non-ebraiche della Palestina\". Contemporaneamente gli inglesi promisero alla popolazione palestinese presente che una volta sconfitto l'Impero Ottomano a loro sarebbe stata garantita l'autodeterminazione. Oltre a questo il ministro plenipotenziario di Sua Maest\u00e0 Sir Henry MacMahon, Alto Commissario in Egitto, promise allo \"shari-f\" della Mecca, al-Husayn b. \u2018Ali-, in cambio dell'alleanza contro gli Ottomani, il riconoscimento agli Arabi dei diritti all'auto-determinazione e all'indipendenza in cambio della loro partecipazione agli sforzi bellici anti-ottomani, e la creazione di uno \"Stato arabo\" dai confini non definiti con precisione, ma che avrebbe inglobato all'incirca tutto il territorio compreso fra Egitto e Persia, compresa parte della Palestina.\nNel 1920, nel corso delle trattative post-belliche, alla Gran Bretagna viene assegnato dalla Societ\u00e0 delle Nazioni il Mandato sulla Palestina. Il mandato britannico divenne operativo completamente nel 1923, anche se l'esercito inglese occupava e controllava completamente il territorio fin dal 1917. Se la reazione delle popolazioni arabe (musulmane e cristiane) a tali progetti fu vivace e del tutto improntata all'ostilit\u00e0, diverso fu invece l'atteggiamento del movimento sionista che, forte delle precedenti promesse fattegli, consider\u00f2 il Mandato britannico sulla Palestina il primo passo per la futura realizzazione dell'agognato Stato ebraico. In questo stesso anno venne fondata la Haganah, una forza paramilitare clandestina con il compito di difendere gli insediamenti ebraici in Palestina. Venne fondato anche il Keren HaYesod, il Fondo cio\u00e8 che raccoglie i contributi in tutto il mondo per la costituzione dello Stato ebraico. Venne in tale prospettiva deciso che la lingua ebraica, codificata da Eliezer Ben Yehuda nel 1890, ne sarebbe stata la lingua ufficiale.\nUna nuova legittimazione alle aspirazioni ebraiche per uno Stato proprio arriv\u00f2 nel 1922 quando la Societ\u00e0 delle Nazioni conferm\u00f2 il Mandato alla Gran Bretagna citando la Dichiarazione Balfour, ma escludendo i territori ad Est del fiume Giordano dove sorger\u00e0, invece, la Transgiordania (nel secondo dopoguerra Giordania).\nSotto il Mandato britannico l'immigrazione ebraica nella zona sub\u00ec un'accelerazione: solo negli anni venti immigrarono nella zona quasi 100.000 ebrei contro poco pi\u00f9 di 5.000 non ebrei. Il risultato fu quello di portare la popolazione ebraica in Palestina dalle 83.000 unit\u00e0 del 1915, alle 84.000 unit\u00e0 del 1922 (a fronte dei 590.000 arabi e 71.000 cristiani), alle 175.138 del 1931 (contro i 761.922 arabi e i quasi 90.000 cristiani), alle 360.000 unit\u00e0 della fine degli anni trenta.\nNel 1929 la Gran Bretagna riconobbe ufficialmente l'Agenzia Ebraica (attiva in forma ufficiosa dal 1923), con funzioni di rappresentanza diplomatica. Nel frattempo si fecero pi\u00f9 frequenti le azioni antiebraiche da parte araba (contrastate dai gruppi armati della Haganah o simili) e le relative rappresaglie.\nIl 14 agosto del 1929 si ebbero i primi scontri generalizzati nel paese, dopo che alcuni gruppi di aderenti al movimento nazionalista sionista di destra Betar di Vladimir \u017dabotinskij marciarono sul Muro del pianto di Gerusalemme, rivendicando a nome dei coloni ebrei l'esclusiva propriet\u00e0 della Citt\u00e0 Santa e dei suoi luoghi sacri; a seguito di questa manifestazione iniziarono a circolare voci su scontri in cui i sionisti avrebbero picchiato i residenti arabi della zona e offeso il profeta Maometto. Come risposta il Consiglio Supremo Islamico organizz\u00f2 una contro-marcia ed il corteo, una volta arrivato al Muro, bruci\u00f2 le pagine di alcuni libri di preghiere ebraiche. Nella settimana gli scontri continuarono e, infiammati dalla morte di un colono ebreo e dalle voci (poi rivelatesi false) sulla morte di due arabi per mano di alcuni ebrei, si ampliarono fino a comprendere tutta la Palestina.\nIl 20 agosto l'Haganah offr\u00ec la propria protezione alla popolazione ebraica di Hebron (circa 600 persone su un totale di 17.000), che la rifiut\u00f2 contando sui buoni rapporti che si erano instaurati negli anni con la popolazione araba e i suoi rappresentanti. Il 24 agosto gli scontri raggiunsero la citt\u00e0 dove furono uccisi quasi 70 ebrei, altri 58 furono feriti, alcune decine fuggirono dalla citt\u00e0 e 435 trovarono rifugio nelle case dei loro vicini arabi per poi fuggire dalla citt\u00e0 nei giorni successivi agli scontri. Solo nel 1967, dopo la Guerra dei sei giorni, un gruppo di ebrei, guidati dal rabbino Moshe Levinger, occup\u00f2 il principale hotel di Hebron rifiutando di lasciarlo e dando il via alla creazione di una nuova comunit\u00e0 ebraica a Hebron e dintorni (la loro presenza \u00e8 comunque ritenuta da alcuni governi esteri e dalle Nazioni Unite una violazione delle leggi internazionali). Alla fine degli scontri ci furono tra gli ebrei 133 morti e 339 feriti (quasi tutti in seguito a scontri con la popolazione araba, quasi 70 solo a Hebron), mentre tra gli arabi ci furono 116 morti e 232 feriti (per la maggioranza dovuti a scontri con le forze britanniche).\nUna commissione britannica giudic\u00f2 e condann\u00f2 i sospettati di stragi e rappresaglie ed emise diverse condanne a morte (17 arabi e 2 ebrei, commutate con la prigione a vita tranne quelle di 3 arabi che furono impiccati), condann\u00f2 fermamente gli attacchi iniziali della popolazione araba contro i coloni ebraici e le loro propriet\u00e0, giustific\u00f2 le rappresaglie da parte dei coloni ebrei contro gli insediamenti arabi come una \"legittima difesa\" dagli attacchi subiti e vide nel timore della creazione di uno stato ebraico il motivo di questi attacchi, timore che, per rassicurare la popolazione araba, venne pubblicamente giudicato infondato. Oltre a questo la commissione raccomand\u00f2 al governo di riconsiderare le proprie politiche sull'immigrazione ebraica e sulla vendita di terra ai coloni ebrei, raccomandazione che port\u00f2 alla creazione di una commissione reale guidata da Sir John Hope Simpson l'anno successivo.\n\u00c8 da notare che spesso gli attriti tra la popolazione araba maggioritaria preesistente e i coloni non erano dovuti all'immigrazione in s\u00e9, ma ai differenti sistemi di assegnazione del terreno e delle risorse: gran parte della popolazione locale per il diritto inglese non possedeva il terreno, ma per le abitudini locali possedeva le piante che vi venivano coltivate sopra e di conseguenza molti terreni usati dai contadini arabi erano ufficialmente (per la legge inglese) senza proprietario e venivano quindi acquistati dai coloni ebrei (o loro affidati) o dall'Agenzia Ebraica. Questo, unito alle regole con cui venivano effettuate le assegnazioni, che erano state criticate dalla commissione Simpson (la terra doveva essere lavorata solo da contadini ebrei e non poteva essere ceduta o subaffittata a non ebrei), di fatto toglieva l'unica fonte di sostentamento e lavoro a moltissimi insediamenti arabi preesistenti.\nLa commissione Simpson conferm\u00f2 ufficialmente l'esistenza di questi problemi e mise in guardia il governo sui rischi per la stabilit\u00e0 della regione nel caso di un loro aggravarsi, sostenendo anche che, dati i sistemi di coltura dei coloni e quelli tradizionali della popolazione araba, non erano rimaste pi\u00f9 terre fertili libere da assegnare ad eventuali nuovi coloni ebrei.\nNel frattempo una nuova immigrazione, proveniente dalla Polonia, si svilupp\u00f2 tra il 1924 ed il 1932. Questa immigrazione, diversamente da quelle precedenti, si caratterizzava per il livello sociale pi\u00f9 elevato rispetto alle esperienze precedenti. Dal 1933 si assistette a un'ondata immigratoria proveniente dalla Germania, conseguenza delle leggi razziali emanate dal regime nazista. Il livello sociale di questi migranti era particolarmente alto e portava con s\u00e9 un grande afflusso di capitali, di professionisti e di accademici.\nLa politica di Londra tuttavia non mut\u00f2, nonostante vi fossero state nel frattempo varie condanne da parte della Societ\u00e0 delle Nazioni e la situazione precipit\u00f2 portando allo scoppio di una guerra civile durata tre anni, tra il 1936 e il 1939. Le iniziali richieste della popolazione araba di indire elezioni (che, essendo larga maggioranza, avrebbero visto vincitori principalmente i loro rappresentanti), di mettere fine al mandato e bloccare completamente l'immigrazione ebraica ebbero come risultato solo una dura repressione da parte delle forze britanniche. Con il passare dei mesi gli scontri divennero sempre pi\u00f9 violenti, causando, secondo fonti britanniche, 5.000 morti tra la popolazione araba, 400 tra quella ebraica e 200 caduti britannici.\nDopo tre tentativi falliti di ripartizione delle terre in due stati indipendenti (ma Gerusalemme e la regione limitrofa sarebbero rimasti sotto il controllo britannico), al termine della rivolta la Gran Bretagna, con il \"Libro Bianco\" del 1939, decise di imporre un limite all'immigrazione, decisione che caus\u00f2 un forte aumento dell'immigrazione clandestina (dal 1938 inizia l\"Aliy\u00e0 Bet\", l'immigrazione clandestina che fece entrare nel paese, nel corso di un decennio, circa 100\u00a0000 ebrei), anche a causa delle persecuzioni che gli ebrei avevano cominciato a subire da parte della Germania nazista fin dal 1933. Londra viet\u00f2 inoltre l'ulteriore acquisto di terre da parte dei coloni ebrei, promettendo di rinunciare al suo Mandato entro il 1949 e prospettando per quella data la fondazione di un unico Stato di etnia mista araba-ebraica. Ci\u00f2 indusse pertanto gli ebrei di Palestina e le organizzazioni sioniste a cercare negli Stati Uniti l'appoggio che fino ad allora aveva concesso loro l'Impero britannico.\nCon la seconda guerra mondiale i gruppi ebraici (con l'esclusione del gruppo della Banda Stern che cerc\u00f2, senza ottenerla, l'alleanza con le forze naziste in chiave anti-inglese) si schierarono con gli Alleati, mentre molti gruppi arabi guardarono con interesse l'Asse, nella speranza che una sua vittoria servisse a liberarli dalla presenza britannica. Nel frattempo dall'Haganah nel 1936 si separ\u00f2 l'ala politicamente pi\u00f9 a destra, che dar\u00e0 vita all'Irgun e da quest'ultimo si separ\u00f2 a sua volta nel 1940 il Lehi, gruppi che agli scopi originali affiancarono l'uso di atti terroristici sia contro la popolazione araba che contro le forze inglesi.\nLa nascita dello Stato.\nLa fase decisiva della nascita dello Stato ebraico inizi\u00f2 nel 1939 con la pubblicazione del \"Libro bianco\" con il quale l'amministrazione britannica pose fortissime limitazioni all'immigrazione e alla vendita di terreni agli ebrei. Da quel momento in poi, pur essendo la guerra mondiale in pieno svolgimento, le navi di immigranti ebrei vennero respinte e molte di esse colarono a picco conducendo alla morte i passeggeri. Nacquero anche gruppi terroristici ebraici (\"Irgun\", Banda Stern), che opereranno fino alla dichiarazione dello Stato di Israele, con azioni contro gli arabi e le istituzioni britanniche, facendo esplodere bombe in luoghi pubblici (che ebbero il loro culmine nell'attentato al King David Hotel, che provoc\u00f2 quasi 100 morti) e assassinando perfino il mediatore dell'ONU, il conte svedese Folke Bernadotte, fautore della divisione della Palestina. Agli inizi del 1947 la Gran Bretagna decise di rimettere il Mandato palestinese nelle mani delle Nazioni Unite, cui fu affidato il compito di risolvere l'intricata situazione, ma mantenne le rigide limitazioni all'immigrazione: nel 1947 la nave Exodus, con 4500 ebrei tedeschi sopravvissuti ai campi di concentramento, venne respinta e costretta a tornare in Europa.\nL'ONU dovette quindi affrontare la situazione che dopo trent'anni di controllo britannico era diventata pressoch\u00e9 ingestibile, visto che la popolazione ebraica, che 30 anni prima era solo un'esigua minoranza, comprendeva oramai un terzo dei residenti in Palestina, anche se possedeva solo una minima parte del territorio (circa il 7% del territorio, contro il 50% della popolazione araba e il restante in mano al governo Britannico della Palestina).\nIl 15 maggio 1947 fu fondato quindi il Comitato speciale delle Nazioni Unite sulla Palestina (\"United Nations Special Committee on Palestine\", UNSCOP), comprendente 11 nazioni (Canada, Cecoslovacchia, Guatemala, Paesi Bassi, Per\u00f9, Svezia, Uruguay, India, Iran, Jugoslavia, Australia) da cui erano escluse le nazioni \"maggiori\", per permettere una maggiore neutralit\u00e0. Sette di queste nazioni (Canada, Cecoslovacchia, Guatemala, Paesi Bassi, Per\u00f9, Svezia, Uruguay) votarono a favore di una soluzione con due Stati divisi e Gerusalemme sotto controllo internazionale, tre per un unico stato federale (India, Iran, Jugoslavia), e una si astenne (Australia).\nIl problema chiave che l'ONU si pose in quel periodo fu se i rifugiati europei scampati alle persecuzioni naziste dovessero in qualche modo essere collegati alla situazione in Palestina.\nNella sua relazione l'UNSCOP si pose il problema di come accontentare entrambe le fazioni, giungendo alla conclusione che soddisfare le pur motivate richieste di entrambi era \"\"manifestamente impossibile\", ma che era anche \"indifendibile\" accettare di appoggiare solo una delle due posizioni.\nIl 29 novembre 1947 l'Assemblea Generale delle Nazioni Unite approv\u00f2 quindi la Risoluzione n. 181. Il Mandato britannico sulla Palestina fu diviso in due stati, uno ebraico e l'altro arabo. Votarono a favore 33 nazioni (Australia, Belgio, Bielorussia, Bolivia, Brasile, Canada, Cecoslovacchia, Costa Rica, Danimarca, Ecuador, Filippine, Francia, Guatemala, Haiti, Islanda, Liberia, Lussemburgo, Nicaragua, Norvegia, Nuova Zelanda, Paesi Bassi, Panama, Paraguay, Per\u00f9, Polonia, Repubblica Domenicana, Sud Africa, Svezia, Ucraina, URSS, Uruguay, USA, Venezuela), contro 13 (Afghanistan, Arabia Saudita, Cuba, Egitto, Grecia, India, Iran, Iraq, Libano, Pakistan, Siria, Turchia, Yemen), vi furono 10 astenuti (Argentina, Cile, Cina, Colombia, El Salvador, Etiopia, Honduras, Iugoslavia, Messico, Regno Unito), e un assente alla votazione (Tailandia). Le nazioni arabe fecero ricorso alla Corte internazionale di giustizia, sostenendo la non competenza dell'assemblea delle Nazioni Unite nel decidere la ripartizione di un territorio andando contro la volont\u00e0 della maggioranza dei suoi residenti, ma il ricorso fu respinto.\nSecondo il piano, lo stato ebraico avrebbe compreso tre sezioni principali, collegate da incroci extraterritoriali; lo Stato arabo avrebbe avuto anche un\"enclave\" a Giaffa. In considerazione dei loro significati religiosi, l'area di Gerusalemme, compresa Betlemme, fu assegnata a una zona internazionale amministrata dall'ONU.\nNel decidere su come spartire il territorio l'UNSCOP consider\u00f2, per evitare possibili rappresaglie da parte della popolazione araba, la necessit\u00e0 di radunare tutte le zone dove i coloni ebraici erano presenti in numero significativo (seppur spesso in minoranza ) nel futuro territorio ebraico, a cui venivano aggiunte diverse zone disabitate (per la maggior parte desertiche) in previsione di una massiccia immigrazione dall'Europa, una volta abolite le limitazioni imposte dal governo britannico nel 1939, per un totale del 56% del territorio.\nLa situazione sarebbe dunque stata:\n(oltre a questo era presente una popolazione Beduina di 90.000 persone nel territorio ebraico).\nLe reazioni alla risoluzione dell'ONU furono diversificate: la maggior parte dei gruppi ebraici, inclusa l'Agenzia Ebraica e la maggioranza della popolazione ebraica l'accettarono, pur lamentando tuttavia la non continuit\u00e0 territoriale tra le varie aree assegnate allo stato ebraico. Gruppi ebraici pi\u00f9 estremisti, come l'Irgun e la Banda Stern, la rifiutarono, essendo contrari alla presenza di uno Stato arabo in quella che era considerata \"la Grande Israele\"\" e al controllo internazionale di Gerusalemme (il giorno seguente Menachem Begin, comandante dell'Irgun, proclama: \"La divisione della Palestina \u00e8 illegale. Gerusalemme \u00e8 stata e sar\u00e0 per sempre la nostra capitale. Eretz Israel verr\u00e0 reso al popolo di Israele, in tutta la sua estensione e per sempre\").\nTra i gruppi arabi la proposta fu rifiutata, ma con diverse motivazioni: alcuni negavano totalmente la possibilit\u00e0 della creazione di uno stato ebraico, altri criticavano la spartizione del territorio che ritenevano avrebbe chiuso i territori assegnati alla popolazione araba (oltre al fatto che lo Stato arabo non avrebbe avuto sbocchi sul Mar Rosso e sul Mar di Galilea, quest'ultimo la principale risorsa idrica della zona), altri ancora erano contrari per via del fatto che a quella che per ora era una minoranza ebraica (un terzo della popolazione totale) fosse assegnata la maggioranza del territorio (ma la commissione dell'ONU aveva preso quella decisione anche in virt\u00f9 della prevedibile immigrazione di massa dall'Europa dei reduci delle persecuzioni della Germania nazista). L'Alto Comitato Arabo, organo rappresentativo dei Palestinesi, respinge la risoluzione, accompagnando la decisione con tre giorni di sciopero e sommosse antiebraiche.\nLa Gran Bretagna, che negli anni trenta durante la Grande Rivolta Araba aveva gi\u00e0 tentato diverse volte senza successo di spartire il territorio tra la popolazione araba preesistente e i coloni ebrei in forte aumento, si astenne nella votazione e rifiut\u00f2 apertamente di seguire le raccomandazioni del piano, che riteneva si sarebbe rivelato inaccettabile per entrambe le parti ed annunci\u00f2 che avrebbe terminato il proprio mandato il 15 maggio 1948.\nAll'inizio del 1948, cinque mesi prima dello scoppio delle ostilit\u00e0 con gli Stati arabi, l'Haganah ha gi\u00e0 predisposto un articolato piano di difesa attiva (\"aggressive defense\"), oggi noto come \"Piano D\", diretto al controllo dei territori palestinesi che le Nazioni Unite avevano assegnato agli ebrei, anche impossessandosi di punti strategici originariamente destinati agli arabi. Di esso fornisce un'efficace sintesi lo storico israeliano Avi Shlaim:\nNel mese di maggio Ben Gurion rifiut\u00f2 una proposta americana per un \"cessate il fuoco\" incondizionato e l'allungamento del mandato britannico di altri dieci giorni, il tempo necessario per il negoziato con la Lega Araba. Il leader sionista impose al Consiglio di Stato provvisorio israeliano di proseguire in una politica di totale indipendenza da ogni forma di mediazione esterna, e il 14 maggio lesse la Dichiarazione d'indipendenza dello Stato ebraico in Palestina - \"Medinat Israel\" (senza nessuna indicazione dei confini, lasciando cos\u00ec aperta la possibilit\u00e0 di espansione oltre la linea stabilita dalle Nazioni Unite).\nGuerra arabo-israeliana del 1948.\nIl 15 maggio le truppe britanniche si ritirarono definitivamente dai territori del Mandato, lasciando campo libero alle forze ebraiche ed arabe.\nLo stesso giorno gli eserciti di Egitto, Siria, Transgiordania, Libano e Iraq attaccarono il neonato Stato di Israele. Il segretario generale della Lega araba 'Abd al-Rahm\u0101n 'Azz\u0101m Pasci\u00e0 annunci\u00f2 \"una guerra di sterminio e di massacro della quale si parler\u00e0 come dei massacri dei Mongoli e delle Crociate\". Nel mese di giugno le Nazioni Unite proposero una tregua, che Israele utilizz\u00f2 per riorganizzarsi e aumentare la leva militare. Il giorno 27 il mediatore dell'ONU, Folke Bernadotte, present\u00f2 una proposta di accordo che venne rifiutata da entrambe le parti. Il 17 settembre il diplomatico svedese venne assassinato dai terroristi sionisti del Lehi.\nL'offensiva venne bloccata dal neonato esercito israeliano (Tzahal) e le forze arabe furono costrette ad arretrare, e mentre queste ultime riuscirono a occupare solo minime parti della Palestina (la Striscia di Gaza e la Cisgiordania), le forze armate israeliane occuparono la gran parte del territorio che era stato sotto il Mandato britannico.\nLa guerra, che termin\u00f2 con la sconfitta araba nel maggio del 1949, cre\u00f2 quello che rester\u00e0 la causa degli scontri successivi: circa 700\u00a0000 profughi arabi, in gran parte fuggiti dagli orrori della guerra . Ad essi sar\u00e0 impedito il ritorno nello Stato d'Israele, il che \u00e8 in diretto contrasto con l'articolo 13 della Dichiarazione Universale dei Diritti dell'Uomo . Non fu permesso il loro ingresso nei territori degli Stati arabi confinanti \nL'armistizio di Rodi, non sottoscritto dall'Iraq, pur rappresentando una tregua, non rappresent\u00f2 una soluzione del problema. Nel testo dell'armistizio si legge infatti che la linea di cessate il fuoco (la cosiddetta \"Linea Verde\") \"\"\u00e8 una linea d'armistizio che non deve in alcun modo essere considerata un confine di Stato in senso politico o territoriale e non pregiudica i diritti, le aspirazioni e le posizioni delle parti riguardo all'assetto futuro del contenzioso\". Con questa dichiarazione gli Stati arabi resero palese il rifiuto di riconoscere l'esistenza di Israele.\nN\u00e9 l'Egitto n\u00e9 la Transgiordania si adoperarono per la creazione dello Stato arabo di Palestina. La parte di Gerusalemme controllata dalla Transgiordania fu interdetta agli Ebrei mentre alcune sinagoghe e luoghi di culto furono profanati e saccheggiati.\nIsraele annett\u00e9 la parte settentrionale della Palestina che fu da essa chiamata Galilea e altri territori a maggioranza araba conquistati nella guerra, corrispondenti a un ulteriore 26% dell'originale Mandato britannico per la Palestina. Conseguentemente 160\u00a0000 arabi acquistarono la cittadinanza israeliana per restare nelle loro case, conquistando anche il diritto di voto. Furono per\u00f2 sottomessi - a differenza dei cittadini ebrei - alla legge militare fino al 1966. Durante questo periodo fu loro espropriata gran parte della terra . Fu comunque una situazione pi\u00f9 positiva rispetto a quella dei 726\u00a0000 loro compatrioti, costretti all'esilio da apolidi.\nNei territori sotto il controllo giordano ed egiziano, 17\u00a0000 ebrei vennero cacciati dalle proprie case e dal quartiere ebraico di Gerusalemme Vecchia.\nNegli anni immediatamente successivi, dopo che il 5 luglio 1950 la Knesset aveva votato la Legge del Ritorno - che garantiva il diritto a tutti gli ebrei di immigrare in Israele, abolendo tutte le limitazioni imposte dal Libro Bianco britannico - una massa di circa 850\u00a0000 ebrei fugg\u00ec dai paesi arabi all'interno dei quali avevano seguitato a vivere in crescente situazione di difficolt\u00e0, di discriminazione e talora a rischio stesso della propria incolumit\u00e0. Circa 600\u00a0000 di loro arrivarono in terra d'Israele e nell'arco di 3 anni la popolazione, che in un primo censimento contava circa 850\u00a0000 persone, raddoppi\u00f2 costringendo il governo ad imporre un regime di forte austerit\u00e0 e di razionamento dei generi di prima necessit\u00e0.\nNello stesso anno, il neonato regno di Giordania annett\u00e9 amministrativamente la Cisgiordania e, unico tra gli Stati arabi, concesse la cittadinanza ai numerosi palestinesi ivi residenti.\nGli anni che vanno dal 1948 al 1954 videro vari tentativi di porre fine al problema dei profughi: alcuni proposte giunsero da Israele, mentre ad altre Israele si oppose. Ad esempio Israele propose il ritorno di circa 100\u00a0000 palestinesi, cercando di concordare l'assorbimento dei restanti da parte dei paesi arabi confinanti, ma nel dicembre del 1948 Israele si rifiut\u00f2 di attuare la richiesta dell'Assemblea Generale delle Nazioni Unite di concedere il diritto di ritorno ai profughi palestinesi fuggiti in seguito ai disordini del 1947.\nTutti i tentativi di accordo si arenarono, per un motivo o per l'altro. Israele, comunque, per motivi di ricongiungimento familiare concesse circa 70\u00a0000 permessi di rientro a palestinesi.\nDopo l'assassinio nel 1951 di Re \u02bfAbd All\u0101h di Giordania da parte di un oppositore palestinese contrario alle voci alle aperture del sovrano verso Israele, il ministro israeliano David Ben Gurion nel 1955 dichiar\u00f2: \"Se vi \u00e8 un qualunque statista arabo disposto a parlare con me per migliorare le nostre relazioni, sono pronto a incontrarlo in qualunque luogo e momento\".\nGuerra per il Canale di Suez.\nNel 1952 in Egitto un colpo di Stato port\u00f2 al potere i Liberi Ufficiali del generale Muhammad Neghib e del colonnello Jam\u0101l \u2018Abd al-N\u0101sir. Nel 1954, sotto la protezione egiziana, nacquero i gruppi (terroristici o partigiani, a seconda dei punti di vista) dei cosiddetti \"fid\u0101'iyy\u012bn\" che portarono a compimento centinaia di incursioni armate in territorio israeliano. Nel 1956 l'Egitto blocc\u00f2 il Golfo di Aqaba e nazionalizz\u00f2 il Canale di Suez impedendone il passaggio alle navi israeliane. Francia e Gran Bretagna, che ne avevano il controllo e che controllavano il pacchetto azionario della Compagnia del Canale, strinsero accordi segreti con Israele per riprenderne il controllo. L'esercito israeliano attacc\u00f2 le forze egiziane e raggiunse il canale di Suez attaccandolo con i gruppi di paracadutisti comandati da Ariel Sharon. Sotto le pressioni dell'ONU, con il consenso di Francia e Gran Bretagna, nel 1957 Israele si ritir\u00f2 dal Sinai a patto che l'ONU inviasse una forza di interposizione a difesa del confine con l'Egitto.\nAll'inizio della guerra del 1956, Israele estese il coprifuoco (fino ad allora solo notturno) nei villaggi arabi sul confine giordano; all'epoca i palestinesi cittadini di Israele erano sottoposti alla legge militare. A Kafr Qasim, la polizia di frontiera, il cui capo era Malinki, a sua volta sotto il comando di Shadmi, colonnello dell'esercito, spar\u00f2 ai contadini che ritornavano dai campi, e che non erano stati informati dell'estensione del coprifuoco; ne uccise 48. Per le proteste del Partito Comunista israeliano, fu intrapreso un processo; 8 persone, fra poliziotti e soldati, furono condannati per omicidio. Malinki e Dahan, il comandante del plotone che aveva sparato, furono condannati rispettivamente a 17 e 15 anni di carcere. Shadmi fu condannato al pagamento di una monetina per aver esteso il coprifuoco senza permesso. Tutti i condannati al carcere furono liberati l'anno successivo; Malinki e Shadmi furono promossi .\nGli anni successivi videro la popolazione israeliana raggiungere i due milioni di persone (1958) mentre un colpo di Stato in Iraq port\u00f2 alla morte di Re Faysal II e ad una svolta filo-sovietica nella politica del Paese. Nel 1959 l'URSS viet\u00f2 l'emigrazione ai suoi cittadini di religione israelitica. Nello stesso anno nacque il gruppo armato palestinese al-Fath che nel proprio statuto riporta: \"qualunque trattativa che non si basi sul diritto di annientare Israele sar\u00e0 considerata alla stregua di un tradimento\"\".\nNel 1962 gli ebrei poterono emigrare dal Marocco, permettendo a circa 80\u00a0000 persone di raggiungere Israele.\nNel maggio del 1964 venne fondata l'OLP con il benestare degli Stati arabi. Lo statuto proclama la necessit\u00e0 di distruggere Israele con la lotta armata, come obiettivo strategico della nazione araba nel suo complesso.\nGuerra dei sei giorni.\nIl 22 maggio del 1967, quando le truppe ONU ebbero completato il ritiro dall'Egitto (imposto da Nasser), il Presidente Jam\u0101l \u2018Abd al-N\u0101sir dichiar\u00f2 che \"la questione Per i paesi arabi non riguarda la chiusura del porto di Eilat, ma il totale annientamento dello Stato di Israele\".\nIl 5 giugno del 1967 scoppi\u00f2 la guerra dei sei giorni: le forze israeliane guidate dal Ministro della Difesa Moshe Dayan e dal Generale Yitzhak Rabin iniziarono le ostilit\u00e0 attaccando simultaneamente quelle egiziane, giordane e siriane e distruggendo a terra l'intera aviazione dei tre Paesi. Israele offr\u00ec al governo giordano la possibilit\u00e0 di non essere coinvolto ma i cannoneggiamenti su Gerusalemme decretarono il rifiuto giordano.\nIn sei giorni di guerra Israele occup\u00f2 il Sinai e le alture del Golan, la Cisgiordania e la Striscia di Gaza. Gerusalemme venne riunificata quando nella sua popolazione di 250\u00a0000 abitanti ben 180\u00a0000 erano ebrei.\nIl Primo Ministro israeliano Levi Eshkol dichiar\u00f2 che i territori della Cisgiordania sarebbero restati sotto il controllo israeliano sino a quando i Paesi arabi avessero continuato a progettare la distruzione dello Stato di Israele. Il 1\u00ba settembre la Lega Araba, riunita in Sudan, espresse 3 no: \"no al riconoscimento di Israele, no al negoziato con Israele, no alla pace con Israele\".\nLa \"Guerra dei sei giorni\" fu anche l'evento grazie al quale Israele attir\u00f2 l'attenzione degli Stati Uniti, tanto da riuscire ad attirare il 50% degli aiuti economici complessivamente forniti dagli USA alle nazioni estere, senza tener conto delle abbondanti e aggiornate forniture tecnologiche e militari. In molte note governative USA si individuava come il principale pericolo per gli Stati Uniti in Vicino e Medio Oriente il nazionalismo arabo, in grado di portare a tendenze autonome e antioccidentali gli Stati di una regione fortemente strategica per l'economia mondiale. La sconfitta che Israele inflisse a Jam\u0101l \u2018Abd al-N\u0101sir fece s\u00ec che Israele diventasse, in quanto fedele alleato, un ottimo avamposto statunitense nella regione.\nIl 22 novembre 1967 il Consiglio di Sicurezza dell'ONU adott\u00f2 la risoluzione n. 242 per ristabilire la pace nei Territori Occupati e per il ritorno ai confini antecedenti la Guerra del 1967. Israele annett\u00e9 per\u00f2 Gerusalemme Est, in violazione alla risoluzione, e proclam\u00f2 la citt\u00e0 riunificata sua capitale. Nonostante il prodigarsi dell'inviato ONU Gunnar Jarring, non fu possibile intavolare trattative per il rifiuto posto dai Paesi arabi a trattative dirette con il governo israeliano.\nNel 1968 iniziarono gli attentati terroristici palestinesi al di fuori di Israele. Nel settembre 1970, dopo il dirottamento di 4 aerei nell'aeroporto giordano di Zarqa (dove furono poi fatti esplodere), il re di Giordania scaten\u00f2 una repressione militare colpendo le organizzazioni palestinesi che s'erano mostrate restie a piegarsi alla sovranit\u00e0 della legge giordanica, legittimando cos\u00ec il nome che una parte di esse si dette di \"Settembre Nero\".\nNel 1972 un gruppo di Settembre Nero stermin\u00f2 la squadra israeliana che stava partecipando alle Olimpiadi di Monaco.\nGuerra dello Yom Kippur.\nNel 1973, il 6 ottobre, giorno in cui si celebrava la cerimonia pi\u00f9 sacra del calendario ebraico, lo Yom Kippur, gli eserciti di Siria ed Egitto, con l'appoggio di minime unit\u00e0 saudite, irachene, kuwaitiane, libiche, marocchine, algerine e giordane, attaccano i confini israeliani. L'esercito israeliano e la popolazione civile \u00e8 colta di sorpresa ma, dopo una resistenza di otto giorni, durante il quale si organizza il contrattacco, l'esercito contrattacca con efficacia, superando le linee egiziane e accerchiando la III Armata egiziana. Quando l'11 novembre l'esercito israeliano \u00e8 a 100 chilometri in linea d'aria dal Cairo e a 30 da Damasco, i Paesi arabi accettano di cessare il fuoco.\nLa conferenza di pace che si tenne a Ginevra, sotto l'egida dell'ONU, ed in forza della risoluzione n. 338 che invitava ad applicare la precedente risoluzione n. 242, viene aperta ed aggiornata \"sine die\" per il nuovo rifiuto dei rappresentanti arabi a trattare direttamente con quelli israeliani.\nNel frattempo gli Stati arabi produttori di petrolio (OPAEC) dichiarano l'embargo verso i paesi che si dimostreranno troppo tiepidi nei confronti di Israele. La crisi economica che deriva dalla vertiginosa crescita dei prezzi del petrolio spinge numerose organizzazioni sovranazionali, tra cui la Comunit\u00e0 Economica Europea ad adottare mozioni contrarie alla politica di Israele e di condanna dell'ideologia del sionismo.\nGli attentati di alcune formazioni terroristiche palestinesi non cessano. Il 31 dicembre 1973 un'azione all'aeroporto di Fiumicino (Roma) provoca 31 morti.\nNel 1974 l'opera dell'allora Segretario di Stato statunitense Henry Kissinger porta al ritiro di Israele dai territori egiziani e siriani occupati durante la guerra del Kippur.\nIl 14 ottobre l'ONU attribuisce all'OLP lo status di rappresentante del popolo palestinese. L'OLP ribadisce la sua volont\u00e0 di cancellare Israele mentre lo Stato ebraico rifiuta di trattare con l'Organizzazione per la Liberazione della Palestina e il suo leader Yasser Arafat. Il 22 novembre l'Assemblea Generale dell'ONU riconosce ai Palestinesi il diritto a far valere la sovranit\u00e0 sulla Palestina \"con ogni mezzo\". Il 10 ottobre 1975 la risoluzione ONU n. 3379 equipara il Sionismo al razzismo. Questa risoluzione verr\u00e0 abrogata nel 1991.\nIl 30 marzo 1976 le forze di sicurezza israeliane uccidono 6 cittadini arabi che manifestano contro l'esproprio di terreni e la distruzione di case .\nOperazione Entebbe.\nIl 4 luglio 1976 avviene un'operazione non concordata delle truppe speciali israeliane in territorio ugandese, all'aeroporto di Entebbe, per liberare i passeggeri (in maggioranza israeliani) di un aereo dell'Air France che era stato dirottato il 27 giugno da terroristi e qui tenuti in ostaggio. L'operazione si concluse con la liberazione di 256 dei 260 passeggeri, tre morirono durante l'operazione ed uno fu assassinato all'ospedale di Entebbe.\nDisgelo con l'Egitto e l'instabilit\u00e0 del Libano.\nNel novembre 1977, il Presidente egiziano Anw\u0101r al-S\u0101d\u0101t rompe 30 anni di ostilit\u00e0 visitando Gerusalemme su invito del Primo Ministro israeliano Menachem Begin. Iniziarono cos\u00ec reali politiche di pace, che furono oggetto di intense meditazioni all'interno della leadership israeliana.\nSadat riconobbe ad Israele il diritto di esistere come Stato e iniziarono i negoziati tra Egitto e Israele. Nel settembre 1978 il Presidente statunitense Jimmy Carter invit\u00f2 Sadat e Begin per un incontro a Camp David.\nLa pace viene firmata il 26 marzo 1979 tra i due a Camp David e in base ad essa Israele restitu\u00ec il Sinai all'Egitto nell'aprile 1982. Nel 1989 i due governi si accordano per lo status della citt\u00e0 di Taba, nel Golfo di Aqaba.\nNel 1976 le truppe siriane invadono il Libano per metter fine alla guerra civile in atto da lunghi anni. In questo paese si erano rifugiate cellule terroristiche palestinesi dopo la cacciata dalla Giordania e, nel 1981, l'Organizzazione per la Liberazione della Palestina (OLP) lanci\u00f2 attacchi contro postazioni militari settentrionali israeliane, al confine con il Libano. Simultaneamente si scontrano contro le forze cristiano-maronite libanesi.\nLa risposta di Israele si ebbe nel 1982 con l'invasione del Libano. L'esercito israeliano occup\u00f2 tutta la parte meridionale del Libano, per poi ritirarsi entro una fascia di sicurezza di 10 miglia lungo il confine, all'interno del territorio libanese, che affid\u00f2 alla sorveglianza di un \"Esercito del Sud-Libano\" affidato a elementi maroniti ad essa fedeli, e che mantenne fino al 2000.\nIn questo contesto, non fermati dall'esercito israeliano, gruppi di cristiani maroniti libanesi vendicano l'assassinio del Presidente libanese Am\u012bn Giumayyil che aveva firmato un accordo di pace con Israele e che si sospettava avesse precise responsabilit\u00e0 per aver consentito al maronita Elias Hobeyka e all'Esercito del Sud-Libano trasferito a tale scopo dal Sud del Libano, di massacrare indisturbato la popolazione palestinese dei campi-profughi (in realt\u00e0 quartieri di Beirut) di Sabra e Chatila, sotto il controllo militare israeliano.\nUn'inchiesta voluta dalla Corte Suprema israeliana inchioder\u00e0 alle proprie responsabilit\u00e0 i comandanti militari locali e il Capo di Stato Maggiore, pur non potendo dimostrare la diretta responsabilit\u00e0 dell'allora ministro della Guerra Ariel Sharon, lo costrinse tuttavia alle dimissioni dalla carica, anche se il Governo gli attribu\u00ec subito un altro dicastero di minore importanza (fu poi eletto primo ministro nel 2001). \nPrima intifada.\nNel 1988 Re Husayn di Giordania rinuncia alla sua \"tutela\" sul territorio cisgiordano.\nNell'agosto, il movimento integralista e terrorista Hamas dichiara il Jih\u0101d contro Israele, dando inizio a quella che sar\u00e0 chiamata \"la prima Intifada\".\nGli attentati in Israele ed all'estero non si placano. Nel frattempo crolla il regime comunista dell'URSS, termina la guerra tra Iraq e Iran, si svolge la \"Prima guerra del Golfo\" contro l'Iraq. Il Libano firma un accordo di pace con la Siria e procede al disarmo di tutti i gruppi armati ad eccezione degli Hezbollah filo-siriani e anti-israeliani.\nNel settembre del 1993, : Arafat, a nome del popolo palestinese, riconosce lo Stato di Israele e accetta il metodo del negoziato, rinunciando all'uso della violenza e impegnandosi a modificare in questo senso lo Statuto (Carta Nazionale Palestinese) dell'OLP. Il Primo Ministro israeliano Rabin, a nome di Israele, riconosce l'OLP come rappresentante del popolo palestinese.\nIl 13 settembre, dopo mesi di trattative, Rabin e Arafat firmano alla Casa Bianca, davanti al presidente USA Clinton, una Dichiarazione di Principi in cui si delinea il quadro per una soluzione graduale del conflitto. Dovrebbe essere questo il punto finale della prima \"intifada\", ma Israele continua a costruire colonie e strade per collegarle (bypass roads) nei Territori Occupati. Per gli accordi di Oslo, la Striscia di Gaza e la Cisgiordania costituiscono una sola unit\u00e0 territoriale, ma Israele non tiene fede alla promessa di costruire un collegamento fra le due. Questo danneggia l'economia palestinese, impedisce agli appartenenti alla stessa famiglia di incontrarsi e agli studenti di Gaza di frequentare l'universit\u00e0 in Cisgiordania.\nNei Territori Occupati vigono due sistemi di leggi: uno per i coloni, uno per i palestinesi. Israele continua nella politica di distruggere le case palestinesi costruite senza permesso (e rilascia i permessi di costruzione molto di rado).\nDal 1993 \u00e8 imposta una chiusura generale ai Territori Occupati, ci\u00f2 che costituisce una grave violazione dei diritti umani. I palestinesi, che prima costituivano buona parte della forza lavoro in Israele, ora necessitano di un permesso per recarsi in territorio israeliano e a Gerusalemme Est. Questo ha grandemente incrementato la disoccupazione nei Territori Occupati, impedendo inoltre ai palestinesi di accedere agli ospedali ed ai luoghi santi, per cristiani e musulmani, di Gerusalemme Est. La necessit\u00e0 di un permesso per accedere alla citt\u00e0, che Israele nega a buona parte di coloro che lo richiedono, impedisce inoltre ai palestinesi di trarre frutto dal turismo gerosolimitano.\nLo stillicidio di attentati non si ferma.\nIl 30 settembre del 1994 la Lega Araba pone fine all'embargo contro Israele e contro i paesi che fanno affari con essa. Il 26 ottobre viene firmato l'accordo di pace tra Israele e Giordania.\nIl 1995 vede la firma della seconda parte degli Accordi di Oslo, con la nascita dell'Autorit\u00e0 Nazionale Palestinese e della polizia palestinese.\nDopo pi\u00f9 di un mese, il 4 novembre, viene assassinato da un estremista conservatore israeliano il primo ministro Itzhak Rabin. Ai suoi funerali prenderanno parte anche alcuni leader dei paesi arabi. Il posto di Primo Ministro viene preso da Shimon Peres.\nGli scontri e gli attentati continuano anche quando dalle elezioni Israeliane risulta vincente il Likud e viene eletto Primo Ministro Benjamin Netanyahu. Nel 1997, in attuazione degli accordi, Tzahal si ritira dai Territori palestinesi occupati. Il 95% della popolazione palestinese passa sotto il controllo dell'Autorit\u00e0 Nazionale Palestinese. Tuttavia, Netanyahu non rispetta gli accordi per quanto riguarda la politica di insediamento di coloni israeliani nei Territori Occupati e ci\u00f2 favorisce il perdurare di uno stato di continua tensione.\nNel 1999, il laburista Ehud Barak venne eletto Primo Ministro, alla testa di una coalizione guidata dal suo partito (MAPAM-MAPAI) laburisti, e nuovo impulso viene dato al processo di pace con Palestina e Siria.\nNel maggio del 2000, le forze israeliane si ritirano dalla zona di sicurezza del Libano meridionale.\nSeconda intifada.\nNel luglio dello stesso anno (2000), nella residenza presidenziale di Camp David, con la mediazione del Presidente statunitense Bill Clinton, Barak ed Arafat si incontrano per far ulteriormente avanzare le trattative, ma il leader palestinese rifiuta quella che sino ad allora era stata l'offerta pi\u00f9 vantaggiosa sottopostagli, per l'impossibilit\u00e0 di trovare un accordo sul territorio dello stato di Palestina, sullo status di Gerusalemme e sul diritto al ritorno dei profughi palestinesi. Barak offre ad Arafat il 100% della Striscia di Gaza ed il 73% della Cisgiordania. In base a questa offerta, in 10-25 anni il 73% della Cisgiordania destinato allo stato di Palestina si tramuterebbe nel 90-91%, mantenendo Israele il controllo del territorio cisgiordano in cui sono situate gran parte delle colonie; in cambio di questo territorio, Israele cederebbe parte del deserto del Negev. Un altro problema irrisolto \u00e8 quello dell'acqua, stante che Israele tiene sotto il suo controllo tutta l'acqua di Cisgiordania.\nA settembre, il leader del partito di destra \"Likud\" Ariel Sharon, in quel momento all'opposizione, compie una \"passeggiata\" pubblica e preannunciata, alla spianata delle moschee di Gerusalemme, massicciamente scortato da un migliaio di militari israeliani. La \"passeggiata\" \u00e8 vista come una provocazione e causa veementi proteste palestinesi. Sharon infatti proclama Gerusalemme Est territorio eternamente parte d'Israele, mentre di fatto da molti osservatori \"neutrali\" esso appare territorio illegalmente occupato. Le proteste vennero duramente represse e, durante la prima settimana, 61 palestinesi furono uccisi e 2.657 sono feriti. All'inizio dell'ottobre del 2000, la polizia israeliana uccide anche 12 palestinesi cittadini di Israele ed un palestinese della Striscia di Gaza, disarmati, nel corso di dimostrazioni in solidariet\u00e0 con i palestinesi dei Territori Occupati.\nInizia quella che verr\u00e0 chiamata \"la seconda intifada\".\nAlle dimissioni del Primo Ministro Barak seguono elezioni che portano a capo del governo Ariel Sharon.\nNel 2001 Israele distrugge il porto di Gaza, costruito dalla cooperazione franco-olandese. Per gli attacchi israeliani, nel dicembre del 2001 nella Striscia di Gaza si chiude anche l'aeroporto, pure questo costruito grazie ai fondi della cooperazione internazionale.\nNonostante i numerosi tentativi di cessate il fuoco, gli attentati non si arrestano e, a giudizio di alcuni, il leader palestinese non dar\u00e0 mai l'impressione di essere in grado di controllare i gruppi terroristici palestinesi.\nNel dicembre del 2001 Sharon dichiara di non voler pi\u00f9 sostenere alcuna trattativa con Yasser Arafat, essendo ormai quest'ultimo non pi\u00f9 in grado di esercitare alcun controllo.\nDal 2000 al 2004 Israele distrugge pi\u00f9 di 3.000 case nei Territori Occupati. Nella sola Gaza, 18.000 palestinesi divengono dei senzatetto.\nNel 2004, la scomparsa del Presidente palestinese apre la strada, a dire di Israele, a una nuova trattativa di pace. Le elezioni che si tengono in Palestina portano alla carica di Primo Ministro Ma\u1e25m\u016bd \u2018Abb\u0101s (Ab\u016b M\u0101zen).\nIsraele sta costruendo un muro di separazione, sostenendo che serve per difendersi dagli attacchi kamikaze. Secondo la Corte internazionale di giustizia \u00e8 illegale perch\u00e9 viola i diritti umani: questa ha infatti giudicato che il tracciato del Muro corrisponde ad un'annessione de facto di territorio palestinese, e che costituisce una misura sproporzionata rispetto alle legittime esigenze di autodifesa di Israele, peggiorando ulteriormente le condizioni di vita dei Palestinesi. Per raggiungere i loro campi, se questi sono dall'altra parte del Muro, questi devono passare da cancelli, controllati dall'esercito israeliano ed aperti giornalmente per periodi limitati. Tuttavia, talvolta i cancelli restano chiusi; questo porta alla perdita del raccolto. Israele sostiene invece che, ove la barriera \u00e8 stata costruita, ha ridotto in modo netto gli attacchi suicidi.\nPer costruire la barriera sono stati eradicati, fino al 2004, pi\u00f9 di 100.000 olivi ed alberi da frutta di propriet\u00e0 di palestinesi. Il villaggio di Qalqilyia \u00e8 quasi interamente circondato dal Muro, e i palestinesi che vi vivono necessitano di un permesso da parte di Israele per raggiungere i loro campi; un terzo dei pozzi del villaggio sono situati al di l\u00e0 della barriera.\nI palestinesi che vivono fra il Muro e la Linea Verde devono richiedere ad Israele un permesso per continuare a vivere nelle loro case, oltre ad avere gravi difficolt\u00e0 a raggiungere il posto di lavoro o la scuola. Raggiungere i principali ospedali, siti a Gerusalemme Est, \u00e8 diventato molto difficile.\nNell'agosto 2005 Israele ha abbandonato alcune colonie della parte settentrionale della Cisgiordania e tutte le proprie colonie nella Striscia di Gaza. Ciononostante, continua a controllare la Striscia di Gaza dal cielo e dal mare, nonch\u00e9 la maggior parte degli accessi via terra. Anche per la CIA, quindi, la Striscia di Gaza resta territorio occupato. Israele limita agli abitanti di Gaza la possibilit\u00e0 di pescare, limitandola a sole sei miglia dalla costa; questo aumenta la disoccupazione e la fame, contribuendo a rendere i palestinesi dipendenti dall'aiuto umanitario.\nSono rimasti occupati da insediamenti abitativi e industriali israeliani circa 157 chilometri quadrati della Cisgiordania.\nSecondo uno studio della stimata organizzazione israeliana Pace Adesso , il 38% di queste terre appartenevano a privati palestinesi; questo studio non \u00e8 stato smentito .\nPer difendere le colonie, ci sono ora in Cisgiordania pi\u00f9 di 500 posti di blocco, che dividono la regione in tre parti, fra le quali il movimento \u00e8 per i palestinesi molto difficile . Son costrette ad attendere anche le ambulanze: fra il 2000 e il 2005 pi\u00f9 di 60 donne hanno partorito ai posti di blocco, ci\u00f2 che ha causato la morte di 36 neonati .\nLe autostrade che connettono le colonie ad Israele, pur essendo presentate come infrastrutture costruite a beneficio di tutta l'area dei territori occupati, per via del loro percorso sono in massima parte riservate al traffico israeliano; i palestinesi hanno il permesso di transitare per strade con una carreggiata molto minore e sulla vecchia rete stradale, carente di manutenzione.\nIsraele controlla le falde idriche in Cisgiordania, attribuendo agli israeliani 350 litri di acqua al giorno, ai coloni quantit\u00e0 ancora superiori, e ai palestinesi non pi\u00f9 di 80 litri al d\u00ec. Per l'Organizzazione Mondiale della Sanit\u00e0, sono necessari almeno 100 litri di acqua al giorno pro capite. Nel 2005, la costruzione del Muro aveva gi\u00e0 distrutto 50 pozzi e 200 cisterne, propriet\u00e0 di palestinesi .\nIsraele ha affermato di non aver costruito nuove colonie dal 1992, limitandosi ad espandere quelle gi\u00e0 esistenti. Nel solo 2006, il numero dei coloni israeliani in Cisgiordania \u00e8 aumentato del 5,8%. Le colonie sono tutte illegali, per la legge internazionale. Alcune sono illegali anche per la legge israeliana, ma pure da queste i coloni sono allontanati molto di rado .\nDopo la morte, per motivi non accertati, del presidente Arafat, i palestinesi hanno eletto un nuovo parlamento, in elezioni universalmente giudicate libere. Poich\u00e9 la maggioranza egli eletti \u00e8 stata del partito Hamas, Israele, gli USA e l'Unione Europea hanno imposto ai palestinesi un boicottaggio, che ha aumentato la disoccupazione, la fame ed il deterioramento delle condizioni di salute degli abitanti dei Territori Occupati. Nel 2006, 46.000 palestinesi hanno chiesto di poter emigrare. Si ipotizza che Israele, dove alcuni dei partiti propongono apertamente il transfer, vale a dire l'espulsione dei palestinesi, stia cercando di favorire un esodo 'volontario' dei medesimi.\nGuerra contro il Libano.\nDopo che Hezbollah si era reso colpevole del lancio di missili verso Israele e di un attentato ad una pattuglia di soldati israeliani, col quale provocava la morte di otto militari e la cattura degli unici due sopravvissuti, il 12 luglio 2006 Israele lanci\u00f2 un'offensiva militare ai danni del Libano con l'obiettivo esplicitamente dichiarato di annientare Hezbollah; in risposta all'offensiva Hezbollah ha intensificato il lancio di missili in territorio israeliano, colpendo nei giorni successivi con razzi Katju\u0161a importanti citt\u00e0 del nord d'Israele come Haifa, Nazaret e Tiberiade. I caccia con la \"Stella di David\" hanno bombardato diversi quartieri di Beirut, ritenuti roccaforti Hezbollah, provocando centinaia di morti e distruggendo le principali vie di comunicazione del paese, l'aeroporto della capitale e l'autostrada di collegamento con il confine siriano. Dopo dieci giorni di guerra la situazione precipit\u00f2 e Israele inizi\u00f2 ad invadere via terra i territori del sud del Libano, in quanto le condizioni poste dal leader israeliano Ehud Olmert, ovvero lo smantellamento di Hezbollah e il controllo del sud del Libano da parte dello stesso esercito libanese non vennero poste in atto da Beirut e Nasrallah, leader di Hezbollah, annunci\u00f2 che i suoi erano pronti alla guerra totale. Il 14 agosto 2006, alle 8 del mattino, venne applicata la risoluzione numero 1701 del Consiglio di Sicurezza delle Nazioni Unite, che prevedeva la sospensione immediata delle ostilit\u00e0. La risoluzione, approvata il 10 agosto 2006 dopo una difficile trattativa in Consiglio di Sicurezza, arriv\u00f2 dopo 34 giorni di guerra, che provocarono secondo le stime dei due governi 1.100 vittime libanesi e 154 israeliane.\nSuccessivamente \u00e8 stata avviata una missione di pace dell'ONU nel sud del Libano con lo scopo di garantire la sicurezza del confine e di disarmare Hezbollah contemporaneamente al ritiro delle forze militari israeliane. Alla missione, non ancora conclusa, presero parte 7.000 caschi blu di Italia, Francia, Belgio, Paesi Bassi, Lussemburgo e Spagna.\nFino ad oggi, Israele non ha fornito all'ONU sufficienti dettagli tecnici per localizzare le bombe a grappolo che aveva lanciato durante la guerra; queste restano pertanto una minaccia per i civili."}
{"id": "100722", "revid": "124762288", "url": "https://it.wikipedia.org/wiki?curid=100722", "title": "Miguel Montuori", "text": "Biografia.\nNacque nella citt\u00e0 argentina di Rosario da padre di origini napoletane e madre afro-argentina.\nCarriera.\nClub.\nDopo essere stato ingaggiato dal Racing di Avellaneda, non trovando spazio, prefer\u00ec emigrare in Cile, dove vest\u00ec la maglia dell'Universidad Catolica di Santiago e vinse il campionato cileno del 1954.\nFu chiamato in Italia, nell'estate del 1955, dal presidente della Enrico Befani, che aveva dato ascolto ad un suggerimento di un religioso italiano, padre Volpi, di stanza in Cile. Padre Volpi aveva trascorsi agonistici ed era del parere che quel ragazzo argentino possedesse numeri non disprezzabili.\nArriv\u00f2 a Firenze nel 1956 e vinse subito lo scudetto, seguito da quattro secondi posti consecutivi in campionato. Quella Fiorentina, con Montuori centravanti, vinse anche la Coppa Grasshoppers del 1957, la Coppa delle Coppe e la Coppa Italia 1960-1961. Perse invece le finali di Coppa Italia nel 1958 e nel 1959-1960 e di Coppa dei Campioni, arrendendosi soltanto al di Di Stefano e Puskas nel 1956-1957, allo stadio Santiago Bernab\u00e9u.\nNella primavera del 1961, in un incontro amichevole a Perugia, Montuori fu colpito da una pallonata che gli caus\u00f2 il distacco della retina con conseguenti disturbi visivi.\nSi chiuse cos\u00ec, a soli 28 anni, la sua carriera, comprendente 162 presenze e 72 reti in Serie A, tutte in maglia viola, per 184 presenze e 79 reti complessive.\nNazionale.\nFu il primo calciatore di colore a giocare per la Nazionale italiana, con la quale disput\u00f2 12 incontri, realizzando 2 reti e indossando, primo oriundo nella storia azzurra, anche la fascia di capitano nella gara amichevole contro la Spagna disputatasi a Roma il 28 febbraio del 1959. Indoss\u00f2 la fascia di capitano anche durante la partita (per lui l'ultima in maglia azzurra) di Coppa Internazionale contro la Svizzera del 6 gennaio 1960 (l'ultima nella storia della competizione) nella quale sigl\u00f2 il definitivo 3-0.\nDopo il ritiro.\nDopo il ritiro tent\u00f2 di fare l'allenatore (prima in Italia e poi in Cile, dove era ritornato nel 1971).\n Mor\u00ec nel 1998 all'et\u00e0 di 65 anni a causa di un male incurabile \nCaratteristiche tecniche.\nEra un centravanti dotato di senso del gol, rapidit\u00e0, buona tecnica e costanza di rendimento."}
{"id": "100726", "revid": "111373", "url": "https://it.wikipedia.org/wiki?curid=100726", "title": "Uzwil", "text": "Uzwil (toponimo tedesco; fino al 1962 Henau) \u00e8 un comune svizzero di 12\u00a0781 abitanti del Canton San Gallo, nel distretto di Wil; ha lo status di citt\u00e0.\nInfrastrutture e trasporti.\nUzwil \u00e8 servita dall'omonima stazione sulla ferrovia San Gallo-Winterthur."}
{"id": "100728", "revid": "125953105", "url": "https://it.wikipedia.org/wiki?curid=100728", "title": "George Best", "text": "Ritenuto il miglior calciatore nordirlandese della storia e uno dei migliori calciatori di tutti i tempi, occupa la 16\u00aa posizione nella classifica dei migliori calciatori del XX secolo IFFHS e l'8\u00aa posizione nella speciale classifica dei migliori calciatori del XX secolo pubblicata dalla rivista \"World Soccer\". Nel 2004 \u00e8 stato inserito nella FIFA 100, la lista dei 125 migliori calciatori della storia, stilata in occasione del centenario della FIFA.\nSoprannominato \"quinto Beatle\" per via della sua capigliatura a caschetto molto simile a quella dei membri della band di Liverpool, vinse la Coppa dei Campioni nel 1968 con il Manchester United, anno in cui conquist\u00f2 anche il Pallone d'oro.\nBiografia.\nGeorge era il figlio primogenito di Dickie Best (1919\u20132008) e Anne Best (nata Whiters; 1922\u20131978). Crebbe a Cregagh, quartiere nell'est di Belfast. Apparteneva a una famiglia protestante; il padre faceva parte dell'Ordine di Orange e in alcune occasioni lo port\u00f2 con s\u00e9 alle riunioni del gruppo. Aveva quattro sorelle, Carol, Barbara, Julie e Grace, e un fratello, Ian. Suo padre gli sopravvisse e mor\u00ec il 16 aprile 2008, all'et\u00e0 di 88 anni, mentre la madre per\u00ec nel 1978, quando George era ancora in attivit\u00e0, a causa di una malattia cardiovascolare dovuta all'alcolismo.\nNel 1957, all'et\u00e0 di undici anni, Best ottenne l'ammissione alla prestigiosa Grosvenor High School, ma cominci\u00f2 presto a marinare la scuola in quanto questa era specializzata nel rugby. Torn\u00f2 allora alla Lisnasharragh Secondary School, dove ritrov\u00f2 i compagni della scuola elementare e pot\u00e9 concentrarsi sul calcio. Da bambino era tifoso del Glentoran e del Wolverhampton\nNel 1971 interpret\u00f2 un cameo nel film \"Il complesso del trapianto\" (\"Percy\"). Al personaggio di Best fu dedicato, nel 2000, un film biografico, \"Best\", interpretato da John Lynch. Divorziato nel 1986 da Angela MacDonald-Janes, con la quale aveva avuto il figlio Calum, si rispos\u00f2 nel 1995 con Alex Pursey.\nI problemi di salute e la morte.\nLa vita di George Best fu costellata da gravi problemi di salute, causati soprattutto dalla dipendenza da alcol. Nel 1984, Best dovette scontare una pena di quattro mesi per guida in stato di ebbrezza e resistenza a pubblico ufficiale. Nel 2000 venne ricoverato per gravi danni al fegato dovuti ai problemi di alcolismo. Nel 2002, all'et\u00e0 di 56 anni, sub\u00ec un trapianto di fegato.\nIl 2 ottobre 2005 venne ricoverato in terapia intensiva in una clinica privata londinese, il \"Cromwell Hospital\", per un'infezione ai reni. Dopo i primi, deboli segni di miglioramento, alla fine del mese le sue condizioni cominciarono nuovamente ad aggravarsi.\nIl successivo 20 novembre il tabloid inglese \"News of the World\" pubblic\u00f2, su sua esplicita richiesta, una foto che ritraeva Best nel suo letto di ospedale, con le sue ultime parole pubbliche: \u00abDon't die like me\u00bb (in lingua italiana \u00abNon morite come me\u00bb).\nIl decesso avvenne il 25 novembre 2005, al \"Cromwell Hospital\" di Londra, a causa di un'infezione epatica; a comunicare la notizia ai giornalisti, assiepati all'uscita della clinica, fu il figlio Calum che gli stette vicino negli ultimi giorni di vita.\nI funerali si svolsero il 2 dicembre 2005 a Belfast, citt\u00e0 natale di Best; presenti, tra gli altri, Alex Ferguson e Bobby Charlton, nonch\u00e9 diversi ex compagni di squadra. Riposa nella tomba accanto alla madre, scomparsa nel 1978.\nIniziative commemorative.\nNel marzo del 2006 \"Flybe\", il maggiore operatore dell'aeroporto, ha rinominato un Dash 8, con l'effigie del giocatore, \"The George Best\". Questo mezzo speciale \u00e8 stato utilizzato dalla famiglia Best per gli spostamenti verso Manchester in occasione delle cerimonie in sua memoria.\nIl 22 maggio 2006, in occasione dei 60 anni dalla nascita di George Best, la citt\u00e0 di Belfast ha deciso di intitolargli il Belfast City Airport.\nL'opinione pubblica sulla ridenominazione dell'aeroporto fu contrastante, con un sondaggio che mostra il 52% delle persone a favore e il 48% contro.\nIl 27 novembre 2006, per celebrare il primo anniversario della sua morte, \"Ulster Bank\" ha diffuso nel Nord Irlanda e nella zona di Manchester un milione circa di banconote da 5 sterline recanti la sua effigie.\nCaratteristiche tecniche.\nConsiderato uno dei pi\u00f9 grandi dribblatori di tutti i tempi, il suo stile di gioco comprendeva velocit\u00e0, equilibrio, abilit\u00e0 palla al piede e una grande facilit\u00e0 nel superare i difensori. Best era inoltre un attaccante dalle grandi qualit\u00e0 tecniche, dotato anche di potenza, stacco di testa e abilit\u00e0 nei contrasti. Nonostante il fisico gracile e la statura non eccelsa, riusciva spesso a sovrastare i difensori.\nCarriera.\nClub.\nManchester United.\nDopo essere stato scartato dal Glentoran in quanto ritenuto \"troppo piccolo e leggero\", all'et\u00e0 di 15 anni il suo talento fu notato dall'osservatore del Manchester United Bob Bishop. Bishop rimase entusiasta delle qualit\u00e0 del ragazzo e invi\u00f2 a Matt Busby, allenatore dello United, un telegramma che recitava: \u00abCredo di averti trovato un genio\u00bb And\u00f2 quindi a Manchester per effettuare un provino, ma dopo soltanto due giorni venne preso dalla nostalgia di casa e torn\u00f2 in Irlanda del Nord. Torn\u00f2 poi a Manchester e pass\u00f2 due anni aggregato alle giovanili dello United come dilettante, in quanto all'epoca ai club inglesi non era concesso offrire contratti validi per le giovanili ai calciatori nordirlandesi. Gli venne quindi trovato un posto come fattorino al Manchester Ship Canal, consentendogli cos\u00ec di allenarsi per due volte a settimana.\nEsord\u00ec in campionato all'et\u00e0 di 17 anni il 14 settembre 1963 contro il West Bromwich, partita vinta dai suoi per 1-0. Torn\u00f2 poi a militare nella squadra riserve fino al 28 dicembre dello stesso anno, quando gioc\u00f2 la sua prima partita in FA Cup in occasione della vittoria per 5-1 contro il Burnley. Quel giorno segn\u00f2 il suo primo gol con la maglia dei \u2018'Red Devils'\u2019. Da quel momento in poi Matt Busby decise di aggregarlo in pianta stabile alla prima squadra e Best termin\u00f2 la stagione 1963-64 con un totale di 6 reti in 26 presenze fra tutte le competizioni. In quell'anno lo United arriv\u00f2 al secondo posto in campionato, quattro punti alle spalle dei campioni del , e vennero eliminati in semifinale di FA Cup dal West Ham. A fine stagione Best fece parte anche della squadra giovanile che vinse la FA Youth Cup.\nNonostante gli avversari usassero spesso il gioco duro per provare a frenare la sua maggiore abilit\u00e0 tecnica, Busby lo sottopose a sedute di allenamento \"aspre, talvolta brutali\" per assicurarsi che fosse in grado di competere anche nelle partite pi\u00f9 maschie. Nella stagione 1964-65, la prima disputata interamente in prima squadra, Best diede il suo contributo alla vittoria del campionato, arrivata per differenza reti nel confronto con il Leeds United che termin\u00f2 l'annata a pari punti. Il Leeds si prese per\u00f2 una sorta di rivincita eliminando lo United alle semifinali di FA Cup. Best termin\u00f2 la stagione con 14 reti in 59 presenze fra tutte le competizioni. In questa stagione segna anche il suo primo gol nella FA Charity Shield 1965 nella partita conclusasi per 2-2 con il Liverpool.\nAstro nascente del calcio inglese, Best ottenne la definitiva consacrazione all'et\u00e0 di 19 anni quando segn\u00f2 una doppietta nei quarti di finale di Coppa dei Campioni al Benfica, che nei cinque anni precedenti era arrivato per quattro volte alla finale della competizione. Le sue due reti, realizzate entrambe nel primo quarto d'ora di gioco, spinsero lo United a una vittoria per 5-1 allo Est\u00e1dio da Luz e valsero alla squadra il passaggio del turno. Best fu elogiato dalla stampa portoghese, che lo defin\u00ec \u2018'il quinto Beatle'\u2019 Il suo talento e la sua personalit\u00e0 cominciarono ad affascinare i media, che gli riservarono sempre pi\u00f9 spesso la prima pagina. Tuttavia il 26 marzo Best sub\u00ec un infortunio al ginocchio per uno scontro con un avversario del Preston North End e arriv\u00f2 in cattive condizioni alle semifinali di Coppa, che lo United perse contro il Partizan Belgrado. Non scese pi\u00f9 in campo per il resto della stagione.\nI successi tornarono ad arrivare nel 1966-67, quando lo United si laure\u00f2 nuovamente campione della First Division. Best comment\u00f2 la vittoria affermando: \"Se i campionati si decidessero unicamente con le partite giocate in casa lo vinceremmo ogni stagione. Questa volta sono state le nostre partite in trasferta a fare la differenza. Siamo riusciti a mantenere la giusta mentalit\u00e0.\" Chiuse la stagione con 10 reti in 45 presenze nelle varie competizioni. Prese in seguito parte al Charity Shield 1967, che fu la prima partita a essere trasmessa a colori dalla televisione britannica.\nNella stagione 1967-68 aument\u00f2 notevolmente la sua media realizzativa, tanto da ottenere il titolo di capocannoniere del campionato a pari merito con Ron Davies del . Fra le sue reti pi\u00f9 importanti ci furono una doppietta che diede allo United una vittoria per 2-0 ad Anfield Road contro il Liverpool e una tripletta alla penultima giornata, nella vittoria per 6-0 contro il Newcastle. Nonostante ci\u00f2 il campionato venne vinto dai rivali cittadini del , che avevano vinto per 3-1 il derby a Old Trafford e terminarono la stagione con un vantaggio di due punti in classifica sui \"Red Devils\".\nLa stagione 1967-68 \u00e8 per\u00f2 ricordata in particolare per la vittoria della Coppa dei Campioni, la prima per una squadra inglese. Lo United elimin\u00f2 al primo turno i maltesi dell'Hibernians, poi batt\u00e9 in casa per 2-1 gli iugoslavi del Sarajevo, in una partita nella quale Best forn\u00ec a John Aston l'assist per il primo gol e segn\u00f2 personalmente il secondo. In tale occasione il giornalista Geoffrey Green del Times lo descrisse cos\u00ec: \"il centro della scacchiera\u2026 un giocatore pieno di fantasia, un giocatore che dona magia a quelli che avrebbero potuto essere capricci\". Nei quarti di finale batt\u00e9 in casa i polacchi del G\u00f3rnik Zabrze e resistette nella trasferta allo Stadion \u015al\u0105ski, dove trov\u00f2 temperature gelide e 105.000 tifosi avversari. Quella partita termin\u00f2 con una sconfitta per 1-0, ma Best la descrisse come \"una delle nostre migliori prestazioni di sempre, date tutte le circostanze sfavorevoli\".\nIn semifinale lo United incontr\u00f2 il , sei volte campione della competizione: all'andata Best segn\u00f2 la rete che valse ai suoi la vittoria per 1-0, con un tiro da lontano descritto da Alex Stepney come una delle sue migliori marcature, poi si rivel\u00f2 decisivo anche al Bernab\u00e9u fornendo a Bill Foulkes il cross per il definitivo 3-3 in rimonta che valeva allo United il passaggio del turno. Al suo ritorno in Inghilterra Best ottenne dalla Football Writers' Association il premio di Calciatore dell'anno, diventando il pi\u00f9 giovane della storia a ottenere tale alloro. La stagione si chiuse poi con la finale di Coppa, in cui incontr\u00f2 nuovamente il Benfica. Alla vigilia, mentre i suoi compagni riposavano, Best trov\u00f2 una \"maniera diversa di rilassarsi\" prima dell'importante partita passando la notte con \"una giovane ragazza chiamata Sue\". La finale si trascin\u00f2 fino ai tempi supplementari, nei quali dopo tre minuti Best si ritrov\u00f2 solo davanti al portiere avversario Jos\u00e9 Henrique e lo dribbl\u00f2 con una finta secca prima di depositare la palla in rete. Altri due gol di Brian Kidd e Bobby Charlton fissarono poi il punteggio sul 4-1 che diede alla United la vittoria della Coppa soltanto dieci anni dopo il Disastro aereo di Monaco di Baviera che aveva ucciso quasi tutti i membri della squadra. A fine anno Best venne giudicato il miglior giocatore d'Europa e si aggiudic\u00f2 il Pallone d'oro.\nA soli 22 anni aveva raggiunto il suo picco. Da quel momento cominci\u00f2 un lento declino. Nel 1968-69 gioc\u00f2 ancora su alti livelli (22 reti in 55 partite totali) e come lui fecero le altre stelle della squadra, Denis Law e Bobby Charlton. Le nuove reclute per\u00f2 non si rivelarono all'altezza e lo United termin\u00f2 il campionato soltanto in undicesima posizione. Best avrebbe poi avuto occasione di affermare che di avere \"la crescente sensazione di essere l'unico in campo a spingere avanti la squadra\". Nella Coppa Intercontinentale lo United affront\u00f2 gli argentini dell'Estudiantes, una squadra famosa l'aggressivit\u00e0 dei suoi giocatori al limite del regolamento. Lo United usc\u00ec sconfitto per 1-0 dall'Estadio Camilo Cichero e pareggi\u00f2 per 1-1 il ritorno in casa, partita nella quale Best fu preso a calci e sputi da Jos\u00e9 Hugo Medina e reag\u00ec con un pugno rimediando un'espulsione. In Coppa dei Campioni raggiunse invece le semifinali, dove venne eliminato dal Milan.\nA fine anno Matt Busby annunci\u00f2 il ritiro e venne sostituito da Wilf McGuinness. Sotto il nuovo allenatore la squadra miglior\u00f2 leggermente, pur non riuscendo ad andare oltre l'ottavo posto in campionato. Nella stagione 1969-70 Best segn\u00f2 un totale di 23 reti, di cui 6 in una singola partita (la vittoria per 8-2 sul Northampton Town in FA Cup). Questa performance da record gli valse un invito a Downing Street da parte del primo ministro Harold Wilson, che rivel\u00f2 di essere un suo fan.\nNel dicembre del 1970 Busby torn\u00f2 alla guida dello United, ma la stagione termin\u00f2 ancora una volta con un piazzamento a met\u00e0 classifica. Gli atteggiamenti di Best cominciarono a diventare problematici: venne multato dalla Football Association per aver ricevuto tre cartellini gialli per cattiva condotta e ricevette una sospensione di due settimane dallo United dopo aver perso il treno per una partita a Stamford Bridge dopo aver passato un weekend con l'attrice Sin\u00e9ad Cusack.\nAnche sotto il nuovo allenatore Frank O'Farrell lo United si piazz\u00f2 all'ottavo posto in campionato, ormai la sua dimensione. Le migliori prestazioni di Best furono due triplette contro West Ham e Southampton e una rete contro lo Sheffield United arrivata dopo avere dribblato quattro difensori avversari. Tuttavia ricevette anche un cartellino rosso contro il , fu oggetto di minacce di morte e a gennaio rifiut\u00f2 di allenarsi per una settimana, passato invece in compagnia di Carolyn Moore, Miss Gran Bretagna in carica. Con 27 reti in 54 partite tra campionato e Coppa Best fu comunque il capocannoniere della squadra per la sesta stagione consecutiva.\nAl termine dell'annata annunci\u00f2 il suo ritiro dal calcio, ma nonostante ci\u00f2 si present\u00f2 al ritiro che precedeva la stagione seguente e continu\u00f2 a giocare. La sua carriera era per\u00f2 ormai agli sgoccioli: lo United continu\u00f2 il suo declino anche nel 1972-73 e Best rifletteva nei suoi comportamenti la frustrazione per questa situazione. Faceva parte della \"cricca della vecchia guardia\" che rivolgeva a malapena la parola ai nuovi arrivi e a dicembre si rese irrintracciabile per andare a festeggiare fra i nightclub londinesi. Venne sospeso dal club e inserito nelle liste di trasferimento, per un valore di 300.00 sterline. Quando O'Ferrell venne sostituito dal nuovo allenatore Tommy Docherty Best annunci\u00f2 per la seconda volta il suo ritiro. Torn\u00f2 per\u00f2 nuovamente sui suoi passi e riprese ad allenarsi il 27 aprile.\nLa sua ultima partita ufficiale con il club ebbe luogo il 1\u00ba gennaio 1974 a Loftus Road contro il Queens Park Rangers e si risolse in una sconfitta per 3-0. Tre giorni dopo non si present\u00f2 a gli allenamenti e Docherty lo escluse dalla squadra. Poco tempo dopo Best fu arrestato con l'accusa di aver rubato a Marjorie Wallace una pelliccia, un passaporto e un libretto degli assegni, ma venne in seguito prosciolto da tutte le accuse. A fine stagione lo United, privo di Best, retrocedette in Second Division.\nIl declino.\nSciolto il legame con lo United, Best si ritrov\u00f2 senza pi\u00f9 una squadra a soli 28 anni. Decise per\u00f2 di non lasciare il mondo del calcio e cominci\u00f2 un lungo periodo in cui girovag\u00f2 fra varie compagini in quattro continenti diversi, sempre con contratti di breve durata. And\u00f2 dapprima in Sudafrica a giocare per il Jewish Guild, dove la sua presenza port\u00f2 allo stadio migliaia di persone. Scese per\u00f2 in campo soltanto in 5 partite ufficiali e venne aspramente criticato per l'abitudine di saltare molte sessioni di allenamento. Sempre nel 1974 gioc\u00f2 due amichevoli prestagionali con la maglia del piccolo Dunstable Town, una delle quali proprio contro il Manchester United.\nNel novembre del 1975 gioc\u00f2 tre partite nello Stockport County, militante nei bassifondi della quarta serie inglese. Tra il dicembre del 1975 e il gennaio del 1976 visse una breve parentesi al nella League of Ireland. Anche qui la sua presenza attir\u00f2 un pubblico numeroso, ma rimase soltanto per 3 partite di campionato senza riuscire n\u00e9 a segnare n\u00e9 a fornire buone prestazioni. La societ\u00e0 decise pertanto di escluderlo dalla squadra e interrompere il contratto.\nNel 1976-77 and\u00f2 a giocare nel Fulham e mostr\u00f2 qualche miglioramento: pur avendo perso il passo dei tempi migliori, gli rimaneva ancora la tecnica. Al Fulham ebbe occasione di giocare accanto all'ex capitano della Nazionale inglese Bobby Moore. Negli anni seguenti Best afferm\u00f2 di aver apprezzato molto la stagione e mezza passata a Craven Cottage, pur non riuscendo a conquistare alcun trofeo.\nSi trasfer\u00ec quindi negli Stati Uniti, dove il relativo anonimato di cui godeva e la conseguente minor pressione gli permisero di tornare a esprimersi ad alti livelli. Tratt\u00f2 inizialmente con i New York Cosmos, ma alla fine approd\u00f2 ai Los Angeles Aztecs. Termin\u00f2 la sua prima stagione nella NASL con 15 reti in 24 partite, che portarono la sua squadra fino ai quarti di finale. Nel 1977 segn\u00f2 11 reti e gli Aztecs si spinsero fino alle semifinali. In entrambe le sue prime due annate americane Best fu nominato anche nella squadra All-Stars del campionato. Il calcio a Los Angeles faticava per\u00f2 ad appassionare il pubblico e la squadra progrediva lentamente, cos\u00ec a met\u00e0 della stagione 1978 Best si trasfer\u00ec sulla East Coast, ai Fort Lauderdale Strikers, dove ebbe modo di giocare davanti a un maggior numero di spettatori.\nMentre gli Aztecs lo sostituirono con Johan Cruijff, a Fort Lauderdale Best si fece la fama di serio professionista, ancora capace di imprimere la svolta a una partita. Nonostante la stampa inglese parlasse della sua esperienza americana come di una sorta di vacanza, Best ci teneva ancora molto ai risultati sportivi e ruppe con gli Strikers dopo una sconfitta per 3-0 con i New York Cosmos, al termine della quale aveva litigato con l'allenatore e i compagni mettendo in discussione la loro voglia di vincere.\nTorn\u00f2 allora nel Regno Unito, firmando un contratto a gettone per gli scozzesi dell'Hibernian che fece molto scalpore. Qui le cose non andarono bene, sia a livello personale sia di squadra: mentre i suoi lottavano per non retrocedere Best si fece sorprendere ubriaco assieme ad alcuni membri della Nazionale francese di Rugby, che si trovava a Edimburgo per giocare contro la Scozia, e venne licenziato dal club. Riassunto dopo una settimana, fece aumentare notevolmente l'affluenza di pubblico allo stadio ma non riusc\u00ec a evitare ai suoi la retrocessione.\nIn estate fece ritorno in America, firmando un contratto per i San Jose Earthquakes in una NASL gi\u00e0 in calo di popolarit\u00e0. Vi rimase per due stagioni, giocando sia il campionato regolare sia quello indoor. A fine anno Best, ormai trentaseienne, fece ritorno per un'ultima volta in Inghilterra per giocare in terza divisione con il Bournemouth, rimanendovi fino alla fine della stagione.\nAnd\u00f2 poi a chiudere definitivamente la carriera in Australia, con la maglia dei Brisbane Lions, anche se poi ebbe modo di giocare singole partite come ospite per Osborne Park Galeb, Nuneaton Burough, Tobermore United.\nNazionale.\nTotalizz\u00f2 37 presenze nella Nazionale nordirlandese, segnando 9 reti. Di queste, 4 furono realizzate contro Cipro, ed una ciascuna contro Albania, Inghilterra, Scozia, Svizzera e Turchia.\nNon riusc\u00ec mai a disputare i mondiali, ed \u00e8 considerato uno dei giocatori pi\u00f9 forti a non aver mai preso parte a tale competizione.. Nel 1965 and\u00f2 vicino all'obiettivo, ma un pareggio per 1-1 realizzato a Tirana contro l'Albania permise alla Svizzera di superarli all'ultima giornata del girone, sottraendogli la qualificazione. Nel 1970 fu invece l'Unione Sovietica ad impedirgli l'accesso al mondiale, mentre in occasione delle edizioni del 1974 e del 1978 si classific\u00f2 al terzo posto nel proprio girone di qualificazione.\nIl 15 maggio 1971 Best fu protagonista di uno degli episodi pi\u00f9 famosi della sua carriera, nel corso di una partita contro la Nazionale inglese: mentre il portiere avversario Gordon Banks lanciava in aria la palla con l'intento di rinviarla lontano, Best riusc\u00ec ad infilare il piede e a far impennare la sfera sopra le loro teste. Questa si diresse poi verso la porta vuota. Best super\u00f2 di scatto Banks e calci\u00f2 il pallone in rete, ma la marcatura fu annullata dall'arbitro Alistair Mackenzie.\nContinu\u00f2 ad essere convocato regolarmente in Nazionale nel corso di tutti gli anni settanta, nonostante il declino della sua carriera ed i problemi di alcolismo.\nDopo il ritiro.\nTerminata la carriera calcistica, Best accett\u00f2 l'incarico di telecronista per i Mondiali 1982, seguendo il cammino dell'Irlanda del Nord.\nStatistiche.\nPresenze e reti nei club.\nTra squadre di Club e Nazionale, George Best ha disputato 743 partite segnando 265 Gol, avendo una media di 0.35 Gol a partita"}
{"id": "100730", "revid": "4506", "url": "https://it.wikipedia.org/wiki?curid=100730", "title": "Guido Grandi (matematico)", "text": ""}
{"id": "100732", "revid": "111373", "url": "https://it.wikipedia.org/wiki?curid=100732", "title": "Wil (San Gallo)", "text": "Wil (toponimo tedesco) \u00e8 un comune svizzero di 23\u00a0667 abitanti del Canton San Gallo, nel distretto di Wil del quale \u00e8 capoluogo; ha lo status di citt\u00e0. Il 1\u00ba gennaio 2013 ha inglobato il comune soppresso di Bronschhofen; Wil dopo San Gallo e Rapperswil-Jona \u00e8 la citt\u00e0 pi\u00f9 grande del cantone.\nInfrastrutture e trasporti.\nWil \u00e8 servita dall'omonima stazione, sulla ferrovia San Gallo-Winterthur, ed \u00e8 capolinea della Mittelthurgaubahn e della linea a scartamento ridotto per Frauenfeld."}
{"id": "100733", "revid": "774753", "url": "https://it.wikipedia.org/wiki?curid=100733", "title": "Luigi Voghera", "text": "Biografia.\nSvolse nella sua citt\u00e0 natale gran parte della sua attivit\u00e0.\nStudi\u00f2 all'Accademia di Belle Arti di Brera a Milano presso la scuola di prospettiva, e vinse nel luglio 1806 un premio per il disegno di architettura.\nRealizz\u00f2 numerose opere di rifacimento come la sistemazione dei pulpiti della Cattedrale di Cremona nel 1813, il ripristino del Teatro Ponchielli in collaborazione con Faustino Rodi nel 1824, il disegno della pavimentazione della navata maggiore della Cattedrale di Cremona nel 1827, la facciata della parrocchiale di Sant'Agata in Cremona nel 1836, il sopralzo del Campanile della parrocchiale di San Pietro in Cremona nel 1840, il prospetto del Palazzo Comunale su Piazza del Duomo.\nProgett\u00f2 edifici religiosi come la parrocchiale di Casteldidone nel 1834 e il campanile della parrocchiale di Soresina nel 1836.\nNumerosi sono anche i progetti di edifici per civile abitazione, fra cui il progetto neoclassico di Palazzo Trecchi del 1834, e per la nascente produzione industriale, tra questi si possono citare Casa Carini in Contrada Cavallara nel 1839, Casa Binda in Contrada Speciana nel 1834, Casa Verme in Contrada di Porta Ognissanti nel 1832, torre della Filanda Bertarelli in Cremona del 1842, il macello delle carni soriane in Cremona."}
{"id": "100735", "revid": "123771939", "url": "https://it.wikipedia.org/wiki?curid=100735", "title": "Campagna e Marittima", "text": "La Campagna e Marittima (\"Campani\u00e6 Maritim\u00e6que provincia\" in latino) \u00e8 stata una divisione amministrativa dello Stato Pontificio, estesa, in origine, da Roma e Ostia Antica, poi dai Colli Albani, alla Valle del Liri e a Terracina. In cartografia \u00e8 anche conosciuta come \"Campagna di Roma\" o \"Latium\". Per un breve periodo nel XV secolo la provincia fu divisa amministrativamente in \"Campagna\" e \"Marittima\". Le citt\u00e0 meridionale di Terracina e Pontecorvo, seppur incluse nei limiti geografici della provincia (in realt\u00e0 la seconda era un'exclave dello Stato Pontificio), ebbero delegati pontifici che le governarono autonomamente durante tutto il Medioevo.\nIstituzione.\nAl seguito di Roma che nel XII secolo si era costituita libero comune, nel Lazio meridionale diverse citt\u00e0 (Alatri, Ferentino, Terracina e Velletri) cominciavano ad eleggere consoli e magistrati autonomi e iniziavano a stabilire un loro dominio territoriale indipendente entro i vecchi confini dello Stato Pontificio. Nel XIII secolo Innocenzo III per consolidare l'autorit\u00e0 papale e scoraggiare o controllare le autonomie, instaur\u00f2 a Ferentino sul territorio dell'antico \"Comitatus Campani\u00e6\" un presidio militare e amministrativo: la \"provincia di Campagna e Marittima\"; nel resto dello Stato della Chiesa dove le ambizioni indipendentiste comunali erano pi\u00f9 forti il papa istituiva il Patrimonio di San Pietro, il Ducato di Spoleto, la Marca Anconitana e la Provincia Romandiol\u00e6.\nNel 1198 Giacomo Conti inizi\u00f2 la serie dei rettori di Campagna e Marittima: congiunto del pontefice, era maresciallo delle Armate papali. L'anno seguente fu sostituito da Landone di Montelongo, cognato sempre di Innocenzo III.\nCon l'insorgere dei vari privilegi feudali il territorio divenne teatro dei contraddittori scontri fra le famiglie romane, fino al celebre conflitto tra i Colonna e Bonifacio VIII Caetani di Anagni. \nNel 1357 la provincia, con capoluogo a Ferentino, senza il territorio a nord di Velletri, fu riconfermata nelle Costituzioni egidiane; viste le forze antipapali nei territori pontifici e le nuove conquiste dello Stato Pontificio in Romagna, le riforme miravano ad accentrare i diritti feudali della Santa Sede, legittimando le presenze militari di Ferentino.\nL'ingerenza napoletana.\nA seguito delle lotte ghibelline e delle rivolte scoppiate a Roma contro l'elezione di Innocenzo VII, nel 1408 il territorio fu occupato insieme alla capitale e a parte dell'Umbria e della Valle del Tevere dal re di Napoli Ladislao d'Angi\u00f2-Durazzo venuto in soccorso del Papa, a cui garant\u00ec il suo appoggio contro l'Antipapa Benedetto XIII di Avignone. Il re, durante l'occupazione militare, prima ottenne il governo diretto della \"Campagna e Marittima\", e poi il diritto a nominarvi i rettori. \nAttorno al 1460 il territorio subisce le scorribande del duca di Sora Piergiacomo Cantelmi, vicino alle pratiche del brigantaggio, che, avendo aderito al partito angioino contro gli aragonesi nel Regno di Napoli, tentava di acquisire autorit\u00e0 nella provincia pontificia.\nPer tutto il XV secolo le identit\u00e0 politiche risultarono fortemente indebolite, mentre si rafforzava l'autorit\u00e0 di nobili meridionali come i Caetani, duchi di Gaeta, che incrementarono il prestigio artistico e culturale di Anagni e citt\u00e0 fino ad allora marginali come Sermoneta. Un relativo benessere economico di tutta la zona \u00e8 testimoniato dalla debole attivit\u00e0 finanziaria delle locali comunit\u00e0 ebraiche che subentr\u00f2 alla lenta crisi dell'economia cenobitica italiana sentita anche dai monasteri provinciali (Fossanova, Casamari, Valvisciolo e monasteri minori).\nNel 1495 Carlo VIII di Francia occup\u00f2 il territorio distruggendo il castello di Monte San Giovanni Campano.\nDopo il trattato di Cave.\nNel 1555 papa Paolo IV, di origini campane, non riconobbe il titolo imperiale di Filippo I d'Asburgo, che ereditava da Carlo V anche il dominio sul Regno di Napoli. Giovanni Carafa, nipote del Papa, approfittando delle lotte fra il pontefice e le famiglie romane, aveva acquisito il \"ducato di Paliano\" sui resti dei feudi dei Colonna, e preparava con l'appoggio di Enrico II di Francia un attacco al Regno di Napoli. Il vicer\u00e9 di Napoli Alvaro da Toledo arrest\u00f2 le operazioni militari del Carafa occupando la \"Campagna e Marittima\" e, arrivato alle porte di Roma, impose il trattato di pace di Cave (1557) che prevedeva la smilitarizzazione dello Stato Pontificio.\nFerentino perse dunque le sedi militari e una amministrazione meno radicata venne insediata a Frosinone, piccola fortezza neutrale di confine e senza sede vescovile, pi\u00f9 soggetta al controllo napoletano. Il papato non sostenne mai completamente tale riforma e concentr\u00f2 le politiche civili attorno alle sedi vescovili finch\u00e9 non fu venuto meno il dominio spagnolo in Italia. Intanto nella regione iniziava il forte arretramento economico dovuto ai contrasti fra autorit\u00e0 locali e centrali e ai primi provvedimenti antisemiti del governo pontificio e spagnolo. Le uniche testimonianze di un relativo benessere sono le rare opere che ricordano il barocco napoletano di Veroli e Monte San Giovanni Campano presso il confine meridionale, vicine all'economia della Terra di Lavoro e del ducato di Sora, mentre i territori pontini subirono una crisi senza precedenti.\nLe riforme civili.\nNel 1580 per consolidare il dominio pontificio nella provincia Papa Gregorio XIII acquista ai Della Rovere il Ducato di Sora, feudo al confine con lo Stato Pontificio che da quel momento acquis\u00ec autonomia amministrativa assumendo l'aspetto di una signoria e arginando l'ingerenza napoletana nella Campagna e Marittima.\nNel 1598 Clemente VIII avvi\u00f2 una serie di riforme amministrative volte ad annettere definitivamente allo Stato della Chiesa i ducati di Ferrara, di Urbino e di Castro e Ronciglione. In Campagna e Marittima il rinnovamento effettivo per\u00f2 arriv\u00f2 molto tardi, allorch\u00e9 dopo la pace di Aquisgrana fin\u00ec il dominio spagnolo su Napoli, e papa Benedetto XIV pot\u00e9 riformare la provincia secondo le esigenze territoriali romane istituendo la delegazione di Frosinone, di cui Campagna e Marittima erano due distretti, in cui era inclusa anche l'exclave di Pontecorvo. Le istituzioni civili, scolastiche e i vescovati restavano ancora nelle citt\u00e0 vicine di Veroli, Alatri e Anagni. \nPio VI avvier\u00e0 i primi tentativi di bonifica nei comuni di Sezze e Terracina.\nCartografia.\nNella cartografia il territorio della provincia \u00e8 nota come \"Campagna di Roma\" o \"Latium\". Nella galleria delle Mappe del Vaticano la \"Campagna di Roma\" \u00e8 rappresentata assieme alla Sabina sotto la denominazione classica di \"Latium et Sabina\". La mappa risale al 1636, commissionata sotto il pontificato di Urbano VIII, e fu realizzata da Luca Holstenio che copr\u00ec il precedente lavoro di Ignazio Danti. Nel 1602 Giovanni Antonio Magini disegnava invece una mappa della \"Campagna di Roma\" identificandola con l'antico \"Latium\". Nel 1595 Abraham Ortelius disegnava una carta del \"Latium\" in cui distingueva un \"Latium vetus\" nel territorio dei Castelli Romani e un \"Latium novum\" fra questi e il fiume Liri. I toponimi Campagna di Roma e Campagna e Marittima che ricalcano direttamente il nome imperiale \"Campania\", con cui erano conosciuti alcuni territori della \"Regio I\", furono da sempre le uniche denominazioni adottate per indicare i territori del Lazio meridionale, assieme al \"Latium\" dei cartografi e degli umanisti e, nei territori napoletani, al toponimo Terra di Lavoro, fino al 1927. L'aggettivo \u00ab\"campanino\"\u00bb era inoltre il vocabolo con cui si qualificavano gli abitanti della Campagna e con cui si indicava tutto ci\u00f2 che riguardava l'omonima provincia pontificia, con pertinenza geografica ed amministrativa."}
{"id": "100741", "revid": "101627563", "url": "https://it.wikipedia.org/wiki?curid=100741", "title": "File server", "text": "In informatica, il termine file server si riferisce generalmente ad una macchina progettata per mettere a disposizione degli utilizzatori di una rete di computer dello spazio su un disco (disco singolo o composto da pi\u00f9 dischi) nel quale sia possibile salvare, leggere, modificare, creare file e cartelle centralizzate, condivise da tutti oppure accessibili secondo regole o autorizzazioni generalmente assegnate dal gestore di rete organizza e gestisce.\nTale macchina pu\u00f2 essere un computer o un Network Attached Storage (\"NAS\"), cio\u00e8 un apparecchio specificatamente studiato e costruito allo scopo.\nPer estensione il termine si riferisce anche al programma di tale macchina che si occupa di rendere disponibili i dati."}
{"id": "100743", "revid": "22475", "url": "https://it.wikipedia.org/wiki?curid=100743", "title": "Bufala", "text": "Una b\u00f9fala \u00e8 un'affermazione falsa o inverosimile, diffusa a prescindere da qualunque tipo di controllo di veridicit\u00e0, sulla base del cosiddetto principio della \"post-verit\u00e0\". Si definisce anche \"bufala mediatica\", quando la falsa notizia viene diffusa e amplificata dai mass media, intenzionalmente oppure involontariamente, a causa delle insufficienti verifiche sulle fonti della notizia.\nEtimologia.\nSecondo il Vocabolario della Crusca il termine \"bufala\" deriva dall'espressione \"menare per il naso come una bufala\", ovvero portare a spasso l'interlocutore trascinandolo come si fa con i buoi e i bufali per l'anello attaccato al naso. Secondo Giorgio De Rienzo, invece, la parola deriva dal dialetto romanesco e sta ad indicare, in analogia all'animale, una \"persona ottusa e rozza\". Secondo il Vocabolario della Crusca, il vocabolo potrebbe per\u00f2 anche derivare dalla bufalata, una festa senese o fiorentina dove venivano fatte correre le bufale. Sempre in riferimento alla bufala, ma in particolare alla qualit\u00e0 della sua carne (pi\u00f9 economica di quella vaccina), si \u00e8 ipotizzato anche un legame con l'abitudine di alcuni macellai poco onesti di vendere carne di bufala come se fosse carne vaccina, ingannando cos\u00ec gli ignari clienti e spacciando loro una \"bufala\".\nUn'altra possibile etimologia \u00e8 quella dall'espressione \"pescare a bufala\", ovvero la pesca con due tartane che tirano una sola rete, tecnica di pesca difficile e che, in caso di errori, pu\u00f2 portare a risultati disastrosi. Una possibile interpretazione del significato si pu\u00f2 collegare al termine \"buffa\", ovvero folata o soffio di vento (buffare = soffiare).\nIl termine deriva quasi sicuramente da Roma: le prime attestazioni scritte risalgono agli anni '50 e la parola era rivolta verso produzioni cinematografiche di scarsa qualit\u00e0, cos\u00ec come afferma Ercole Patti nel suo romanzo \"Un amore a Roma\", assumendo pian piano con il tempo il significato di fregatura in generale. Un'altra teoria indica come alcuni ristoratori Romani disonesti ingannassero la clientela servendo loro carne di bufala piuttosto che quella di vitello, pi\u00f9 costosa e pregiata.\nEsempi storici famosi.\nDonazione di Costantino.\nLa Donazione di Costantino \u00e8 probabilmente uno dei pi\u00f9 antichi falsi storici a noi noti. Il testo fu composto durante l'Alto Medioevo con lo scopo di giustificare il potere temporale del papato agli occhi dei regni occidentali. La sua natura di falso fu evidenziata gi\u00e0 nel XV secolo da Lorenzo Valla e altri.\nAntiquitatum variarum.\nLe \"Antiquitatum variarum\" sono una complessa falsificazione storica in 17 volumi, realizzata nel Quattrocento dall'erudito Annio da Viterbo (alias Giovanni Nanni, 1437-1502), frate domenicano molto vicino a papa Rodrigo Borgia (Alessandro VI). La sua mistificazione si reggeva sia su remotissime cronache da lui inventate, sia sulla finta scoperta di reperti archeologici da lui stesso fabbricati e seppelliti.\nL'opera intendeva costruire un supplemento alla cronologia biblica e proporre una visione radicalmente nuova della storia universale, venata di miso-ellenismo, in cui la tradizione orientale caldea e aramea veniva direttamente connessa e riconciliata con le radici della storia d'Europa, con il rigetto, come cosa vana, erronea e favolistica, dell'intera tradizione della storiografia greca fondamento della cultura occidentale.\nNonostante i sospetti adombrati quasi subito da alcuni umanisti, l'opera riscosse una grande fortuna, con numerose edizioni a stampa (anche in volgare) prima dello svelamento definitivo della sua reale natura di colossale falsificazione, nel secolo successivo alla pubblicazione. Gli effetti nefasti dell'opera si sono comunque protratti fino al XVII secolo e, in misura occasionale, fino al XVIII secolo, con uno strascico prolungato ha costretto gli studiosi seri a dover ripetutamente ritornare sulla dimostrazione (gi\u00e0 data) della falsit\u00e0 dell'opera. Non \u00e8 mancato nemmeno un disperato tentativo di riabilitazione novecentesca da parte di qualcuno appartenente allo stesso ordine domenicano di Annio da Viterbo.\nPer la sua complessa originalit\u00e0, la sterminata opera di Annio non \u00e8 equiparabile a una semplice \"falsificazione\", ma a un processo creativo di \"reinvenzione simbolica di tradizioni\", in grado di toccare a fondo le \"\"corde [...] della sensibilit\u00e0 del tempo\", come dimostra la \"vasta e tenace fortuna\"\" che il lavoro di Annio era destinato a incontrare in tutta Europa. Il suo autore pu\u00f2 essere considerato un autentico creatore di miti, in grado di esprimere, con mezzi simbolici, il disagio e la crisi culturale di un'epoca.\nFinta morte di Napoleone.\nLa notizia della finta morte di Napoleone Bonaparte fu diffusa il 21 febbraio del 1814, quando un uomo in uniforme buss\u00f2 alla porta di una locanda a Dover, presentandosi come Colonnello du Bourg. Quest'uomo inizi\u00f2 a diffondere, di locanda in locanda, la notizia della presunta morte di Napoleone per mano dei cosacchi ed in poco tempo tutta Londra si convinse dell'accaduto.\nAll'apertura della Borsa, la falsa notizia port\u00f2 gli azionisti ad acquistare i titoli di stato francesi, ma l'entusiasmo dur\u00f2 poco. Infine, la bufala ed il suo autore, Charles Random de Berenger, vennero smascherati. In seguito, il comitato della Borsa Valori, sospettando una deliberata manipolazione della borsa, inizi\u00f2 ad investigare sulla bufala. Fu presto scoperto che c'era stata una vendita, quel luned\u00ec, di pi\u00f9 di 1,1 milioni di sterline in due azioni del governo, la maggior parte di esse comprate la settimana precedente.\nTre delle persone connesse con l'acquisto furono accusate di frode: Lord Cochrane, un membro radicale del Parlamento d'Inghilterra e un famoso eroe navale, suo zio l'Onorevole Andrew Cochrane-Johnstone, e Richard Butt, consulente finanziario di Lord Cochrane. Il capitano Random De Berenger, che si era presentato sia con il nome Du Bourg che come uno degli ufficiali francesi, fu anche lui arrestato. Furono condannati a 12 mesi di prigione, ad una multa di 1000\u00a3 a testa, e un'ora alla gogna pubblica. Lord Cochrane fu privato del suo grado navale e espulso dall'Ordine di Bath.\nBurla di Fortsas.\nLa burla di Fortsas riguarda un falso catalogo di libri rari messi all'asta. Nel 1840, le persone illustri e i collezionisti di quel tempo ricevettero una lettera in cui si diceva che, dopo la morte del conte di Fortsas, i nipoti, non essendo interessati a tenerli, misero all'asta la sua collezione di libri unici al mondo. L'asta era stata fissata per il 10 agosto di quell'anno, ma, una volta giunto il giorno stabilito, una folla di bibliofili e collezionisti si present\u00f2 a Binche (luogo specificato nella lettera), dell'asta non si vide nemmeno l'ombra. Nel luogo indicato trovarono un avviso che diceva che tutti i libri erano stati acquistati dalla biblioteca comunale, ma, anche questa era una falsa notizia. Alla fine si scopr\u00ec che n\u00e9 il conte n\u00e9 la collezione erano mai esistiti, nonostante ci\u00f2 il catalogo divent\u00f2 un ricercato oggetto di collezionismo per tanti anni..\nProtocolli dei Savi di Sion.\nI \"Protocolli dei Savi di Sion\" sono un falso documentale creato con l'intento di diffondere il disprezzo per gli ebrei. Fu pubblicato nei primi anni del XX secolo nella Russia imperiale dalla polizia segreta zarista (\"Okhrana\"), in forma di documento segreto attribuito a una fantomatica cospirazione ebraica e massonica il cui obiettivo sarebbe stato impadronirsi del mondo.\nPresentata come esposizione di un piano operativo rivolta dagli \"anziani\" ai \"neofiti\", descrive metodi per ottenere il dominio del mondo attraverso il controllo dei media e della finanza e la sostituzione dell'ordine sociale tradizionale con un nuovo sistema basato sulla manipolazione delle masse.\nLa natura di falso fu appurata fin dai primissimi tempi, successivi alla pubblicazione, avvenuta per la prima volta nel 1903 attraverso un libro di Sergei Nilus; in particolare, una serie di articoli pubblicati sul \"Times\" di Londra nel 1921, dimostrarono che gran parte del materiale era frutto di plagio da precedenti opere di satira politica e romanzi, non correlate agli ebrei.\nNonostante la comprovata falsit\u00e0 di tali documenti, essi riscossero ampio credito in ambienti antisemiti e antisionisti e rimasero la base, specie in Medio Oriente, per avvalorare la teoria della cosiddetta cospirazione ebraica. I \"Protocolli\" sono considerati la prima opera di letteratura complottista.\nBufale archeologiche e politiche.\nL'uomo di Piltdown fu una famosa beffa archeologica che ebbe origine nel 1912 con la scoperta di resti ossei attribuiti a un ominide preistorico. I resti furono dichiarati falsi nel 1953. Un'altra bufala archeologica \u00e8 stata quella che nel 1725 ha visto coinvolto Johann Beringer, imbattutosi in fossili falsi (nascosti dai suoi colleghi) e inseriti all'interno di un libro, per poi scoprire poco dopo che si era trattato di uno scherzo. In ambito politico, la cosiddetta \"lettera di Zinov'ev\" fu un falso creato dal servizio segreto britannico allo scopo di aiutare il partito conservatore nelle elezioni del 1924.\nH\u00e9g\u00e9sippe Simon.\nL'invenzione pu\u00f2 assumere il valore di uno scherzo inteso a colpire ed a ridicolizzare un movimento politico. Nel 1913, la fantasia di Paul Birault, tipografo francese e poeta surrealista, invent\u00f2 una commemorazione della figura di un politico tanto benemerito quanto inesistente, H\u00e9g\u00e9sippe Simon. A cadere nel tranello, dando credito all'assurda vicenda, furono un centinaio di membri del Partito radicale francese. La documentazione dello scherzo fu raccolta da Paul Birault nel volume \"Precurseur\", del 1914.\nLa guerra dei mondi.\nIl 30 ottobre 1938, la CBS trasmise il radiodramma di Orson Welles dal titolo \"La guerra dei mondi\" dove una consistente parte di radioascoltatori credette che effettivamente gli Stati Uniti stessero subendo un'invasione marziana. Nonostante ci\u00f2 non fosse voluto, il ricercatore Hadley Albert Cantril not\u00f2 che l'importanza della radio e il ricorso a personaggi autorevoli di vari ambienti specifici favor\u00ec la crescita della credibilit\u00e0.\nDiari di Hitler.\nI diari di Hitler sono un falso storico creato nel 1983 da Konrad Kujau a scopo di truffa. I falsi diari, complessivamente 60 volumi, erano stati comprati da diverse testate giornalistiche ma, una volta scoperti i grossolani errori dei \"reperti\", la notizia diffusa precedentemente fu smentita e l'autore della truffa fu condannato a pi\u00f9 di 4 anni di carcere.\nLe teste di Modigliani.\nNell'estate del 1984 in un canale di Livorno furono trovate tre teste scolpite, erroneamente attribuite da esperti d'arte ad Amedeo Modigliani. Si tratt\u00f2 di un'operazione critica nei confronti del mercato dell'arte da parte di Angelo Froglia, che ne realizz\u00f2 due, e di una burla opera di quattro studenti universitari livornesi, che ne realizzarono due: Michele Ghelarducci, Pietro Luridiana, Michele Genovesi e Pierfrancesco Ferrucci.\nFusione fredda.\nPer molto tempo si \u00e8 considerata una bufala il fenomeno fisico della fusione fredda, probabilmente la pi\u00f9 famosa in ambito scientifico, perpetrata da alcuni pseudoscienziati data la scarsa riproducibilit\u00e0 del fenomeno, anche se ad oggi la questione non \u00e8 stata ancora definitivamente archiviata, essendo il fenomeno ancora sotto studio/verifica.\nFine del mondo: 21 dicembre 2012.\nUno degli esempi pi\u00f9 clamorosi \u00e8 quello del 21 dicembre 2012 nel quale, secondo alcune credenze, nel medesimo giorno, la fine del calendario maya avrebbe dato inizio all'Apocalisse. Secondo alcuni studiosi, i Maya sostenevano che ogni Era si componeva di 13 cicli di 400 anni e l'Era attuale si sarebbe conclusa nel dicembre 2012. Tale profezia giunge da un'errata interpretazione delle scritture di Nostradamus, che in realt\u00e0 simboleggiano il passaggio da un'era di creazione ad un'altra.\nSenatore Cirenga (2012).\nUna bufala che si ripresenta ciclicamente dal 2012 \u00e8 quella legata al Senatore Cirenga, un personaggio inventato, il quale avrebbe proposto un disegno di legge per lo stanziamento di 134 miliardi di euro per tutti i deputati che a fine mandato avrebbero perso il lavoro. La bufala fu diffusa tramite Facebook e vide diversi utenti credere a questa notizia..\nSirena a Lampedusa (2014).\nNell'agosto 2014 \u00e8 stato pubblicato un articolo online secondo il quale, a Lampedusa, dei sommozzatori, cercando i corpi degli immigrati naufragati durante la notte, si siano imbattuti nel corpo di una sirena. La scoperta sconvolse la popolazione poich\u00e9 si trattava del primo caso al mondo di ritrovamento di una sirena. La notizia fu sostenuta da una deputata del movimento grillino che accus\u00f2 il NOAA di voler nascondere una verit\u00e0 palese a tutti. In realt\u00e0 si trattava di una bufala, in quanto il corpo non era altro che una statua di cera utilizzata nel film \"Pirati dei Caraibi - Oltre i confini del mare\".\nCaso Zanzu (2016).\nRecentemente il governo tedesco ha ideato un portale web, Zanzu, il cui scopo \u00e8 l'educazione sessuale e la prevenzione di malattie sessualmente trasmissibili. Il sopracitato portale \u00e8 stato mal interpretato da alcuni giornali, ad esempio Il Giornale cita: \u00abEcco il manuale che spiega ai migranti come fare sesso con le donne europee\u00bb.\nE Libero aggiunge: \u00abIstruzioni di sesso per profughi. Berlino apre un sito per spiegare come accoppiarsi con le europee: Lo stupro \u00e8 vietato\u00bb.\nIn realt\u00e0, si tratta di una bufala vera e propria, poich\u00e9 Zanzu non \u00e8 altro che un manuale accessibile a tutti, e le immagini interrazziali presenti nel sito sono esclusivamente a favore di una societ\u00e0 multietnica.\nDescrizione.\nViene considerata una forma di disinformazione, alle volte pu\u00f2 ingannare il pubblico, presentando deliberatamente per reale qualcosa di falso o artefatto. In alcuni casi si prefigura il reato di truffa, nel caso in cui l'autore, o gli autori, procurino per s\u00e9 o per altri un ingiusto profitto a scapito delle vittime. Spesso il termine \"bufala\" viene utilizzato come sinonimo di \"fake news\" poich\u00e9 rientra nel campo della mistificazione dell'informazione. Esiste, per\u00f2, una differenza che gli studiosi e gli esperti rintracciano nell'intenzionalit\u00e0 della creazione della notizia: la prima, infatti, \u00e8 considerata una notizia creata ad arte, mentre la seconda potrebbe essere semplicemente un errore giornalistico o una distorsione a partire da una fonte primaria per giungere a fonti secondarie. La bufala pu\u00f2 essere ricondotta al termine \"\"dis-information\", come spiega Claire Wardle nel \"Council of Europe report DGI(2017)09\"\", cio\u00e8 viene ritenuta falsa e ideata deliberatamente per creare scompiglio e recare danni di immagine, reputazionali ed economici a persone, gruppi sociali, organizzazioni, aziende o paesi.\nAl tipo sono riconducibili leggende metropolitane che magari prendono spunto da fatti realmente accaduti: in una piccola parte dei casi si ispirano a veri casi umanitari che continuano a girare anche anni dopo che il caso \u00e8 risolto o il destinatario degli aiuti \u00e8 defunto, arrivando cos\u00ec a perseguitare involontariamente i parenti; spesso riguardano virus inesistenti che eseguirebbero fantasiose operazioni distruttive (gran parte delle quali irrealizzabili da un punto di vista tecnico).\nAssumono una forma particolare di spamming, che spesso fa leva sui buoni sentimenti delle persone che, spinte ingenuamente dal desiderio di compiere una buona azione, inviano copia del messaggio a tutti i propri conoscenti, senza prima effettuare alcuna seria verifica sul contenuto; in tal modo, possono arrivare a sovraccaricare i sistemi di posta elettronica con migliaia di messaggi inutili. A volte questi messaggi contengono virus oppure link a siti web (anch'essi con contenuto falso e/o pubblicitario).\nUtilizzo.\nPossono essere utilizzate per mettere in atto tentativi di truffa, soprattutto quando contengono promesse di facili guadagni o richieste di denaro (vedi ad esempio truffa alla nigeriana e truffa di Valentin). \u00c8 da sottolineare che tecnicamente \u00e8 impossibile \"registrare il traffico email\" nel senso in cui \u00e8 inteso da alcune di queste forme di catena (e inoltre sarebbe violazione della privacy), per cui non va dato credito a quelle che chiedono di essere inviate a pi\u00f9 persone possibili, in modo da accreditare soldi a qualche bisognoso (tra l'altro solitamente inesistente). In ambito informatico \u00e8 invalso l'uso di identificarle anche col nome inglese di \"hoax\".\nIl contrasto.\nLa capacit\u00e0 di riconoscere una notizia non vera \u00e8 una delle basi del giornalismo, tuttavia nell'epoca delle comunicazioni digitali la diffusione delle bufale pu\u00f2 essere molto rapida. Perfino la successiva dimostrazione pubblica della falsit\u00e0 di una notizia pu\u00f2 non riuscire a interromperne la diffusione.\nNegli anni 1940, nell'ambito degli studi della Comunicazione, emersero dei temi legati alle cosiddette \"variabili intervenienti\", tra le quali l'abilit\u00e0 critica analizzata dal sociologo Hadley Cantril. Si definisce abilit\u00e0 critica: \nQuesto concetto \u00e8 strettamente legato all'istruzione dell'individuo, alla sua variabile religiosa e ad alcuni fattori personali come l'emotivit\u00e0 o la sfiducia in s\u00e9 stessi.\nJoseph Klapper, sociologo delle comunicazioni di massa, famoso tra gli studiosi degli effetti dei media, durante gli studi del 1960-1964 sostenne che esistono forme di contrasto alla \"persuasione\" dei messaggi mediatici sugli individui. L\u2019individuo difficilmente pu\u00f2 cambiare il suo modo di pensare; piuttosto, vi \u00e8 un'opera di rafforzamento dei pensieri gi\u00e0 esistenti nella sua mente. Quindi in genere \u00e8 l\u2019individuo che sceglie a cosa prestare fede, non in base alla credibilit\u00e0 della notizia ma in base a quello che pi\u00f9 si avvicina al suo modo di pensare. Tale processo \u00e8 detto \"esposizione selettiva\u201d, come definita dallo studioso stesso.\nNumerose persone e organizzazioni si dedicano a sfatare i miti di queste bufale, tra queste si segnala il CICAP fondato da Piero Angela, e affiliato al European Council of Skeptical Organisations e al Committee for Skeptical Inquiry.\nDiscovery Channel produce la trasmissione \"MythBusters\" (nota anche come \"Miti da sfatare\"). Su Internet, il sito Snopes contiene una delle maggiori collezioni di bufale e leggende metropolitane, con analisi dettagliate."}
{"id": "100744", "revid": "123729466", "url": "https://it.wikipedia.org/wiki?curid=100744", "title": "Carlo Oletti", "text": "Biografia.\nArruolato nella Regia Marina, inizi\u00f2 a praticare il judo a bordo della nave da guerra Vesuvio di stanza a Shanghai sotto la guida del maestro Matsumura, ufficiale della Marina nipponica nel 1905.\nNel 1907 frequent\u00f2 la scuola di polizia di Nagasaki ed altri importanti dojo. Nel 1908 a Tokyo, dopo aver preso parte a una gara di judo, ottenne il 1\u00ba dan dal K\u014dd\u014dkan.\nRientrato in Italia nel 1921 fu chiamato a dirigere i corsi di \"lotta giapponese\" introdotti nella Scuola Militare di educazione fisica a Roma, dove insegn\u00f2 fino al 1930. Durante questo periodo, form\u00f2 150 ufficiali esperti e 1500 militari istruttori.\nNel 1924 fond\u00f2 la prima Federazione italiana di Ju jitsu/judo."}
{"id": "100746", "revid": "968255", "url": "https://it.wikipedia.org/wiki?curid=100746", "title": "Discorso indiretto libero", "text": "Il discorso indiretto libero \u00e8 una procedura usata nei testi narrativi. Consiste in una variante del discorso indiretto, che fonde le modalit\u00e0 del discorso diretto e di quello indiretto in una forma ibrida.\nL'espressione traduce il tedesco \"erlebte Rede\", 'discorso rivissuto', e indica un discorso indiretto in cui siano stati eliminati i verbi reggenti (tipicamente verbi dichiarativi come \"dire\", \"pensare\", \"chiedere\", \"ordinare\" ecc.). \u00c8 discorso indiretto in quanto passa attraverso la mediazione del soggetto riferente, ma mantiene stilemi e strutture grammaticali del discorso diretto. L'eliminazione delle virgolette o di altri segni che delimitino il discorso diretto fa s\u00ec che le voci dei personaggi risultino fuse con quella del narratore.\nNella narrativa pi\u00f9 antica era soggetto ad un uso assai limitato. Fu invece caratteristico della letteratura realista del XIX secolo. \u00c8 comunque tipico della lingua comune dell'oralit\u00e0, in cui un narratore racconta dei fatti e d\u00e0 voce alle persone coinvolte direttamente, mutando il proprio punto di vista.\nNella letteratura italiana, questo tipo di discorso \u00e8 stato ampiamente utilizzato nella tecnica narrativa da Giovanni Verga. Ad esempio, all'inizio della novella \"Rosso Malpelo\", Verga scrive:\nSempre il Verga, nel romanzo \"Mastro-don Gesualdo\", scrive:\nOppure ancora:\nIl discorso indiretto \"non libero\" sarebbe: \"E dicevano che anche la roba...\".\nLuigi Pirandello, nella novella \"Ci\u00e0ula scopre la luna\", scrive:"}
{"id": "100751", "revid": "106908", "url": "https://it.wikipedia.org/wiki?curid=100751", "title": "Edna Purviance", "text": "Biografia.\nL'infanzia.\nNata in una famiglia della media borghesia, in tenera et\u00e0 si trasfer\u00ec al seguito dei genitori a Lovelock (Nevada) e, dopo il loro divorzio, unitamente alle sorelle Bessie e Myrtle, aiut\u00f2 la madre nella conduzione di un piccolo albergo. Un pianista locale ne scopr\u00ec il talento e le insegn\u00f2 a suonare il pianoforte, col quale si esib\u00ec nel corso dei festeggiamenti per i diplomati della scuola superiore che anch'essa frequent\u00f2 con profitto (1913).\nSi trasfer\u00ec poi a San Francisco al seguito della sorella sposata Bessie, condividendone l'alloggio. Gli amici d'infanzia la descrivevano come una ragazza vivace ed attraente; non ebbe quindi grosse difficolt\u00e0 a farsi ben accogliere nella nuova sistemazione. Frequent\u00f2 un corso professionale grazie al quale pot\u00e9 impiegarsi come stenografa in un ufficio.\nLa carriera cinematografica.\nNel 1915 Charlie Chaplin, astro nascente della cinematografia, aveva appena firmato un contratto con la nuova casa di produzione Essanay e stava cercando, per la sua nuova \"troupe\" in allestimento, un'attrice che potesse sostenere l'impegnativo ruolo di primadonna che era stato di Mabel Normand nei suoi film girati per la Keystone; in tutta San Francisco non una delle aspiranti al ruolo venne ritenuta adatta; fu un attore della produzione a suggerire una ragazza che frequentava un \"Caf\u00e8 Boh\u00e9mien\" di San Francisco, descrivendola come alta, bionda e carina, ma senza esperienza fatta salva qualche recita in una compagnia di filodrammatici. Chaplin ne fu incantato e la scrittur\u00f2; di lei disse in seguito di averla trovata non solo carina, ma bella e solo dopo averla scritturata consider\u00f2 le sue eventuali doti artistiche.\n\"Le notti bianche di Charlot\" rappresent\u00f2 il debutto cinematografico dell'allora diciannovenne Edna, destinata ad apparire successivamente al fianco di Chaplin in ben trentacinque opere, incantando il pubblico ma anche lo stesso Chaplin, che instaur\u00f2 con lei un rapporto affettivo destinato a durare fino alla morte della Purviance; infatti, anche quando la relazione fin\u00ec, i due mantennero una duratura amicizia capace di superare anche le diverse relazioni e matrimoni di Chaplin.\nNel 1918 Chaplin si spos\u00f2 per la prima volta con la diciassettenne Mildred Harris, ma Edna continu\u00f2 a essere professionalmente la sua primadonna. Nel 1921, gi\u00e0 divorziato, Chaplin gir\u00f2 \"Il monello\" in cui il ruolo dell'angioletto frivolo fu interpretato dalla dodicenne Lita Grey, che lo affascin\u00f2 al punto da affidarle il camerino di scena che era di Edna. Pubblicamente Edna non parve accusare il fatto, ma i rapporti con la Grey furono segnati. Qualche anno pi\u00f9 tardi, la sedicenne Lita rimase incinta di Chaplin, diventando la sua seconda moglie.\nIl declino professionale.\nStante le dichiarazioni della Grey, fu in questo periodo (1923) che Edna inizi\u00f2 a bere, tanto che il perfezionista Chaplin trov\u00f2 difficolt\u00e0 a ottenere da lei le efficaci interpretazioni di un tempo. Chaplin stesso, nella sua autobiografia, sottolinea come Edna stesse diventando \"matronale\" e non fosse quindi pi\u00f9 adatta a ruoli da commedia brillante. Tuttavia, cerc\u00f2 di aiutarla a costruirsi una carriera individuale, incentrando su di lei il suo film \"La donna di Parigi\" (1923), il primo prodotto dalla United Artist nonch\u00e9 il primo film senza Charlot. La pellicola, di grande importanza per il linguaggio innovativo che riusc\u00ec a introdurre nel cinema muto, pi\u00f9 che il talento di Edna, rivel\u00f2 quello di Adolphe Menjou, che divenne effettivamente una star. \nQuando Chaplin divorzi\u00f2 dalla seconda moglie nel 1926, Edna fu indicata dalla Grey come responsabile. Comunque leale nei confronti della sua primadonna, Chaplin produsse il film \"A Woman of the Sea\" del regista austriaco Josef von Sternberg, convincendolo ad affidare il ruolo di protagonista alla trentenne Edna. Tuttavia Chaplin non distribu\u00ec mai il film, bench\u00e9 la qualit\u00e0 della pellicola fosse giudicata notevole da chi riusc\u00ec a visionarla, forse deluso per l'interpretazione poco riuscita di Edna, ormai afflitta dalla dipendenza dall'alcool e dalla crescente insicurezza.\nIn questo periodo Edna fu coinvolta in uno scandalo che ebbe grande ricaduta sull'opinione pubblica: ospite del petroliere e magnate Courtland Dines per i festeggiamenti di Capodanno, i due furono raggiunti il giorno successivo nella loro camera d'albergo da Mabel Normand, aggregatasi alla festa. Vi fu una sparatoria e un colpo esploso dal revolver dell'autista della Normand colp\u00ec il petroliere, rinvenuto successivamente, parzialmente svestito, nella camera. Lo scandalo susseguente pose fine alla carriera di Edna, oltre che a quella della Normand. Edna si ritir\u00f2 dunque dalle scene, continuando per\u00f2 a rimanere per oltre due decenni sul libro paga di Chaplin, fino alla partenza di lui e della moglie Oona O'Neill dagli Stati Uniti verso la Svizzera nel 1952.\nEdna non lavor\u00f2 mai pi\u00f9 con Chaplin: anni dopo, quando Chaplin, ormai abbandonato il personaggio di Charlot, era impegnato nella produzione di \"Monsieur Verdoux\" (1947), ebbe l'idea di farla richiamare per offrirle il ruolo di Marie Grosnay, una delle prescelte vittime del barbabl\u00f9. A quanto racconta Chaplin stesso nella sua autobiografia, l'incontro tra i tre membri superstiti dei Chaplin Studios (lui, Rollie Thoteroth ed Edna) fu commovente, dato che non si vedevano da circa 30 anni, ma per evitare sentimentalismi Chaplin si finse allegro e a suo agio, come se si fossero lasciati solo da pochi giorni. Sempre secondo Chaplin, malgrado Edna recitasse \"tutt'altro che male\", egli si rese conto che il ruolo non funzionava: le mancava il fascino europeo e sofisticato, necessario per il personaggio (che verr\u00e0 poi interpretato da Isobel Elsom). Inoltre, la presenza di Edna suscitava immancabilmente in lui la nostalgia degli anni della giovinezza, pieni di entusiasmo e di creativit\u00e0 artistica. \nNon si rividero pi\u00f9: per tutta la sua vita Edna tenne un album di ritagli di giornale, in cui conservava con affetto qualsiasi articolo parlasse di Chaplin, e quando lui and\u00f2 in esilio in Europa, gli scrisse due lettere, poi riportate nella sua autobiografia chapliniana. Edna mor\u00ec all'et\u00e0 di 62 anni, nel 1958, per un cancro alla gola. Le sue ceneri sono conservate nel \"West Mausoleum of Grand View cemetery\", a Glendale (California), accanto a un altro grande attore dimenticato del periodo muto, Harry Langdon."}
{"id": "100758", "revid": "124123", "url": "https://it.wikipedia.org/wiki?curid=100758", "title": "Stefan Banach", "text": "Egli era sostanzialmente un autodidatta in matematica e il suo genio fu scoperto per caso da Hugo Steinhaus.\nBiografia.\nNasce da Stefan Greczek e Katarzyna Banach che l'abbandona a pochi giorni dalla nascita. Cresce con la nonna materna nel villaggio di Ostrowsko, a una cinquantina di chilometri da Cracovia. Dal 1902 frequenta un liceo di Cracovia, nel quale stringe amicizia con un altro futuro professore di matematica, Witold Wilkosz; con lui si appassiona in modo piuttosto esclusivo ai problemi della matematica. Non pensando alla possibilit\u00e0 di una carriera in questa disciplina, nel 1910 si iscrive alla facolt\u00e0 di ingegneria del Politecnico di Leopoli, citt\u00e0 allora parte dell'Impero austro-ungarico. Dovendosi mantenere agli studi con lezioni private, riesce a superare con fatica l'esame parziale relativo al primo biennio nel 1914. Durante la guerra, inabile al servizio militare a causa della debolezza di un occhio, lavora alla costruzione di strade e frequenta lezioni di matematica all'Universit\u00e0 Jagellonica di Cracovia, conoscendo forse Stanis\u0142aw Zaremba.\nNel 1916 si verifica un episodio cruciale per la sua vita e per lo sviluppo della matematica in Polonia. Hugo Steinhaus passeggiando a Cracovia nei pressi di un parco, sente pronunciare le parole \"misura di Lebesgue\" e fa conoscenza di due apprendisti matematici, Stefan Banach e Otto Nikodym; con loro fa amicizia e decidono di fondare una societ\u00e0 matematica: sar\u00e0 la Societ\u00e0 matematica di Cracovia nata nel 1919 e diventer\u00e0 nel 1920 la Societ\u00e0 Matematica Polacca. In collaborazione con Steinhaus, Banach scrive i primi lavori di matematica, subito di alto livello. Nel 1920 diventa assistente di Lomnicki all'Universit\u00e0 Tecnica di Leopoli e con lui ottiene, pur senza laurea, una qualifica matematica con la tesi di dottorato \"Operazioni sugli insiemi astratti e loro applicazioni alle equazioni integrali\", lavoro che molti ritengono segni la nascita dell'analisi funzionale. Nel 1922 presso l'Universit\u00e0 Jan Kazimierz di Leopoli ottiene l'abilitazione all'insegnamento della matematica con una tesi sulla teoria della misura e con decreto del Capo dello stato viene nominato professore straordinario di matematica. Nel 1924 diventa professore universitario e fino al 1939 pu\u00f2 dedicarsi alla ricerca matematica con importanti risultati.\n\u00c8 questo il periodo di fioritura della Scuola matematica di Leopoli.\nBanach e Steinhaus fondano nel 1929 e successivamente dirigono l'importante periodico \"Studia Mathematica\". Nel 1931, Banach e Steinhaus da Leopoli e Knaster, Kazimierz Kuratowski, Stefan Mazurkiewicz e Wac\u0142aw Sierpi\u0144ski da Varsavia avviano la collana Mathematical Monographs. Il primo volume della collana \u00e8 la \"Th\u00e9orie des op\u00e9rations lin\u00e9aires\" di Banach, traduzione del 1932 della \"Teoria operacji liniowych\" scritta nel 1931. Tra le opere di Banach questa viene considerata la pi\u00f9 influente.\nAllo scoppio della Seconda guerra mondiale Banach \u00e8 Presidente della Societ\u00e0 Matematica Polacca. Leopoli viene occupata dalle truppe sovietiche e rimane fino al 1941 in regime di occupazione militare. Nonostante questo, a Banach, membro corrispondente dell'Accademia delle Scienze della Repubblica Socialista Sovietica Ucraina e in ottimi rapporti con vari matematici dell'Unione Sovietica, in particolare con Sobolev e Aleksandrov, viene consentito di mantenere la cattedra e di fare ricerca. Nel 1941 per Leopoli incomincia una brutale occupazione della Germania nazista; Banach riesce a sopravvivere guadagnandosi da vivere alimentando con il proprio sangue dei pidocchi utilizzati per una ricerca sulla febbre tifoide condotta da Rudolf Weigl. In questi anni la sua salute declina e contrae un cancro ai polmoni. Nel 1944 i Sovietici tolgono Leopoli ai Tedeschi e la incorporano nell'Unione Sovietica. Banach muore prima di poter essere rimpatriato in Polonia ed \u00e8 sepolto al Cimitero Ly\u010dakivs'kyj.\nBanach viene considerato il fondatore dell'analisi funzionale, argomento del quale avvi\u00f2 una trattazione sistematica sviluppando i risultati precedenti sopra le equazioni integrali di Vito Volterra, Erik Ivar Fredholm e David Hilbert. Egli diede anche importanti contributi alla teoria degli spazi vettoriali topologici, alla teoria della misura, alla teoria degli insiemi e alla teoria dei polinomi ortogonali."}
{"id": "100765", "revid": "1711941", "url": "https://it.wikipedia.org/wiki?curid=100765", "title": "Orientalistica", "text": "L'orientalistica \u00e8 lo studio scientifico delle civilt\u00e0 dell'Oriente, principalmente dal punto di vista storico, filologico-linguistico, antropologico e filosofico-religioso. Storicamente la disciplina studia le culture extra-europee, dai paesi dell'Asia a quelli dell'Africa settentrionale, quali Egitto ed Etiopia.\nStoria.\nLo studio europeo delle regioni asiatiche, genericamente definite \"l'Oriente\" (anche quando ci\u00f2 riguardava quello che fino al XIX secolo era chiamato il \"Levante\", come la Grecia, parte dell'allora Impero ottomano), ebbe una motivazione essenzialmente religiosa, rimasta in auge fino ai tempi relativamente pi\u00f9 recenti (Seconda guerra mondiale).\nL'acquisizione delle conoscenze della medicina araba (che aveva progressivamente inglobato il sapere medico dell'antica Grecia, delle aree mediterranee ellenizzate, della Persia e dell'India, reso possibile dalle traduzioni curate da studiosi musulmani, ebrei e cristiani arabofoni) fu un importante fattore di sviluppo di tali studi nel Medioevo.\nIl primo passo fu obbligatoriamente lo studio delle lingue veicolari delle regioni asiatiche e africane da cui provenivano tali traduzioni, nella speranza di ampliare ulteriormente i propri orizzonti conoscitivi. Ci\u00f2 era oltretutto reso necessario al fine di approdare a una conoscenza meno raffazzonata dei testi sacri delle varie religioni asiatiche che, come l'Islam, facevano grande e sgradita concorrenza al Cristianesimo, e dunque per contestarne i valori.\nDopo lo studio delle lingue e delle religioni orientali fu poi il turno della storia, dell'arte e del diritto. Il fine abbastanza scoperto non era che in minima parte determinato dall'ansia di conoscenza, prevalendo invece la volont\u00e0 di confronto materiale e morale delle popolazioni che ad altri credo religiosi ed etici si rifacevano.\nA commissionare gli studi \"orientalistici\" non fu solo la Chiesa, bens\u00ec anche gli Stati nazionali europei, al fine di creare mercati sempre pi\u00f9 ampi, in grado di assorbire i loro prodotti e di cedere a basso prezzo le materie prime necessarie allo sviluppo economico.\nDal fine del XVIII secolo l'archeologia orientale conobbe crescente attenzione da parte del pubblico colto europeo, fornendo materiale di enorme rilevanza storica ai musei che andavano sorgendo un po' in tutto il continente europeo e in quello statunitense; tra i primi musei europei che possedevano delle opere orientali ci fu il famoso museo del cardinale Stefano Borgia a Velletri, in questo caso si trattavano di opere provenienti dall'India; .\nAgli studi sulle culture dei paesi asiatici - ma, evidentemente, anche del Maghreb arabo e berbero, sottoposti a una severa opera di rifondazione dopo il II conflitto mondiale, - hanno cominciato a fornire il loro importante e qualificato contributo anche studiosi dei Paesi asiatici e africani."}
{"id": "100768", "revid": "6790", "url": "https://it.wikipedia.org/wiki?curid=100768", "title": "Abete dei Nebrodi", "text": ""}
{"id": "100769", "revid": "6790", "url": "https://it.wikipedia.org/wiki?curid=100769", "title": "Abies nebrodensis Mattei", "text": ""}
{"id": "100770", "revid": "327773", "url": "https://it.wikipedia.org/wiki?curid=100770", "title": "Viscosit\u00e0", "text": "Nell'ambito dei fenomeni di trasporto, la viscosit\u00e0 \u00e8 una grandezza fisica che misura la resistenza di un fluido allo scorrimento. Si tratta in altri termini del coefficiente di scambio di quantit\u00e0 di moto. Dal punto di vista microscopico la viscosit\u00e0 \u00e8 legata all'attrito tra le molecole del fluido. Quando il fluido \u00e8 fatto scorrere dentro una tubatura, le particelle che compongono il fluido generalmente si muovono pi\u00f9 velocemente sull'asse della tubatura e pi\u00f9 lentamente vicino alle sue pareti; per questa ragione uno sforzo, che si traduce in una differenza di pressione, \u00e8 necessario per contrastare l'attrito tra gli strati di particelle e mettere in movimento il fluido. Lo sforzo percepito dal fluido \u00e8 proporzionale alla sua viscosit\u00e0.\nLa viscosit\u00e0 viene solitamente indicata con la lettera greca \"\u03bc\" (mu o mi) o pi\u00f9 raramente con la lettera \"\u03b7\" (eta) per richiamare il collegamento con il coefficiente di attrito della meccanica classica. Viene detta spesso viscosit\u00e0 dinamica per distinguerla dalla viscosit\u00e0 cinematica, che \u00e8 una grandezza simile alla viscosit\u00e0 dinamica, ma dimensionalmente differente. Si definisce inoltre fluidit\u00e0 la grandezza reciproca della viscosit\u00e0.\nUn fluido che non ha viscosit\u00e0 si dice ideale. In realt\u00e0 esistono a bassa temperatura dei fluidi senza viscosit\u00e0, i cosiddetti superfluidi. Nel linguaggio comune spesso il limite di demarcazione tra i liquidi \u00e8 posto dall'acqua, per cui si identificano per non viscosi i fluidi con viscosit\u00e0 minore dell'acqua. Inoltre fluidi con viscosit\u00e0 molto alta come la pece appaiono non molto diversi da un solido.\nEtimologia.\nLa parola viscosit\u00e0 deriva dal latino viscum (vischio): una pianta cespugliosa. Nell'antichit\u00e0, dal succo delle bacche del vischio venivano preparate colle \"viscose\".\nDescrizione.\nFluidi newtoniani e non newtoniani.\nLa legge di Stokes (viscosit\u00e0 lineare) e analogamente ad altre leggi, come la legge di Hooke, non \u00e8 una legge fondamentale della natura, ma una legge che approssima il comportamento solo di alcuni materiali.\nTale legge definisce un comportamento viscoso ideale, caratterizzato da un valore del coefficiente di viscosit\u00e0 indipendente dallo sforzo di taglio formula_1 e dal gradiente del flusso di scorrimento: i fluidi che obbediscono a tale legge sono detti fluidi newtoniani. In realt\u00e0 per molti fluidi il coefficiente di viscosit\u00e0 formula_2 \u00e8 variabile con formula_1. Un fluido caratterizzato da una risposta nel gradiente del flusso di scorrimento non lineare rispetto allo sforzo di taglio si denomina fluido non newtoniano. I gas, l'acqua e molti fluidi comuni sono in condizioni normali newtoniani. Per quanto riguarda i fluidi non newtoniani possiamo fare la seguente classificazione anche se non completa:\nNei fluidi newtoniani la viscosit\u00e0 \u00e8 una funzione della loro composizione e temperatura. Nei gas e nei fluidi compressibili la viscosit\u00e0 dipende fortemente dalla temperatura e debolmente dalla pressione.\nLa viscosit\u00e0 di alcuni fluidi pu\u00f2 dipendere da altri fattori. I fluidi magnetoreologici, per esempio, diventano pi\u00f9 viscosi quando sono immersi in un campo magnetico, fino a comportarsi come un solido se il campo \u00e8 molto intenso.\nUn fluido con viscosit\u00e0 nulla formula_5 e con densit\u00e0 costante al variare della pressione, quindi non viscoso e incomprimibile, si chiama \"fluido ideale\". Un fluido la cui viscosit\u00e0 \u00e8 trascurabile pu\u00f2 essere definito anche inviscido. Quando la viscosit\u00e0 \u00e8 pari a 0 si parla di superfluidit\u00e0: tale caratteristica \u00e8 propria per esempio di due isotopi dell'elio: nel 4He al di sotto dei 2,17 K, mentre per il 3He a una temperatura di 2,4 mK.\nSpiegazione microscopica.\nLa viscosit\u00e0 di un fluido \u00e8 determinata dal meccanismo con cui le molecole che lo compongono interagiscono tra di loro. Non vi \u00e8 un'espressione semplice per la viscosit\u00e0 di un fluido. Le formule di Green-Kubo sono le pi\u00f9 semplici ed esatte relazioni che permettono di determinare i coefficienti di trasporto, tra cui la viscosit\u00e0, mediante degli integrali della funzione di correlazione temporale. Sebbene tali soluzioni siano esatte, per il calcolo della viscosit\u00e0 dei fluidi densi \u00e8 necessario utilizzare tecniche di dinamica molecolare.&lt;/br&gt;\nVi \u00e8 da aggiungere che determinare la viscosit\u00e0 dei gas rarefatti risulta un problema relativamente semplice. In tal caso, anche facendo delle semplici ipotesi basate sulla teoria cinetica dei gas, \u00e8 possibile avere una buona comprensione dell'origine molecolare della viscosit\u00e0. Una trattazione pi\u00f9 sofisticata pu\u00f2 essere sviluppata basandosi, con una opportuna divisione spaziale, sulla teoria di Chapman ed Enskog che utilizza l'equazione di Boltzmann per le molecole di gas.\nDefinizioni.\nViscosit\u00e0 dinamica.\nLa viscosit\u00e0 dinamica di un fluido \u00e8 una misura della sua resistenza a fluire quando \u00e8 applicato uno sforzo tangenziale. La causa di tale resistenza \u00e8 dovuta agli strati adiacenti di fluido che si muovono con velocit\u00e0 diversa. La definizione viene data nel caso di regime laminare. La situazione ideale \u00e8 quella di avere un fluido omogeneo, come in figura, tra due superfici piane orizzontali eguali, una fissa e l'altra mobile. Se la velocit\u00e0 del piano mobile \u00e8 piccola e inoltre le particelle di fluido si muovono in direzione parallela al piano mobile con una velocit\u00e0 che varia linearmente da zero sul piano fisso a u sul piano mobile, in questo caso la viscosit\u00e0 dinamica \u00e8 semplicemente data da:\ndove:\nNel caso pi\u00f9 generale (come nella figura a fianco) la velocit\u00e0 del fluido non \u00e8 una funzione lineare della distanza dal piano fisso, in questo caso la relazione tra sforzo di taglio e viscosit\u00e0 diventa:\ndove adesso:\nOgni strato si muover\u00e0 pi\u00f9 velocemente dello strato sottostante. L'attrito tra di loro \u00e8 la forza che impedisce il moto relativo dei due piani. Quindi il fluido eserciter\u00e0 una forza sul piano superiore in direzione opposta al suo moto, e una forza eguale e opposta sul piano inferiore. Quindi lo sforzo tangenziale \u00e8 necessario proprio per garantire una velocit\u00e0 uniforme del piano superiore.\nPer potere trascurare effetti di bordo, come implicitamente fatto, le dimensioni dei due piani devono essere molto maggiori della loro distanza.\nIn base alla sua definizione matematica la viscosit\u00e0 \u00e8 dimensionalmente espressa da una forza su una superficie per un tempo, ovvero da una pressione per un tempo e, in termini di grandezze fondamentali, da formula_15 (massa diviso lunghezza e tempo).\nSpesso l'equazione precedente viene invertita e scritta:\nViscosit\u00e0 cinematica o diffusivit\u00e0 cinematica.\nSi chiama in questa maniera il rapporto tra la viscosit\u00e0 dinamica di un fluido e la sua densit\u00e0,:\nSpesso viene anche chiamata diffusivit\u00e0 cinematica, essa \u00e8 una misura della resistenza a scorrere di una corrente fluida sotto l'influenza della gravit\u00e0. Questa tendenza dipende sia dalla viscosit\u00e0 dinamica sia dal peso specifico del fluido.\nQuando due fluidi di uguale volume sono messi in viscosimetri capillari identici e lasciati scorrere per gravit\u00e0, il fluido avente maggior diffusivit\u00e0 impiega pi\u00f9 tempo a scorrere. Per esempio il mercurio risulta avere una viscosit\u00e0 dinamica 1,7 volte maggiore di quella dell'acqua, ma a causa del suo elevato peso specifico, esso percola molto pi\u00f9 rapidamente da uno stesso foro a parit\u00e0 di volume. Infatti la viscosit\u00e0 cinematica del mercurio \u00e8 nove volte minore di quella dell'acqua a temperatura ambiente ().\nLa viscosit\u00e0 cinematica \u00e8 un parametro utile quando si ha a che fare con il numero di Reynolds, utile nello studio della fluido dinamica per distinguere tra regime laminare e regime turbolento. Il numero di Reynolds \u00e8 dato in condizioni dinamiche dal rapporto tra le forze d'inerzia e le forze viscose:\ndove formula_19 \u00e8 tipica dimensione lineare nel sistema.\nViscosit\u00e0 di volume.\nQuando un fluido compressibile \u00e8 o compresso o espanso, senza sforzo di taglio, esso pu\u00f2 anche in questo caso avere una forma di viscosit\u00e0 interna che rappresenta una resistenza alla deformazione. Queste forze sono collegate alla velocit\u00e0 di compressione o di espansione; per questa ragione si introduce un parametro in genere indicato con la lettera formula_20 che ha le dimensioni della viscosit\u00e0 dinamica. La viscosit\u00e0 di volume interviene nelle equazioni di Navier-Stokes che descrivono la dinamica dei fluidi. La viscosit\u00e0 di volume \u00e8 importante solo quando il fluido \u00e8 rapidamente compresso o espanso, come nel caso del suono o delle onde d'urto. La viscosit\u00e0 di volume spiega la perdita di energia di questo tipo di onde come descritto dalla legge di Stokes sull'attenuazione del suono.\nMisura della viscosit\u00e0.\nLa viscosit\u00e0 \u00e8 misurata con vari tipi di viscosimetri e reometri. Un reometro \u00e8 usato per i fluidi non omogenei per i quali non \u00e8 possibile dare un semplice valore della viscosit\u00e0 e perci\u00f2 richiedono la misura di un numero maggiore di parametri rispetto a un viscosimetro. Poich\u00e9 la viscosit\u00e0 dipende fortemente dalla temperatura, per fare una misura accurata occorre che la temperatura sia controllata con precisione: in particolare per materiali come i lubrificanti una variazione di temperatura di solo 5\u00a0\u00b0C pu\u00f2 comportare un raddoppio della viscosit\u00e0.\nPer i fluidi newtoniani la viscosit\u00e0 \u00e8 costante per un largo intervallo di sforzo tangenziale e quindi la viscosit\u00e0 \u00e8 descritta da un singolo numero. Al contrario per i fluidi non newtoniani la viscosit\u00e0 \u00e8 una funzione dello sforzo tangenziale applicato e in alcuni casi pu\u00f2 dipendere anche dalla velocit\u00e0 con cui lo sforzo viene applicato.\nUno dei pi\u00f9 comuni strumenti per misurare la viscosit\u00e0 cinematica \u00e8 il viscosimetro a capillare di vetro.\nEsistono anche viscosimetri che sfruttano diversamente le caratteristiche dei fluidi per misurare la viscosit\u00e0. Per esempio un \"viscosimetro a coppa\" (utilizzato per le vernici) \u00e8 composto da un contenitore graduato con un foro calibrato sul fondo. Pi\u00f9 il fluido \u00e8 viscoso, pi\u00f9 tempo impiegher\u00e0 a fluire attraverso il buco. Misurando il tempo di svuotamento della coppa \u00e8 possibile (tramite opportune tabelle) risalire alla viscosit\u00e0 del fluido.\nUn altro tipo di viscosimetro \u00e8 basato sulla misura del momento torcente. In questo caso si pone il fluido tra due \"piattelli\", posti a una distanza regolabile. Uno dei due piattelli viene mantenuto fisso mentre l'altro viene fatto ruotare.\nIn questo modo invece di una forza si misura il momento meccanico applicato e la velocit\u00e0 angolare del piatto mobile.\nLa misura della viscosit\u00e0 \u00e8 ritenuta dagli addetti ai lavori come molto soggettiva, in quanto lo strumento di misura non riesce ad applicare correttamente la definizione della grandezza (una per tutte: usare un piattello, per esempio di acciaio, introduce uno strato di fluido in prossimit\u00e0 di esso che non si comporta come fluido libero e questo influenza la misura).\nNormalmente, infatti, accanto a ogni misura di viscosit\u00e0, occorre indicare in che condizioni e con quale strumento (inclusi marca e modello) \u00e8 stata realizzata.\nUnit\u00e0 di misura.\nViscosit\u00e0 dinamica formula_21.\nLa viscosit\u00e0 dinamica si misura nel Sistema Internazionale in poiseuille (simbolo formula_22) e nel sistema cgs in poise (simbolo formula_23) vengono date le conversioni:\nIl millipoiseuille (o centipoise) continua comunque a essere molto utilizzato in quanto esprime approssimativamente la viscosit\u00e0 dinamica dell'acqua a temperatura ambiente formula_27 a formula_28).\nViscosit\u00e0 cinematica formula_29.\nNel Sistema Internazionale la viscosit\u00e0 cinematica, avendo le dimensioni di una costante di diffusione cio\u00e8 di una lunghezza al quadrato diviso un tempo, si misura in m2/s.\nNel sistema cgs l'unit\u00e0 di misura formula_30 prende il nome stokes e viene indicata con il simbolo formula_31.\nSi usa a volte un suo sottomultiplo il \"centistokes\" formula_32. Altre comuni, ma obsolete, unit\u00e0 di misura della viscosit\u00e0 cinematica sono il \"Saybolt Universal Seconds\" (SUS), \"Saybolt Furol Seconds\" (SFS).\nL'acqua a 20\u00a0\u00b0C ha una viscosit\u00e0 cinematica di circa formula_35 o, in alternativa, formula_36.\nGas.\nLa viscosit\u00e0 dei gas deriva principalmente dalla diffusione molecolare che trasporta quantit\u00e0 di moto tra i vari strati che scorrono. La teoria cinetica dei gas permette di fare previsione precise sulla viscosit\u00e0 dei gas se vengono rispettate le seguenti condizioni:\nViscosit\u00e0 dei gas perfetti.\nSi deve a Maxwell nel 1866 lo studio del legame tra viscosit\u00e0 e teoria cinetica dei gas\nPer capire la ragione per cui la viscosit\u00e0 \u00e8 indipendente dalla pressione si considerino due strati adiacenti (formula_37 e formula_38) che si muovono l'uno rispetto all'altro. La viscosit\u00e0 del gas \u00e8 determinata dalla probabilit\u00e0 che una particella dello strato formula_37 entri nello strato formula_38 trasferendo quantit\u00e0 di moto. Il calcolo di Maxwell dimostra che l'attrito interno \u00e8 proporzionale alla densit\u00e0 e al cammino libero medio, che \u00e8 inversamente proporzionale alla densit\u00e0. Di conseguenza un aumento di densit\u00e0 dovuto a un aumento di pressione non determina una variazione della viscosit\u00e0.\nDimostrazione.\nConsideriamo il caso di molecole di un gas perfetto, tra due piani uno fisso e l'altro a distanza d, che si muove con velocit\u00e0 costante formula_9. Le particelle di gas di ogni strato hanno una velocit\u00e0 media formula_42 (molto pi\u00f9 bassa della velocit\u00e0 quadratica media formula_43 dovuta alla agitazione termica), con formula_13 variabile da formula_45 e formula_8. La velocit\u00e0 media cresce con la distanza dal piano fisso, per cui particelle che dallo strato\nformula_47 vanno allo strato formula_13 trasportano quantit\u00e0 di moto e determinano una forza resistente nello strato superiore e una trascinante (eguale e contraria nello stato inferiore). Vi sono nel gas formula_49molecole per unit\u00e0 di volume. Il cammino libero medio (la distanza media che percorrono le molecole) in un gas perfetto \u00e8:\nformula_51 \u00e8 il diametro di collisione che dipende dalle propriet\u00e0 microscopiche del gas.\nLa componente media della quantit\u00e0 di moto trasportata nello strato superiore dallo strato inferiore (cio\u00e8 a formula_52) \u00e8 pari a:\nIl termine formula_54 dipende dal fatto che met\u00e0 delle molecole dello strato inferiore hanno velocit\u00e0 verso l'alto e met\u00e0 verso il basso.\nInoltre si ha che:\nquindi vi \u00e8 uno sforzo tangenziale frenante dato da:\nContemporaneamente vi una sforzo tangenziale trascinante dovuto allo strato superiore:\nQuindi la differenza tra queste due quantit\u00e0 \u00e8 proprio formula_59:\nPoich\u00e9 formula_20 \u00e8 piccola si pu\u00f2 fare lo sviluppo di Taylor (trascurando i termini di ordine superiore e omettendo il simbolo di media su formula_62):\nSe viene confrontata con l'espressione (1) si ha che:\nSostituendo a formula_20 la sua espressione:\nNella teoria cinetica dei gas si ha che:\nquindi:\nCio\u00e8 nei gas perfetti la viscosit\u00e0 dipende solo dalla temperatura: la pressione non ha nessun effetto.\nViscosit\u00e0 dei gas reali.\nIn realt\u00e0 nei gas reali, anche se la dipendenza dalla pressione \u00e8 trascurabile, la dipendenza della viscosit\u00e0 dalla temperatura ha una dipendenza dalla temperatura maggiore di quella della equazione (2) approssimativamente data da:\nPer alcuni gas la tabella seguente ricavata dall'Handbook of Chemistry and Physics, fornisce i valori di formula_70 e formula_71:\nLiquidi.\nNei liquidi, al contrario dei gas, la forza di legame tra le molecole non \u00e8 mai trascurabile e questo comporta una maggiore viscosit\u00e0 rispetto ai gas. La viscosit\u00e0 eccetto casi di alta pressione \u00e8 abbastanza indipendente dalla pressione. Invece all'aumentare della temperatura la viscosit\u00e0 diminuisce. In ogni caso la viscosit\u00e0 dei liquidi \u00e8 vari ordini di grandezza maggiore che nei gas.\nTabella della viscosit\u00e0 di alcuni liquidi:\nViscosit\u00e0 degli oli motore.\nLa tabella SAE J300 (\"Society of Automotive Engineers\") classifica gli oli motore in base alla viscosit\u00e0, e non tenendo conto di nessun'altra caratteristica del lubrificante.\nIl primo numero della classificazione seguito dalla lettera formula_72 (\"Winter\") e dal successivo numero, indicano l'intervallo di temperatura esterno per cui quel tipo di olio mantiene una soddisfacente viscosit\u00e0 cinematica.\nSi definisce \"monogrado\" un olio che garantisce una sola prestazione, a freddo o a caldo, indicata nella tabella (per esempio SAE 10W, SAE 20W, SAE 30, SAE 50).\nSi definisce \"multigrado\" un olio che garantisce sia una prestazione a bassa temperatura sia una ad alta temperatura (per esempio SAE 5W30, SAE 10W40, SAE 15W50).\nLa scelta della viscosit\u00e0 di un lubrificante va operata tenendo in considerazione sia la temperatura minima di funzionamento del motore (temperatura invernale) sia quella massima (temperatura estiva): \u00e8 fondamentale scegliere un olio che resti sufficientemente fluido a bassa temperatura per garantire un facile avviamento, ma che allo stesso tempo assicuri un mantenimento soddisfacente della viscosit\u00e0 quando il motore \u00e8 sotto sforzo.\nAltre caratteristiche fondamentali del lubrificante (come resistenza meccanica, antischiuma o resistenza alla temperatura) sono invece stabilite dalle specifiche internazionali (API, ACEA, JASO).\nLe viscosit\u00e0 a formula_73 sono misurate in un viscosimetro rotazionale (\"cold cranking simulator\"), quelle a formula_74 in un viscosimetro a capillare. La sigla formula_72 sta per \"winter\" (inverno) e definisce la serie di oli invernali. formula_76 \u00e8 la temperatura limite pompaggio.\nIndice di viscosit\u00e0.\nTale indice esprime la costanza della graduazione viscosa di un determinato olio alle diverse temperature, quindi tanto quanto questo valore sar\u00e0 maggiore e tanto la viscosit\u00e0 rimarr\u00e0 costante al variare della temperatura, mentre minore sar\u00e0 tale valore e maggiore risulter\u00e0 tale variazione.\nSolidi.\n\u00c8 comunemente accertato che i solidi amorfi, come il vetro, hanno viscosit\u00e0, basandosi sul fatto che tutti i solidi fluiscono impercettibilmente in risposta a uno sforzo di taglio (in inglese \"shear stress\"). Il vetro pu\u00f2 infatti essere interpretato come un fluido ad altissima viscosit\u00e0 (il vetro non ha un \"punto di fusione\" definito, non possedendo una struttura cristallina - vedi anche calore di fusione).\nAlcuni sostengono che la distinzione tra solidi e liquidi non sia chiara e che i solidi siano semplicemente liquidi con un'alta viscosit\u00e0 tipicamente maggiore di formula_77. I sostenitori di questa posizione la giustificano spesso con l'affermazione (diffusa ma falsa) che il vetro pu\u00f2 fluire in modo estremamente lento.\nUn esempio a questo proposito \u00e8 rappresentato dalle antiche vetrate decorative di chiese e altri edifici storici. Secoli fa, la lavorazione del vetro era un'attivit\u00e0 quasi interamente manuale, quindi non sorprende affatto che ci siano delle irregolarit\u00e0 nelle sottili lastre colorate destinate a comporre le fini vetrate. Oggigiorno, i restauratori d\u2019arte hanno notato che i singoli cocci di vetro che compongono la vetrata, presentano tutti una dilatazione alla loro base. Una parte sottile in alto e una parte pi\u00f9 spessa in basso. Per spiegare questo nel tempo \u00e8 sorta l\u2019ipotesi che questo fenomeno sia causato dalle propriet\u00e0 del vetro che, possedendo una viscosit\u00e0 non infinita, con il passare dei secoli e grazie alla gravit\u00e0, sia \u201cscivolato\u201d come un liquido e si sia quindi accumulato alla base, formando un leggero rigonfiamento. Questa spiegazione, seppur sembri convincente e plausibile, non ha alcun fondamento di verit\u00e0 in quanto ci \u00e8 noto che i mastri vetrai solevano disporre volutamente i cocci di vetro imperfetti con il lato pesante rivolto verso il basso, in modo da donare maggiore stabilit\u00e0 alla fragile vetrata.\nLa falsit\u00e0 dell\u2019ipotesi di partenza \u00e8 stata mostrata anche dal fatto che antichi telescopi, ancora pi\u00f9 vecchi delle vetrate stesse, generano ancora oggi immagini perfettamente a fuoco, nonostante le loro delicate ottiche (lenti e specchi) in purissimo vetro, siano estremamente sensibili a piccole variazioni nell\u2019allineamento. \u00c8 noto anche che la viscosit\u00e0 del piombo, materiale che incornicia i vetri, \u00e8 svariati ordini di grandezza pi\u00f9 piccola di quella del vetro, quindi anche se il vetro fosse \u201cscivolato\u201d verso il basso anche solo di poco, il piombo avrebbe dovuto \u201csciogliersi\u201d e praticamente trasformarsi in una pozzanghera ai piedi della vetrata.\nAnche se molti solidi fluiscono, quando sottoposti a sforzi elevati, essi sono caratterizzati dal loro comportamento a basso sforzo. La viscosit\u00e0 pu\u00f2 essere un'appropriata caratteristica dei solidi in regime plastico.\nQuesto uso del termine viscosit\u00e0 pu\u00f2 generare confusione quando usato in relazione a certi materiali solidi, come i materiali di Maxwell, per descrivere la relazione tra sforzo e velocit\u00e0 di variazione della tensione piuttosto che della velocit\u00e0 di taglio.\nQueste distinzioni possono essere in gran parte risolte considerando le equazioni costitutive del materiale in questione, che tengono conto del suo comportamento viscoso ed elastico.\nI materiali che sono importanti per la loro viscosit\u00e0 ed elasticit\u00e0, entro un particolare intervallo di valori di deformazione e di rapidit\u00e0 di deformazione, sono chiamati viscoelastici.\nI materiali che esibiscono una deformazione viscosa almeno tre volte maggiore della loro deformazione elastica sono chiamati a volte reidi.\nUn esempio di solido che fluisce, che \u00e8 stato osservato dal 1927, \u00e8 la pece, usata per esempio nell'esperimento della goccia di pece, cio\u00e8 un esperimento che misura il percolo di un pezzo di pece negli anni. La pece fluisce a temperatura ambiente sebbene molto lentamente.\nViscosit\u00e0 del calcestruzzo.\nNell'ambito dell'ingegneria delle strutture si definisce con il termine scorrimento viscoso (in inglese \"creep\" e in francese \"fluage\") il fenomeno per cui in una struttura realizzata in calcestruzzo, libera di deformarsi e in condizioni di carico esterno di compressione costante, dopo le deformazioni istantanee elastiche, sviluppa deformazioni differite nel tempo.\nTale fenomeno fa s\u00ec che la variabile \"tempo\" appaia nelle equazioni costitutive del materiale ed \u00e8 dovuto al fatto che il calcestruzzo dal punto di vista reologico presenta un comportamento viscoelastico, cio\u00e8 intermedio tra il comportamento elastico (proprio dei solidi) e del comportamento viscoso (proprio dei liquidi).\nPer bassi valori di carico applicato e considerando un tempo di osservazione abbastanza breve (durante il quale permangono tali tensioni), il comportamento reologico del calcestruzzo pu\u00f2 definirsi elastico lineare.\nDato un parallelepipedo di calcestruzzo, applicando su di esso una forza di compressione esso entrer\u00e0 in tensione, e subir\u00e0 un accorciamento istantaneo che \u00e8 da attribuirsi alla componente elastica della viscosit\u00e0 (viscosit\u00e0 elongazionale, dall'inglese \"elongational viscosity\"). Se poi viene lasciata invariata nel tempo la forza sull'oggetto, senza rimuoverla n\u00e9 variarla d'intensit\u00e0, lo stato tensionale rimarr\u00e0 invariato, e avendo comportamento viscoso si potr\u00e0 vedere invece che continueranno a registrarsi accorciamenti, ossia l'oggetto continua a deformarsi. Tali deformazioni sono legate alla componente puramente viscosa della viscosit\u00e0 (viscosit\u00e0 di taglio, dall'inglese \"shear viscosity\"). Se dopo avere avuto anche le deformazioni viscose si rimuove il carico si osserva che le deformazioni elastiche non verranno recuperate totalmente, poi nel tempo si vedr\u00e0 anche il recupero di una parte delle deformazioni viscose. Questo parziale recupero delle deformazioni \u00e8 dovuto all'irrigidimento del materiale nel corso del tempo in cui \u00e8 stato sottoposto a carico. Si osserva cos\u00ec un materiale pi\u00f9 resistente, rispetto al parallelepipedo iniziale.\nFattori che influenzano il fenomeno.\nLa viscosit\u00e0 nel calcestruzzo \u00e8 dovuta a vari fattori, tra cui:\nDeformazione viscosa.\nLe normative di riferimento fanno dipendere le deformazioni viscose dal coefficiente di viscosit\u00e0 formula_78 dipendente dai fattori di cui sopra.\nSe lo stato di tensione del calcestruzzo all'istante formula_79 di messa in carico risulta formula_80, l'Eurocodice 2 e il D.M. 14 gennaio 2008 propongono la teoria lineare della viscosit\u00e0 per la quale la deformazione viscosa \u00e8 data dalla seguente relazione lineare:\ndove:"}
{"id": "100772", "revid": "599013", "url": "https://it.wikipedia.org/wiki?curid=100772", "title": "Tal Ben Haim", "text": "Carriera.\nConsiderato uno dei migliori talenti israeliani, ha firmato con il Bolton nel luglio 2004, che lo ha prelevato dagli israeliani del Maccabi Tel-Aviv.\nNel 2007 \u00e8 passato al Chelsea, firmando un quadriennale da 4 milioni di euro a stagione ma ha trovato poco spazio nella squadra guidata allora da Jos\u00e9 Mourinho, rimane coi blues soltanto per una stagione.\nUn anno dopo si \u00e8 trasferito a titolo definitivo al Manchester City.\nIl 1\u00ba febbraio 2009 Ben-haim viene ceduto in prestito al Sunderland.\nIl 31 agosto 2009 ha firmato un quadriennale con il Portsmouth.\nIl 3 agosto 2010 viene ceduto agli Hammers con la formula del prestito fino al mese di gennaio e non a titolo definitivo come sembrava inizialmente, in quanto il giocatore non ha superato i propri guai inguinali.\nNel 2011-2012 gioca 33 partite di Championship con il Portsmouth prima di rimanere svincolato a fine stagione.\nIl 4 gennaio 2013 viene ingaggiato dal Queens Park Rangers.\nIl 9 maggio 2013 viene annunciato il suo passaggio in prestito al Toronto FC, tuttavia quattro giorni dopo tale voce viene seccamente smentita dal presidente stesso dei Toronto Kevin Payne tramite il sito ufficiale della societ\u00e0 affermando che il calciatore non si \u00e8 mai legato ufficialmente al club ne tanto meno fatto parte della squadra.\nIl 24 luglio 2013 firma un contratto biennale coi belgi dello Standard Liegi dopo essersi svincolato dal Queens Park Rangers.\nIl 3 giugno 2015 firma un contratto biennale con il Maccabi Tel Aviv, facendo cos\u00ec ritorno in patria e nella squadra che lo ha lanciato. Nell'agosto 2018 passa al con cui rimane dal 2018 al 2021, anno del ritiro dal calcio giocato. Con il Beitar colleziona 60 presenze totali tra campionato e coppa nazionale.\nStatistiche.\nPresenze e reti nei club.\n\"Statistiche aggiornate al 10 aprile 2021.\""}
{"id": "100774", "revid": "124030969", "url": "https://it.wikipedia.org/wiki?curid=100774", "title": "Dialetto noneso", "text": "Il dialetto noneso (nome nativo \"n\u00f2nes\"), anche anaunico o naunico, \u00e8 un idioma romanzo in uso nella Val di Non in Trentino. Prende il nome dagli antichi abitanti retici della valle, gli Anauni. Secondo alcuni linguisti, esso \u00e8 una variante del ladino dolomitico; altri sostengono che il noneso non sia altro che l'adattamento temporale linguistico della lingua reto-romanza che veniva parlata nella Valle di Non e di Sole al latino; esso presenta numerose varianti, a seconda del villaggio in cui viene parlato. Sotto il profilo linguistico \u00e8 molto affine al dialetto solandro della adiacente bassa Val di Sole e della Val di Rabbi, tanto che Graziadio Isaia Ascoli, uno dei maggiori studiosi di linguistica ladina, qualifica entrambe le parlate come \"nonese\".\nLe origini retiche.\nAntichissime sono le tracce di insediamenti umani in Val di Non; la stessa toponomastica rivela molte radici preindoeuropee.\nTuttavia l'ultimo popolo insediatosi sui due versanti delle Alpi Centrali e anche in Val di Non prima della conquista romana fu il popolo dei Reti, da cui questa parte delle Alpi prese il nome: una popolazione di origine ignota, anche se per molteplici segni essa rivela elementi di comunanza con la civilt\u00e0 etrusca. Gli storici concordano sul fatto che le popolazioni retiche che abitavano la valle non furono oggetto di conquista da parte dei Romani, ma accettarono la loro egemonia almeno un secolo prima delle guerre retiche, acquisendo gradualmente lingua, ordinamenti politici, religioni e costumi del popolo dominante.\nIl riconoscimento della cittadinanza romana ai Siduni e agli Anauni, che risale al 46 d.C. (Tavola Clesiana), costituisce il segno dell'avvenuto innesto, sancendo la nascita di una popolazione retoromana nell'arco alpino.\nIl nones in rapporto alle lingue retoromanze.\nSecondo il fondatore della dialettologia retoromanza, il linguista goriziano Graziadio Isaia Ascoli, venne cos\u00ec a crearsi a cavallo delle Alpi centrali una estesa regione geopolitica dell'Impero Romano, in cui le popolazioni romanizzate mantenevano per\u00f2 un sostrato linguistico, etnico e culturale proprio della componente retica. Questa vasta area retoromanza si sgretol\u00f2 con la fine dell'Impero Romano e con le invasioni barbariche; fu poi in gran parte assimilata dalle culture delle altre popolazioni, per cui solo alcune \"isole\" nell'arco alpino centrale mantengono ancora le caratteristiche retoromanze, che l'Ascoli chiama ladine. \u00c8 ancora l'Ascoli nei suoi \"Saggi Ladini\" a identificare queste aree residue, che vanno dalla Svizzera romanza ai ladini del Gruppo di Sella, a quelli che egli chiama i ladini occidentali e cio\u00e8 ai nonesi e ai solandri.\nVa sotto il nome di \"questione ladina\" un lungo dibattito (protrattasi per oltre cent'anni) circa la posizione del retoromanzo nell'ambito delle lingue sorte dal latino: dibattito dai toni anche aspri, ove talvolta la linguistica trovava supporto in forti motivazioni nazionalistiche. Di seguito si riportano le principali tappe del percorso storico che definisce la ladinit\u00e0 nonesa e solandra come riassunte dallo studioso Fabrizio Da Trieste, poeta noneso contemporaneo.\n\u00c8 perseguendo questo obiettivo che alcune associazioni culturali della valle, hanno promosso negli ultimi anni, numerosi convegni e serate sulla ladinit\u00e0 nonesa, al fine di sensibilizzare e informare la popolazione sulla possibilit\u00e0 di vedere realizzarsi il riconoscimento della propria identit\u00e0 con il Censimento generale delle popolazioni linguistiche tenutosi lo scorso 21 ottobre 2001. Fino ad ora, infatti, alcune norme di attuazione riconoscevano in provincia di Trento come popolazioni ladine solo quelle residenti nei sette comuni della Valle di Fassa.\nGli abitanti della Valle di Non e di Sole hanno potuto pertanto dichiararsi appartenenti al gruppo linguistico ladino.\nNonostante la poca propaganda e lo scarso interesse di molte amministrazioni locali, il risultato del censimento \u00e8 stato sorprendente. Pi\u00f9 di 7500 fra nonesi e solandri si sono dichiarati infatti appartenenti al gruppo ladino.\nQuello che segue \u00e8 un breve elenco di citazioni di autori che hanno messo in risalto la contiguit\u00e0 del dialetto nones con il ladino dolomitico e con le altre lingue retoromanze:\nGiorni della settimana in nones.\n\"D\u00ec de la senmana en N\u00f2nes\"\nMesi dell'anno in nones.\n\"Mesi da l'an en nones\""}
{"id": "100776", "revid": "37401", "url": "https://it.wikipedia.org/wiki?curid=100776", "title": "Brugherio", "text": "Brugherio (\"Brughee\" in dialetto monzese, AFI: ) \u00e8 un comune italiano di abitanti della provincia di Monza e della Brianza, il pi\u00f9 meridionale della provincia.\nCentro di media importanza dal punto di vista economico, Brugherio dista una decina di chilometri dal centro di Milano e 5 chilometri dal confine, localizzata nell'area nord-est di Milano, nell'hinterland milanese. Il nome, che deriva dall'arbusto della pianta del \"brugo\", caratterizzava dal punto di vista floristico l'attuale territorio comunale un tempo e con questo nome fu chiamato il Comune sorto nel 1866, dopo secoli di divisione amministrativa in varie realt\u00e0 territoriali facenti capo ad amministrazioni diverse. Rimasto per secoli un centro agricolo caratterizzato da una forte sensibilit\u00e0 religiosa (si veda la devozione verso le reliquie dei Magi poste nella parrocchiale di San Bartolomeo), Brugherio sub\u00ec un notevole sviluppo urbanistico e sociale in seguito al boom economico di met\u00e0 Novecento, con l'espansione a sud verso Cologno (con la realizzazione del centro edilizio Edilnord) e verso ovest (con la progressiva realizzazione del cosiddetto \"Quartiere ovest\") e assumendo cos\u00ec il volto con cui si presenta tutt'oggi.\nDa ricordare, a Brugherio, la presenza del tempietto di San Lucio in localit\u00e0 Moncucco, trasportato pietra su pietra da Lugano per volont\u00e0 di Gianmario Andreani; la Villa Sormani-Andreani, da cui Paolo Andreani effettu\u00f2 il primo volo aerostatico in mongolfiera nei cieli d'Italia; e, dal punto di vista naturalistico, il parco comunale di Villa Fiorita e quello di Increa.\nGeografia fisica.\nTerritorio.\nIl territorio di Brugherio geologicamente si posiziona nell'ambito della pianura asciutta e presenta un territorio omogeneo, caratterizzato da elementi ghiaiosi e, come ricorda Giacomo Bassi, \u00abil territorio, totalmente pianeggiante e privo di rilievi, \u00e8 di origine glaciale e alluvionale\u00bb. Dal punto di vista idrografico, sulla parte occidentale del territorio scorre solo il Lambro, permettendo al Comune di Brugherio di aderire al consorzio del Parco Media Valle del Lambro. Sul versante settentrionale, nelle frazioni di San Damiano e Sant'Albino, scorre buona parte del Canale Villoresi. \u00c8 infine presente, al confine con Cernusco sul Naviglio il Parco Increa, che si sviluppa intorno ad una cava un tempo luogo d'estrazione di sabbia e ghiaia, e ora invece ricoperta da un laghetto.\nClima.\nFino a vent'anni fa, \u00able temperature medie annue dell'aria pianeggiante oscillano fra i 12 e i \u00bb. Successivamente, a causa del riscaldamento globale e alla calotta termica che si \u00e8 venuta ad accentuare nella Pianura Padana, molti dei fenomeni atmosferici tipici di quest'area, specialmente nelle zone urbanizzate nei dintorni di Milano, quali le foschie e le nebbie mattutine, sono diminuiti, per rimanere invece tipiche delle aree rurali. I dati termici sono presi dal Servizio meteorologico dell'Aeronautica Militare, per l'esattezza dalla Stazione meteorologica di Milano-Linate, in riferimento all'anno 2018:\nOrigini del nome.\nIl nome Brugherio deriva da \"brugo\", e la brughiera, con la sua vegetazione caratterizzata da scoperti, sterpi, ginestrone, era ed \u00e8 tuttora abbastanza frequente nell'alta pianura padana. Anticamente la parola \"brugario\" indicava la terra comune come Baragia; in seguito venne suddivisa tra Monza, Vimercate e Cologno. Lo stemma del Comune rappresenta appunto un arbusto.\nStoria.\nDal Tardo Antico al Medioevo.\nLe prime informazioni su Brugherio risalgono al IV secolo, quando fu attestata la presenza di una \"villa\" tardoromana appartenente, secondo la tradizione, a sant'Ambrogio (che avrebbe donato alla sorella Marcellina parte delle reliquie dei Re Magi, tutt'oggi conservate presso la parrocchiale), \"villa\" situata sull'importante rete commerciale che collegava Bordeaux con Aquileia, la cosiddetta \"Via Burdigalense\".\nNel Medioevo sono attestati i due nuclei di \"Noxiate\" e \"Octavum\" oltre a quello di \"Barazia\", cui si aggiungono delle celle monastiche in localit\u00e0 San Damiano appartenenti alla Basilica di Sant'Ambrogio. Coinvolta prima nelle guerre tra Visconti e Torriani, all'alba della dominazione spagnola Brugherio risultava divisa tra Monza, Vimercate e la pieve di Gorgonzola per la parte meridionale: solo la creazione di una parrocchia comune nel 1578, per volont\u00e0 dell'arcivescovo di Milano e cardinale Carlo Borromeo, permise un certo senso di comunitariet\u00e0 tra le varie realt\u00e0 amministrative.\nL'et\u00e0 moderna e contemporanea.\nDivenuta un centro di villeggiatura notevole (si ricordino Villa Sormani-Andreani; Villa Noseda), nel 1784 ospit\u00f2 il primo volo aerostatico organizzato dal conte Paolo Andreani, che part\u00ec dalla Villa Sormani di Moncucco. Importante per la storia della realt\u00e0 brugherese di fine '700 fu la testimonianza scritta del parroco don Antonio De Petri il quale, in un manoscritto, descrisse la parrocchia con le varie cascine. \nDopo varie vicissitudini amministrative legate al periodo napoleonico, Brugherio vide la partecipazione di alcuni suoi cittadini ai moti del '48 e all'insurrezione mazziniana del 1853, ma anche attivit\u00e0 edilizie significative, quali la ricostruzione del tempietto di San Lucio \"pietra su pietra\" da Lugano fino a Moncucco per via lacustre e poi fluviale.\nIl 9 dicembre 1866, finalmente, unificato amministrativamente sotto il banchiere e possidente terriero Giovanni Noseda tramite la fusione dei Comuni di Moncucco, Baraggia e San Damiano, pi\u00f9 parti dei comuni di Monza, Sesto San Giovanni e Cernusco Asinario, ebbero inizio le vicende del Comune di Brugherio che, nel corso della seconda met\u00e0 dell'800, fu gestito da una classe di possidenti terrieri che monopolizzarono la vita pubblica. Nonostante ci\u00f2, fu durante questo periodo ed il primo decennio del Novecento che furono attuate una serie di politiche agricole ed urbanistiche volte a migliorare l'aspetto della citt\u00e0: nel 1880 apr\u00ec la tratta Milano-Vimercate, mentre nel 1884 si vide l'inaugurazione della seconda tratta del Canale Villoresi. Inoltre, sul finire del secolo, aprirono vari opifici che segnarono in parte la fine dell'egemonia agricola sul territorio.\nUscito dall'esperienza della Grande guerra con il sindaco Giovanni Santini, il comune fu poi amministrato, sotto il Ventennio, dal podest\u00e0 Ercole Balconi, che modernizz\u00f2 alcuni aspetti sociali e industriali locali, facendo passare la citt\u00e0 da una condizione prevalentemente agricola ad una protoindustriale. Centro propulsore della lotta partigiana, Brugherio fu poi coinvolta nel boom economico che le diede l'aspetto di una citt\u00e0 fornita di servizi e di industrie secondo la geografia umana propria dell'hinterland milanese.\nSimboli.\nLo stemma della Citt\u00e0 di Brugherio \u00e8 stato concesso con regio decreto del 12 febbraio 1930 e il gonfalone con il decreto del presidente della Repubblica del 5 agosto 1966. \nSociet\u00e0.\nEvoluzione demografica.\nDal XVIII all'unificazione nel Comune di Brugherio.\nNel corso del secolo dei Lumi, la complessa realt\u00e0 amministrativa che caratterizzava l'attuale territorio comunale aveva spinto gli austriaci (signori della Lombardia dal 1714, dopo la guerra di successione spagnola) a procedere, come gi\u00e0 ricordato precedentemente, all'unificazione dei vari enti amministrativi. All'epoca, infatti, ogni cascina eleggeva un \"console\" da inviare ai rispettivi feudatari per informare loro delle decisioni e dei risultati ottenuti nella lavorazione dei campi. Nel 1751, Brugherio era divisa in quattro grandi unit\u00e0 amministrative:\nSan Damiano, invece, era un comune autonomo non infeudato ad alcun proprietario terriero. Ecco i dettagli anagrafici dei singoli comuni, ricavati prima dai catasti teresiani del 1751 e, poi, dai vari censimenti napoleonici ed austriaci:\nComune di Brugherio.\nLa tabella qui proposta riporta l'andamento demografico dal 1866 al 2011, basato sui censimenti e i dati ISTAT dopo. Si noti nel decennio 1961-1971 l'aumento vertiginoso della popolazione dovuta al fenomeno dell'emigrazione dal Meridione, fenomeno che coinvolse intensamente l'area milanese, localmente, comunit\u00e0 come quella di Cologno Monzese.\nEtnie e minoranze straniere.\nSecondo i dati ISTAT, al 1\u00ba gennaio 2018 la popolazione straniera residente era di persone, pari all'8,5 % di tutti i residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nLa religione prevalente \u00e8 quella cattolica (35.000 battezzati in totale), facente capo alla \"Comunit\u00e0 Pastorale Epifania del Signore\", nata il 1\u00ba settembre 2009 e comprendente le ex parrocchie brugheresi di San Bartolomeo, San Carlo, San Paolo e quella di San Carlo e Santa Maria Nascente di Sant'Albino, quest'ultima amministrativamente ricadente sotto il territorio di Monza. \u00c8 presente anche una chiesa evangelica che, dal 1989, si trova in Via Fabio Filzi; e una comunit\u00e0 dei Testimoni di Geova, in Via san Domenico Savio. Sono presenti, infine, altre confessioni minoritarie quali cristiani-ortodossi e musulmani, da come si pu\u00f2 vedere nei gruppi delle minoranze straniere legate all'Est Europa o all'Africa.\nCultura.\nIstruzione.\nBiblioteche.\nBrugherio possiede un'unica Biblioteca Civica, inaugurata il 14 maggio 1960 e che trov\u00f2, inizialmente, un piccolo spazio in quello che allora era il Palazzo Comunale. Spostata a fine degli anni '60 nel seminterrato della scuola Leonardo Da Vinci, a partire dagli anni '70 la biblioteca fu al centro di un progressivo incremento sia delle attivit\u00e0 culturali, che del patrimonio librario. A causa di questi motivi, nel dicembre 1982, in seguito al trasferimento degli uffici comunali in Villa Fiorita, Palazzo Ghirlanda divenne la sede definitiva della Biblioteca Civica, se si eccettuano gli anni 1998-2003 a causa di problemi strutturali che costrinsero l'istituzione a trasferirsi in alcuni locali del Centro Commerciale \"Kennedy\".\nLa Biblioteca, facente parte del Sistema Bibliotecario Nord-Est (nato a met\u00e0 degli anni '70) e comprendente le biblioteche di Brugherio, Bussero, Carugate, Cassina de' Pecchi, Cernusco sul Naviglio, Cologno Monzese e Vimodrone, ospita al suo interno una galleria espositiva e un salone polifunzionale dedito alle pi\u00f9 svariate attivit\u00e0 culturali. Il patrimonio complessivo della biblioteca, costituito non solo da volumi, ma anche da documenti audiovisivi, cartografici, elettronici, grafico-iconici, giornali e altro ancora, ammontava il 12 febbraio 2015 ad un totale di 61.523 unit\u00e0 documentarie.\nScuole.\nStoria della scuola nel territorio.\nSotto le varie dominazioni straniere (austriaci nel XVIII secolo, francesi ed infine ancora austriaci nella prima met\u00e0 del XIX secolo) furono effettuati vari tentativi di estendere, in nome dei principi illuministici, l'istruzione anche alle classi pi\u00f9 disagiate. La mancanza della forza di volont\u00e0 da parte dei poteri locali, il boicottaggio degli stessi genitori (essendo contadini, avevano bisogno dei figli nel lavoro dei campi) e altri impedimenti non risolsero il problema dell'analfabetismo, ancora dilagante nell'avanzata regione lombarda all'indomani dell'Unit\u00e0.\nL'istruzione a Brugherio nel XIX secolo.\nPer quanto riguarda Brugherio, la prima scuola fu aperta a Baraggia nel 1809, in piena dominazione napoleonica, una sola classe maschile che continuer\u00e0 ad essere attiva per tutto il periodo austriaco; i ragazzi di San Damiano dovevano invece recarsi a Monza, presso la chiesa di San Gerardo, finch\u00e9 nel 1903 non iniziano le prime lezioni sul territorio sandamianese. Con l'avvento dell'Unit\u00e0 e la creazione del comune di Brugherio, la giunta municipale provveder\u00e0, a partire dal 1874, ad adibire alcuni locali di Palazzo Ghirlanda per le lezioni scolastiche.\nLe scuole nella prima met\u00e0 del XX secolo.\nA partire dal '900, Brugherio vide sorgere altre strutture scolastiche. In primo luogo, l\"Asilo Umberto I e Margherita\", il quale fu realizzato grazie al lascito di 12.000 lire da parte della contessa Teresa Vigoni della Somaglia e a quello della madre di una suora facente parte della Congregazione di Maria Bambina. Realizzato come ente morale il 3 agosto 1903, inizialmente l'asilo trov\u00f2 spazio in due locali di Palazzo Ghirlanda, finch\u00e9 nel 1910 l'asilo fu trasportato nel salone dell'oratorio femminile delle suore di Maria Bambina, nucleo da cui poi, nei decenni a venire, furono realizzati nuovi spazi attraverso l'opera benefica di alcune famiglie locali. Dal 1910 l'asilo fu gestito dalle suore di Maria Bambina. Tra il 1927 e il 1928, in pieno fascismo, fu eretta la prima scuola elementare (\"Scuola Federico Sciviero\"), che entr\u00f2 in funzione nel settembre del '28 e che fu terminata nel 1939 e dedicata al soldato brugherese Federico Sciviero, morto in Libia nel 1940.\nDal '45 ad oggi.\nDopo la Liberazione (1945), si vide un progressivo intensificarsi dell'istruzione professionale nella \"Scuola di avviamento professionale\" in quanto molti giovani brugheresi erano destinati ad intraprendere lavori artigianali o di periti tecnici. Nel 1966, fu eretta la prima scuola secondaria di primo grado (la \"Leonardo da Vinci\"), seguita poi, nel corso dei decenni successivi, da altre sedi a San Damiano (\"Eduardo de Filippo\") e a sud del quartiere centro, con la scuola intitolata a John Fitzgerald Kennedy. Attualmente, Brugherio \u00e8 dotata di numerosi istituti scolastici, statali o paritari, che vanno dalla scuola dell'infanzia alla secondaria di primo grado (ad esempio: la \"Elve Fortis\", la \"Don Giuseppe Camagni\" e la \"Alessandro Manzoni\"). Sono presenti, inoltre, anche un istituto di avviamento professionale, l\"Istituto Luigi Clerici\"; e un istituto musicale, la \"Fondazione Luigi Piseri\".\nMusei.\nDa ricordare, sia per la quantit\u00e0 che per la qualit\u00e0 dei cimeli riportati, \u00e8 il \"Museo Miscellaneo Galbiati\", aperto nel 1950 dal cav. Fermo Galbiati. Il museo, riconosciuto di valore anche dal Ministero dei Beni Culturali, comprende:\nNel 2018 \u00e8 stato allestito il \"MIC\" (Museo In Comune), ovvero un museo virtuale delle 200 opere d'arte in possesso del Comune di Brugherio che potranno essere visionate da chiunque tramite la rete web, progettato dall'amministrazione Troiano fin dal 2013 e che ha richiesto la partecipazione di tre storici dell'arte per la catalogazione e l'analisi descrittiva delle varie opere.\nMedia.\nTelevisione.\nBrugherio ospita, al confine col comune di Cologno Monzese, la sede del \"canale QVC\", rete trasmittente spot commerciali a livello internazionale.\nCineteatro.\nBench\u00e9 Brugherio disponga del solo Cineteatro San Giuseppe (legato all'Oratorio maschile adiacente), intorno a questo stabile operano una serie di compagnie teatrali che hanno risonanza anche al di fuori dei territori comunali, per via della partecipazione di attori/attrici del calibro: di Angela Finocchiaro e Maria Amelia Monti; Leonardo Manera; Giuseppe Fiorello; Luigi De Filippo. I principali appuntamenti sono il \"Fuori Pista\", il Cinecircolo \"Robert Bresson\", e la \"Stagione Teatrale\".\nArte.\nBrugherio, in un breve periodo della sua storia, fu al centro di un piccolo rinascimento culturale dovuto ad un gruppo di giovani artisti (Max Squillace, Franco Ghezzi, Antonio Teruzzi, Adriano Marangoni) i quali decisero di intraprendere una serie di iniziative culturali in campo artistico, musicale e teatrale per avvicinare i brugheresi alla sensibilit\u00e0 artistica. Grazie all'avallo dell'amministrazione democristiana guidata da Ettore Giltri (1965-1975), nel 1971 gli artisti ottennero la Villa Sormani per ospitare i loro spettacoli. Dopo alcuni anni di febbrile attivit\u00e0, problematiche interne al gruppo ne causarono il discioglimento, senza per\u00f2 che l'attivit\u00e0 di ciascun singolo artista venisse meno. Difatti, nel corso degli anni, vari artisti (Milena Sangalli, Enrica Schiro, Elio Nava, Franco Ghezzi, Gianmario Mariani, Max Squillace, Walter Gatti e altri) aprirono vari studi artistici nel centro citt\u00e0 (Via Tre Re, Via Cavour) o infine presso alcune cascine (come Cascina Guzzina), mostrando i loro lavori in varie occasioni locali, nazionali ed internazionali.\nMusica.\nA Brugherio \u00e8 presente una banda musicale con scuola di musica e \"junior band\": il Corpo musicale San Damiano Sant'Albino, che ha sede a San Damiano. \u00c8 stato fondato nel 1906 ed \u00e8 tuttora in attivit\u00e0, ricevendo riconoscimenti locali e nazionali. Oltre alla banda, Brugherio possiede una scuola di musica istituita nel 1984 dall'allora assessore alla cultura Luigi Piseri e a lui intitolata. Dal 2007 la scuola \u00e8 divenuta attivit\u00e0 principale della neo-costituita Fondazione Luigi Piseri.\nEventi.\nA parte le sagre paesane e le feste stagionali, due sono le ricorrenze particolari che si distinguono rispetto a quelle dei paesi vicini:\nLa Festa di Occhiate.\nFesta paesana (conosciuta anche col nome di \"Festa sull'Aia\") che si tiene in settembre presso la Cascina di Occhiate. La prima edizione risale al 1984 e fu organizzata dai signori Anselmo e Luigi Peraboni, i quali vollero mantenere vive le tradizioni paesane organizzando balli, convivi in cascina, attivit\u00e0 ludiche (quali la danza sull'aia e la pesca di san Patrizio) e varie processioni religiose. L'aspetto pi\u00f9 caratteristico, per\u00f2, \u00e8 il \"palio delle oche\", conosciuto in dialetto locale col nome di \"palio di uch\u00e8t per tut i bagaii e i tusan\u00e8t \"(ossia Palio delle oche per tutti i bambini e le bambine), durante il quale le oche sono tenute al guinzaglio da parte dei piccoli partecipanti.\nL'Epifania.\nVista la grande importanza delle Reliquie dei Magi conservate a San Bartolomeo, la solennit\u00e0 dell'Epifania \u00e8 una tradizione molto sentita presso i brugheresi, i quali sono profondamente affezionati nei confronti degli \"\u00fcmitt\". Infatti, al termine della celebrazione eucaristica, il reliquiario viene posto davanti all'altare maggiore, perch\u00e9 i fedeli possano venerare le sante reliquie. La devozione, che fino agli anni '50 del secolo scorso attirava a Brugherio persone provenienti dai paesi confinanti, si \u00e8 affievolita nei decenni successivi, a causa dell'avanzare della laicizzazione della societ\u00e0. Recentemente, per\u00f2, grazie ad una serie di iniziative culturali e religiose, patrocinate dalla parrocchia, dal Comune e anche dagli stessi arcivescovi di Milano (tra le quali si ricordano la rievocazione della traslazione delle reliquie e la partecipazione di una delegazione brugherese a Colonia per commemorare l'arrivo delle reliquie nella citt\u00e0 renana per volont\u00e0 di Rainaldo di Dassel), i brugheresi si sono sensibilizzati su questo patrimonio storico-religioso.\nGeografia antropica.\nFrazioni.\nBrugherio, come si \u00e8 visto nella sezione storica, non \u00e8 mai stata una realt\u00e0 unificata dal punto di vista amministrativo, anche se lo fu dal punto di vista religioso e l'assemblamento delle stesse cascine e centri rurali era denominato come \"Brugh\u00e9\". Pertanto, le frazioni non assunsero soltanto un ruolo significativo dal punto di vista etnico-antropologico, ma anche dal punto di vista della loro stessa identit\u00e0 politico-istituzionale. Si elencano in questa sede le frazioni pi\u00f9 importanti del territorio.\nSan Damiano.\nSan Damiano \u00e8, insieme a Cassina Baraggia, una delle localit\u00e0 pi\u00f9 antiche del territorio brugherese. Situata all'estremo nord del territorio comunale, la sua presenza \u00e8 attestata sin dall'853, grazie ad un documento in cui \u00e8 citata una cappella dedicata ai santi Cosma e Damiano, cappella da cui la localit\u00e0 prende il nome. Nel 1582 decise di non entrare a far parte della comunit\u00e0 parrocchiale fondata da san Carlo per rimanere sotto quella pi\u00f9 ricca di San Gerardo mentre nel XVIII secolo risultava essere un piccolo comune infeudato alla potente famiglia degli Alari di Cernusco. Dopo la parentesi napoleonica, nel 1816 ritorn\u00f2 ad essere comune restando come tale fino al 1866, anno dell'unificazione. \nBaraggia.\nCassina (o Cascina) Baraggia (da \"barazia\", ossia \"sterpaglia\", \"terreno incolto\") compare per la prima volta nei documenti a partire dall'VIII secolo. Situata a nord dell'attuale territorio comunale, era di propriet\u00e0 del monastero di Sant'Ambrogio di Milano per poi, nel 1459, essere infeudata alla famiglia dei Secco Borella di Vimercate. Divenuto un Comune autonomo nel XVIII secolo, gran parte del territorio era di propriet\u00e0 delle monache del monastero di Santa Caterina alla Chiusa di Milano e, in seguito alle soppressioni giuseppine e napoleoniche, la sua propriet\u00e0 fu divisa tra i Veladini e i Noseda. Ridivenuto Comune autonomo dal 1816, fu soppresso nel 1866 con l'unificazione.\nMoncucco.\nMoncucco, localit\u00e0 situata a sud-ovest dell'attuale territorio comunale, era uno dei Comuni fondatori di Brugherio. Sviluppatasi intorno alla villa dei conti Bolagnos prima e dei Sormani-Andreani poi, Moncucco, facente parte della Corte di Monza, fu nel XVIII secolo spettatrice del volo in mongolfiera di Paolo Andreani (1784). Nel corso dell'800, grazie al mecenatismo di Gian Mario Andreani ed all'intelligenza dell'architetto Giocondo Albertolli, fu trasportato da Lugano il tempietto in stile bramantesco che tuttora si pu\u00f2 osservare lungo la Strada Provinciale 3. Ultimo sindaco fu il conte Alessandro Sormani-Andreani, quando nel 1866 Moncucco divent\u00f2 parte del nuovo comune di Brugherio.\nDorderio ed Increa.\nLa Cascina Dorderio, situata a sud di Brugherio, era una volta una localit\u00e0 autonoma che, nella seconda met\u00e0 del \u2018700, fu aggregata al pi\u00f9 grande comune di Moncucco. Infeudata ai marchesi Carpani, nel XIX secolo divenne propriet\u00e0 della famiglia Butti. Vicina a Dorderio v'era un'altra cascina, quella di Increa, la quale faceva parte del territorio comunale di Cernusco Asinario, l'attuale Cernusco sul Naviglio. Facente nel Medioevo parte della Pieve della Martesana, dal catasto del 1721 risultava propriet\u00e0 della famiglia Zumenz\u00f9 mentre, nel XIX secolo, fu propriet\u00e0 dei conti Ottolini prima e poi dei borghesi Tizzoni. Entr\u00f2 a far parte di Brugherio con la sua costituzione a Comune.\nL'Edilnord.\nRealt\u00e0 urbanistica e condominiale particolare nel tessuto sociale cittadino, il comprensorio Edilnord fu costruito negli anni '60 (pi\u00f9 precisamente tra il 1964 ed il 1970) dall'allora imprenditore edile Silvio Berlusconi. Abitato prevalentemente da milanesi che hanno deciso di lasciare la metropoli per la provincia, il comprensorio \u00e8 dotato di un parco interno, di un supermercato, di una farmacia e di altre attivit\u00e0 che la rendono indipendente, per molti aspetti, dai servizi offerti dalla citt\u00e0 di Brugherio.\nI Villaggi.\nNel corso del '900, con la progressiva industrializzazione del territorio, i proprietari di vari stabilimenti (la Pirelli di San Damiano; la Falck di Sesto San Giovanni; la Marzotto di Brugherio; e cos\u00ec via), seguendo una linea di pensiero che affondava le radici nel paternalismo borghese, decisero di creare delle aree abitative per i loro dipendenti insieme a vari servizi ricreativi e sociali per una vita regolare delle famiglie degli operai. A Brugherio sono presenti il Villaggio Marzotto, aperto agli inizi degli anni '50, al quale erano annessi una scuola dell'infanzia (l'ex scuola gestita dalle suore di Maria Ausiliatrice), una piscina ed un cinema; il Villaggio Falck, a sud di Brugherio, costruito dalla Falck di Sesto; il Villaggio \"Don Camagni\", inaugurato nel 1965 e chiamato cos\u00ec per ricordare la figura del parroco don Giuseppe Camagni.\nEconomia.\nL'agricoltura.\nL'agricoltura fu l'attivit\u00e0 principale dei brugheresi fino ai primi decenni del XIX secolo, quando i primi impianti industriali si installarono sul territorio comunale. L'attivit\u00e0 agricola, inquadrata all'interno dell'economia capitalista agraria ereditata dall'intraprendenza dell'aristocrazia lombarda del XVIII secolo, prevedeva soprattutto la coltivazione di grano, orzo, frumento e altri prodotti di sussistenza da un lato, e dall'altro della bachicoltura, da cui si ottenevano prodotti come seta e affini. Il settore agricolo, fortemente ridimensionato nella prima met\u00e0 del '900 con lo sviluppo artigianale prima e industriale poi (seguito dall'indebolimento della classe aristocratico-borghese che impediva ai contadini di avviarsi al lavoro in fabbrica), lo rendeva nel 1986 \u00abun ambito marginale della vita economica e produttiva di Brugherio\u00bb.\nL'artigianato.\nTra il XVIII secolo e gli anni '20/'30 del secolo scorso, proliferarono in gran numero sul territorio brianzolo botteghe dedite all'arte della bachicoltura, rendendo tale attivit\u00e0 artigianale uno dei cavalli di battaglia delle comunit\u00e0 lombarde nella prima met\u00e0 del XIX secolo. Dopo un allentamento della produzione dovuta ad un'epidemia che colp\u00ec i bozzoli nel 1855 circa, la produzione torn\u00f2 ai livelli della prima met\u00e0 dell'Ottocento. La seta ricavata era poi lavorata finemente nelle varie filande che costellevano il centro di Brugherio all'alba del XX secolo. L'attivit\u00e0 serica entr\u00f2 definitivamente in crisi a partire dagli anni '20/'30, a causa della crisi del settore e dell'imporsi dell'industrializzazione, spegnendosi definitivamente dopo la Seconda guerra mondiale. Il resto della popolazione non dedita alla bachicoltura, era invece occupata in altri settori artigianali quali la falegnameria, le officine da fabbro e le serramenta.\nL'industria.\nUna prima fase di industrializzazione di Brugherio si ebbe gi\u00e0 sotto il periodo fascista. L'installarsi delle ditte Pirelli, Gibellini, Marzotto e Rista determin\u00f2 l'inglobamento di moltissimi brugheresi, sia uomini che donne, nel personale operaio di queste grandi aziende, determinando un mutamento del panorama socio-economico cittadino, accentuato anche dalla costruzione della nuova centrale elettrica. Secondo il censimento del 1936, su 9982 abitanti il 78,1% lavorava nell'industria, mentre il restante 13,9% continuava a dedicarsi al settore primario. L'industrializzazione brugherese tocc\u00f2 il culmine, per\u00f2, nel dopoguerra, tra gli anni '50 e '60: oltre alle citate aziende, Brugherio vide la realizzazione dello stabilimento della ditta monzese Candy, pronta in quegli anni a diventare una punta di diamante del \"made in Italy\"; e quella della fabbrica Manuli, inserita nell'industria della gomma. In seguito alla retrocessione economica degli anni '70, ci fu la chiusura di quasi tutti gli stabilimenti con l'eccezione della Candy, retrocessione che per\u00f2\nL'industria brugherese, inserita in un \u00absistema, dotato di un grado di coerenza interna e di specificit\u00e0\u00bb che non rendono l'economia briantea una succursale di quella dell\"hinterland\" milanese, all'alba del 1982 presentava due industrie alimentari, cinque tessili, sette legnamifici e mobilifici, trentatr\u00e9 meccaniche, quattordici chimiche ed altre sette inserite in altri settori, per un totale di 68 fabbriche con 3.301 dipendenti. Attualmente, l'economia brianzola (e quindi anche quella brugherese) fa parte del cosiddetto \"pentagono industriale\" i cui centri polari sono Parigi, Londra, Amburgo, Monaco di Baviera e Milano.\nI servizi.\nBrugherio, cos\u00ec come il resto dell'economia lombarda e dell\u2019hinterland milanese, \u00e8 ormai avviata a sviluppare un'economia basata sul settore terziario funzionale al secondario. Vi sono difatti due centri commerciali: il Bennet, in Viale Lombardia e aperto sul finire degli anni '90; ed il \"Centro Commerciale Kennedy\", situato nell'omonima Via. A Brugherio si trovano anche alcuni istituti di credito cooperativi, ovvero le filiali dell'Intesa San Paolo, del Monte dei Paschi di Siena, BPM e della Deutsche Bank. Oltre alla presenza del settore finanziario, si ricorda la presenza anche di centri assicurativi di livello nazionale quali Generali, INA-Assitalia e la Cattolica Assicurazioni.\nBench\u00e9 non sia dotata di un centro ospedaliero, Brugherio fa riferimento all'Ospedale Civile di Vimercate tramite l'AST locale in Viale Lombardia, con la presenza di numerosi ambulatori clinici. Sempre sul territorio ha anche luogo, dal 1986, una sede distaccata degli Istituti Clinici Zucchi, celebre struttura sanitaria attiva da pi\u00f9 di cento anni. Infine, come offerta di servizi nei confronti degli anziani, vi sono le due RSA \"Villa Paradiso\" e \"Il Bosco in Citt\u00e0\". Nelle vicinanze di Brugherio sono presenti vari ospedali. I pi\u00f9 vicini sono: Uboldo di Cernusco, San Raffaele di Milano, Citt\u00e0 di Sesto San Giovanni e San Gerardo di Monza.\nInfrastrutture e trasporti.\nStrade.\nBrugherio si trova al centro dell'innesto di grandi reti stradali della regione. In primo luogo, Brugherio \u00e8 raggiungibile dall'Autostrada A4 Milano-Venezia tramite le uscite \"Agrate Brianza\", \"Tangenziale Est\" e \"Sesto San Giovanni.\" Per quanto riguarda le tangenziali milanesi, la Tangenziale Est permette di raggiungere il Comune tramite le uscite \"Cologno Nord\", \"Cologno Sud\", \"Cernusco sul Naviglio - Brugherio\" e \"Carugate;\" mentre dalla Tangenziale Nord tramite le uscite \"Sesto San Giovanni\" e \"Monza Sant'Alessandro.\"\nBrugherio inoltre \u00e8 percorsa da varie strade provinciali, ossia: la Strada provinciale 3 Milano-Vimercate-Imbersago; la Strada provinciale 208 Brugherio-Carugate; la Strada provinciale 209 Brugherio-Sesto San Giovanni; ed infine la Strada provinciale 113 Monza-Cernusco sul Naviglio.\nMobilit\u00e0 urbana.\nAutobus.\nIl territorio comunale \u00e8 attraversato da numerose fermate di autobus facenti capo ad Autoguidovie, all'Azienda Trasporti Milanesi (ATM) e al gruppo Nord-Est Trasporti (NET), societ\u00e0 del Gruppo ATM. Per l'esattezza, Brugherio \u00e8 attraversata dalle linee:\n\u2022 z203 (del gruppo Autoguidovie), con tragitto Cologno Nord M2 - Brugherio - Monza FS;\n\u2022 z201, con tragitto (ATM) Sant'Alessandro - San Damiano - Sant'Albino;\n\u2022 z301(ATM) con tragitto verso Milano Lampugnano;\n\u2022 707 (ATM).\nGestite dal gruppo NET\n\u2022 linee z302, z303, z304 che corrispondono rispettivamente a circolare destra, circolare sinistra e circolare unica e collegano varie parti della citt\u00e0 con la stazione metropolitana di Cologno Nord;\n\u2022 z323 (NET), con tragitto Cologno Nord M2 - Brugherio - Concorezzo - Vimercate (alcune corse sono deviate verso Milano Teodosio, passando per Crescenzago, Cimiano e Udine);\n\u2022 z305(NET), con tragitto Cologno Nord M2 - Brugherio - Carugate - Cernusco*ITSOS* - Villa Fiorita M2.\nSi ricorda, infine, che fino al 1981 Brugherio era servita dalla tranvia Milano-Vimercate, poi soppressa.\nRete metropolitana.\nUn discorso a parte riguarda la rete metropolitana. Brugherio, nei comuni confinanti di Cernusco sul Naviglio, Sesto San Giovanni e Cologno Monzese, sono situate le stazioni ferroviarie di Cernusco sul Naviglio e Villa Fiorita per il territorio di Cernusco; quelle di Sesto 1\u00ba Maggio FS e Sesto Rond\u00f2 nel territorio di Sesto San Giovanni; ed infine, a poche centinaia di metri dal confine di Brugherio vi \u00e8 Cologno Nord, capolinea della metropolitana M2 di Milano.\nDa decenni si parla di un prolungamento della rete M2 fino a Vimercate, passando per Brugherio, ma i costi onerosi del progetto hanno sempre rinviato l'esecuzione materiale della proposta. Nel dicembre 2012 \u00e8 stato consegnato al Comune di Milano (soggetto attuatore: Provincia di Milano) il Progetto Definitivo del prolungamento della linea metropolitana M2 di Milano in direzione nord-est, da Cologno Nord a Vimercate, con cinque stazioni: Brugherio, Carugate, Agrate Brianza-Colleoni, Concorezzo e Vimercate.\nSport.\nIstituzione Centro Olimpia Comunale.\nLo sport a Brugherio ha cominciato ad essere praticato in apposite strutture a partire dagli anni '70. Prima, difatti, vi erano strutture per privati o legate a grandi aziende come la Marzotto:\nFu per\u00f2 nel 1973 che si cominci\u00f2 a parlare della costruzione di uno dei tanti \"Centri Olimpia\" che stavano sorgendo in Italia per iniziativa del governo centrale. A Brugherio, su iniziativa dell'assessore allo sport Ernesto Gadda e del CONI, viene creato a Brugherio, in prossimit\u00e0 del centro residenziale Edilnord, un luogo pubblico dove poter praticare esercizi all'aria libera e non solo (vi sono corsi di pallavolo, tennis, minivolley, basket, minibasket e ginnastica ritmica moderna), col fine di intendere lo sport \u00abcome strumento di educazione e formazione personale e sociale\u00bb. Nel novembre del 1995 il centro fu municipalizzato.\nCentro Sportivo Comunale.\nSull'esperienza del Centro Olimpia, sempre negli anni '70 l'amministrazione guidata da Giuseppe Cerioli (1975-1985) decise di aprire un centro sportivo comunale al confine nord-est della citt\u00e0, lungo le attuali vie San Giovanni Bosco ed Aldo Moro. Progettato a partire dal 1978, il centro fu aperto l'11 ottobre del 1982. Il centro, che comprende sia un centro natatorio (ovvero la piscina comunale, inaugurata nel 1992) che uno legato al fitness e alle attivit\u00e0 sportive (campi da tennis scoperti e coperti; due campi da calcio ed una pista di atletica leggera), \u00e8 uno dei cuori pulsanti per chi pratica sport a Brugherio.\nCentro Sportivo Paolo VI.\nAppartenente alla Comunit\u00e0 Pastorale Epifania del Signore, opera a Brugherio dal 1975 e offre un ventaglio di pratiche sportive tra cui il basket, il volley, il pattinaggio a rotelle ed il calcio.\nLe societ\u00e0.\nNumerose sono le societ\u00e0 sportive a Brugherio che spaziano per ogni disciplina. Tra le pi\u00f9 significative, si ricordano l\"Associazione Calcio Brugherio\", la squadra di pallavolo dei \"Diavoli Rosa\" e l\"Atletica Brugherio\". Oltre a queste tre, tra le associazioni sportive storiche si ricordano la sezione del Club Alpino Italiano e la Societ\u00e0 ciclistica Brugherio Sportiva."}
{"id": "100777", "revid": "1543377", "url": "https://it.wikipedia.org/wiki?curid=100777", "title": "Alice \u00e8 il diavolo - Storia di una radio sovversiva", "text": "Alice \u00e8 il diavolo - Storia di una radio sovversiva \u00e8 un libro del 1976 scritto dal collettivo A/traverso fondatore di Radio Alice che tratta della storia di una delle prime e pi\u00f9 famose radio libere italiane.\nIl libro \u00e8 stato ripubblicato nel 2002 dalla casa editrice Shake edizioni, mentre l'originale, edito da L'erba Voglio \u00e8 quasi introvabile."}
{"id": "100780", "revid": "124800186", "url": "https://it.wikipedia.org/wiki?curid=100780", "title": "Comunicazione", "text": "Per comunicazione (dal latino \"cum\" = \"con\", e \"munire\" = \"legare, costruire\" e dal latino \"communico\" = \"mettere in comune, far partecipe\") si intende il processo e le modalit\u00e0 di trasmissione di un'informazione da un individuo a un altro (o da un luogo a un altro), attraverso lo scambio di un messaggio elaborato secondo le regole di un determinato codice comune. \nMa siccome non c'\u00e8 comunicazione in assenza del processo di ricezione, la comunicazione umana (ad esempio) necessita di almeno due individui entrambi in grado sia di trasmettere che di ricevere, i messaggi elaborati in un codice comune (direttamente o in differita nel tempo). E dunque, dovrebbe intendersi come il processo e le modalit\u00e0 di trasmissione e ricezione di informazioni, ecc. In questo senso, la TV e la Radio, non sono mezzi di comunicazione, ma solo di trasmissione. Al contrario, il sistema postale, il telefono o i ricetrasmettitori radio (CB, ecc.) sono a tutti gli effetti mezzi di comunicazione.\nDescrizione.\nStudio.\nLa comunicazione riguarda sia l'ambito quotidiano, sia l'ambito pubblicitario e delle pubbliche relazioni: in ciascuno di questi ambiti la comunicazione ha diverse finalit\u00e0.\nGli agenti della comunicazione possono essere persone umane, esseri viventi o entit\u00e0 artificiali. \u00c8 colui che \"riceve\" il messaggio ad assegnare a questo un significato, per cui \u00e8 la potenzialit\u00e0 creativa dell'essere umano ad assegnare significati ad ogni cosa, creando il \"sistema comunicazione\" con le sue due caratteristiche: l'immaginazione e la creazione di simboli. \u00c8 tuttavia argomento di discussione se la comunicazione presupponga l'esistenza di coscienza, o se si tratti di un processo che pu\u00f2 avvenire anche tra macchine. Se infatti \u00e8 colui che riceve la comunicazione ad assegnare un significato, ogni \"cosa\" pu\u00f2 comunicare.\nIl concetto di comunicazione comporta la presenza di un'interazione tra soggetti diversi, detti mittente e destinatario: si tratta in altri termini di un'attivit\u00e0 che presuppone un certo grado di cooperazione. Ogni processo comunicativo avviene in entrambe le direzioni e, secondo alcuni, non si pu\u00f2 parlare di comunicazione l\u00e0 dove il flusso di segni e di informazioni sia unidirezionale. Se un soggetto pu\u00f2 parlare a molti senza la necessit\u00e0 di ascoltare, siamo in presenza di una semplice trasmissione di segni o informazioni.\nNel processo comunicativo che vede coinvolti gli esseri umani ci troviamo cos\u00ec di fronte a due polarit\u00e0: da un lato la comunicazione come atto di pura cooperazione, in cui due o pi\u00f9 individui \"costruiscono insieme\" una realt\u00e0 e una verit\u00e0 condivisa; dall'altro la pura e semplice trasmissione, unidirezionale, senza possibilit\u00e0 di replica, nelle varianti dell'imbonimento televisivo o dei rapporti di caserma. Nel mezzo, naturalmente, vi sono le mille diverse occasioni comunicative che tutti viviamo ogni giorno, in famiglia, a scuola, in ufficio, in citt\u00e0.\nModello formale del processo di comunicazione.\nIl processo comunicativo, secondo il modello Shannon-Weaver, si basa su alcuni elementi fondamentali: \nQuesti elementi sono necessari per costruire un modello della comunicazione che preveda anche due atti comunicazionali da parte dell'emittente e del ricevente: la codifica e la decodifica delle informazioni.\nLa caratteristica fondamentale della maggior parte dei processi di comunicazione \u00e8, per\u00f2, che la presenza del ricevente non implica necessariamente l'assunzione completa dell'informazione: ci\u00f2, infatti, dipende sia dall'efficacia del canale sia, soprattutto, dal risultato dell'interpretazione (significazione inversa) del messaggio da parte del ricevente; tale risultato \u00e8 fortemente influenzato dal livello di condivisione del codice, quando questo non \u00e8 univoco, come spesso accade nei linguaggi estremamente complessi e, quindi, in ultima analisi, dai fattori che influenzano l'emittente ed il ricevente. Perci\u00f2, specificatamente nell'ambito delle teorie psicologiche ed etologiche ed usualmente nei modelli generali sulla comunicazione pi\u00f9 utilizzati, si introduce il \"contesto\", perch\u00e9 quest'ultimo influisce sui due processi di significazione (dell'emittente e del ricevente) e, quindi, costituisce in tali modelli il sesto elemento fondamentale e rappresenta uno spazio che viene condiviso da tutti i membri che comunicano.\nCome si \u00e8 detto, il processo comunicativo ha un'intrinseca natura bidirezionale, quindi il modello va interpretato nel senso che si ha comunicazione quando gli individui coinvolti sono a un tempo emittenti e riceventi messaggi.\nIn realt\u00e0, anche in un monologo chi parla ottiene dalla controparte un \"feedback\" continuo, anche se il messaggio non \u00e8 verbale, un esempio ne \u00e8 la frase: \"parla quanto vuoi, io non ti ascolto\". Questo fenomeno \u00e8 stato riassunto con l'assioma di Paul Watzlawick, secondo il quale, in una situazione in presenza di persone, \"non si pu\u00f2 non comunicare\": perfino in una situazione anonima, come in un vagone della metropolitana, noi emettiamo per i nostri vicini continuamente segnali non verbali (che significano pressappoco \"anche se sono a pochi centimetri da te, non ti minaccio e non intendo immischiarmi nella tua sfera intima\"), e i nostri compagni di viaggio accolgono il messaggio, lo confermano e lo rinforzano (\"bene; lo stesso vale per me nei tuoi confronti\").\nGi\u00e0 da questo semplice modello possiamo individuare diversi aspetti potenzialmente problematici del processo comunicativo:\nDa quanto appena detto emerge chiaramente che la comunicazione non sempre \"funziona\"; questo dato viene confermato innumerevoli volte dalla nostra esperienza quotidiana. In situazioni particolari come i conflitti interpersonali, o anche quando sono in gioco patologie mentali la comunicazione diventa particolarmente difficile e pu\u00f2 produrre ulteriore disagio.\nDisturbi nella comunicazione.\nLa comunicazione pu\u00f2 essere disturbata da un \"rumore\", cio\u00e8 qualunque fattore, sia fisico che psicologico, che interrompa o ostacoli il processo.\nPer ovviare al problema del rumore si hanno due possibili vie da seguire:\nRumore, ridondanza e feedback rendono la comunicazione dinamica.\nTipi di rumore.\nI possibili tipi di rumore che si possono presentare sono:\nPsicologia.\nIn senso psicologico la comunicazione vuole intendere lo scambio di stimoli e risposte tra due o pi\u00f9 soggetti di cui una delle forme pi\u00f9 diffuse \u00e8 denominata narrativit\u00e0 oppure \"narrativity\".\nLo stile comunicativo (o \"norma stilistica\") adottata dal comunicatore, \u00e8 in grado di far emergere elementi sottostanti, quali, tra quelli proposti in letteratura: le energie personali del parlante, la forma e condizione fisica, lo stato di motivazione e di attivazione (arousal) dal quale si inferisce l'importanza del messaggio per il parlante stesso, ad esempio in un discorso in pubblico, e quanto il tema trattato abbia impatto emotivo per chi lo tratta, fino, a volte, a superare la soglia di resistenza emotiva del parlante stesso e generare fenomeni esterni osservabili come il pianto, il riso, il panico, e specifici stati emotivi; la comunicazione osservabile ha quindi substrati psicologici che vanno dal piano dello stato fisico, a quello emotivo, allo stato dell'umore, sino alla personalit\u00e0 del parlante. La lettura di questi livelli chiede in genere un tipo di osservazione professionale. Sebbene intuitivamente si possano cogliere segnali, la raccolta sistematica di questi \"segnali deboli\" richiede sistemi complessi e codificati, come il \"Facial Action Coding System\" (F.A.C.S) di Paul Ekman e altri.\nModelli di comunicazione interpersonale.\nPaul Watzlawick ed i suoi colleghi, nel 1967, hanno introdotto un'importante differenza nello studio della comunicazione umana: ogni processo comunicativo tra esseri umani possiede due dimensioni distinte, il contenuto (ci\u00f2 che le parole dicono) e la relazione (quello che i parlanti lasciano intendere, sia a livello verbale che non, sulla qualit\u00e0 della relazione che intercorre tra loro).\nNel 1981, lo psicologo Friedemann Schulz von Thun, dell'Universit\u00e0 di Amburgo, ha proposto un modello di comunicazione interpersonale che distingue quattro dimensioni diverse, nel cosiddetto \"quadrato della comunicazione\":\nQueste quattro dimensioni si possono tener presenti sia nel formulare messaggi che nell'ascolto e nell'interpretazione dei messaggi di altri; in questo secondo caso la \"scuola di Amburgo\" parla delle \"quattro orecchie\" (corrispondenti ai \"quattro lati del quadrato della comunicazione\") su cui ci si pu\u00f2 sintonizzare, ad esempio, per riuscire a \"prendermela\", ad offendermi nell'ascoltare la comunicazione x, dovr\u00f2 assegnare ad essa significato sintonizzandomi sull'orecchio \"giallo\", quello che tende a vedere nella comunicazione degli altri il loro soppesarci, il segno cio\u00e8 di quanto questi ci rispettino.\nQuesto modello visualizza come si sia sempre liberi di assegnare a qualsiasi comunicazione un significato oppure un altro, evidenziando cos\u00ec il potere di chi ascolta nel contribuire a definire la qualit\u00e0 di un'interazione; con un po' di allenamento \u00e8 possibile, ad esempio, sintonizzarci sull'orecchio verde, invece che su quello giallo, e chiederci, dentro di noi, di fronte ad una comunicazione che ci pare irritante: \"come si sente, la persona che parla, per sentire il bisogno di parlarmi in questo modo?\" La comunicazione interpersonale, che coinvolge pi\u00f9 persone, \u00e8 basata su una relazione in cui gli interlocutori si influenzano vicendevolmente come in un circolo vizioso; essa \u00e8 suddivisa in:\nLa comunicazione nelle scienze economiche.\nPer \"comunicazione\", in senso economico, si intende uno degli elementi fondamentali del marketing mix. La comunicazione \u00e8 uno degli aspetti fondamentali del marketing, ed \u00e8 il mezzo attraverso il quale passano tutte le informazioni.\nPer \"comunicazione\", in senso professionale, si intende il vasto complesso di attivit\u00e0 lavorative che spaziano dal giornalismo, all'editoria elettronica, alla comunicazione d'impresa e al marketing, passando per la cinematografia e altro ancora.\n\u00c8 inoltre possibile adoperare la comunicazione esterna, tra gli altri scopi, per far conoscere i servizi e i progetti dell'ente, facilitare l'accesso ai servizi, conoscere e rilevare i bisogni dell'utenza, migliorare l'efficacia e l'efficienza dei servizi, favorire i processi di sviluppo sociale, economico e culturale, accelerare la modernizzazione di apparati e servizi e svolgere azioni di sensibilizzazione e policy making.\nLa comunicazione esterna.\nSi intende come \"comunicazione esterna\" quel tipo di comunicazione che l'impresa adotta verso il suo pubblico attraverso azioni di comunicazione di massa. Essa contribuisce a costruire la percezione della qualit\u00e0 del servizio e costituisce un canale permanente di ascolto e verifica del livello di soddisfazione del cliente/utente, tale da consentire all'organizzazione di adeguare di volta in volta il servizio offerto.\nNel marketing esistono tre strategie di comunicazione esterna che l'impresa pu\u00f2 utilizzare:\nLa comunicazione interna.\nLa \"comunicazione interna\" \u00e8 adottata dall'impresa per gestire il flusso di informazioni al suo interno. La comunicazione interna si pone come complementare e funzionale alla comunicazione esterna, dalla quale si differenzia perch\u00e9 veicolo principale per condividere qualsiasi tipo di messaggio, sia informativo che funzionale, da parte del pubblico interno all'ente.\nPrincipalmente si distinguono 3 categorie:\nLe tre modalit\u00e0 hanno la particolarit\u00e0 di essere tutte bi-direzionali ma solo l'ultima riscuote una certa modernit\u00e0 poich\u00e9 spinta ad eliminare una gerarchizzazione tra i membri di un ente e quindi inutili formalismi. L'efficacia della comunicazione interna dipende strettamente dalla qualit\u00e0 e quantit\u00e0 dei messaggi trasmessi e dal mezzo che si sceglie per veicolarli."}
{"id": "100785", "revid": "267046", "url": "https://it.wikipedia.org/wiki?curid=100785", "title": "90377 Sedna", "text": "90377 Sedna \u00e8 un oggetto transnettuniano di grandi dimensioni che orbita attorno al Sole su di un'orbita particolarmente eccentrica che lo porta ad avvicinarsi al sistema solare esterno in prossimit\u00e0 del perielio e ad allontanarsi fino ad oltre 5 giorni luce dal Sole quando si approssima all'afelio. Si tratta di un freddo planetoide, forse classificabile come pianeta nano una volta che l'Unione Astronomica Internazionale ne avr\u00e0 vagliato i parametri fisici, di dimensioni approssimativamente pari ai due terzi di quelle di Plutone.\nGli scopritori sostengono che Sedna sia il primo corpo della nube di Oort ad essere osservato, affermando che \u00e8 troppo lontano dal Sole per essere considerato un oggetto della fascia di Kuiper. Tuttavia \u00e8 assai pi\u00f9 vicino al Sole di quanto ci si attenderebbe da un oggetto della nube di Oort e la sua inclinazione orbitale non si discosta eccessivamente dall'eclittica. Quindi Sedna appartiene alla nube di Oort interna, una regione relativamente poco spessa situata sul piano dell'eclittica ed estesa dalla fascia di Kuiper sino alla nube di Oort esterna, di forma sferica. Altri astronomi si limitano a suggerire che le assunzioni precedenti circa il bordo esterno della fascia di Kuiper debbano essere riviste.\nPer Sedna, 2012 VP113 e 541132 Lele\u0101k\u016bhonua, gli unici altri oggetti conosciuti con parametri orbitali comparabili, viene definita la classe dei Sednoidi, costituita da oggetti transnettuniani con un perielio maggiore di e un semiasse maggiore pi\u00f9 grande di .\nTuttavia anche la stessa classificazione come oggetto transnettuniano viene contestata, perch\u00e9 Sedna non arriva mai abbastanza vicino a Nettuno per essere influenzato da esso. Altri ipotizzano che potrebbe essere stato portato nella sua orbita attuale da una stella di passaggio, probabilmente durante la formazione del sistema solare. Un'altra ipotesi suggerisce che la sua orbita possa essere una prova a sostegno di un ipotetico grande pianeta oltre l'orbita di Nettuno. L'astronomo Michael E. Brown, coscopritore di Sedna e dei pianeti nani Eris, Haumea e Makemake, crede che esso sia l'oggetto transnettuniano pi\u00f9 scientificamente importante trovato fino ad oggi, poich\u00e9 capire il perch\u00e9 della sua orbita insolita potrebbe fornire informazioni preziose sull'origine e sull'evoluzione del sistema solare.\nDal 28 settembre al 26 novembre 2004, quando 90528 Raywhite ricevette la denominazione ufficiale, \u00e8 stato l'asteroide denominato con il pi\u00f9 alto numero ordinale. Prima della sua denominazione il primato era di 82232 Heuberger.\nIl suo simbolo planetario \u00e8 .\nStoria delle osservazioni.\nSedna \u00e8 stato scoperto il 14 novembre 2003 da Michael Brown (California Institute of Technology), Chad Trujillo (Osservatorio Gemini) e David Rabinowitz (Universit\u00e0 Yale). Gi\u00e0 al momento della scoperta si trovava alla distanza pi\u00f9 grande a cui un qualsiasi corpo celeste del sistema solare fosse mai stato osservato.\nSedna \u00e8 stato scoperto durante un rilevamento condotto con il telescopio Samuel Oschin dell'Osservatorio Palomar, nei pressi di San Diego (California). Nei giorni successivi \u00e8 stato osservato da telescopi in Cile, in Spagna, in Arizona e nelle Hawaii. Anche il telescopio spaziale Spitzer, attivo nell'infrarosso, \u00e8 stato puntato verso l'oggetto senza riuscire tuttavia a rilevarne la radiazione elettromagnetica. Si ritiene pertanto, in base ai limiti di risoluzione dello strumento, che il diametro di Sedna non superi i .\nA causa della sua natura fredda e distante e vista la natura mitologica dei nomi degli altri pianeti del sistema solare gli scopritori hanno battezzato il nuovo corpo celeste come Sedna, la dea inuit del mare, che si crede viva nelle gelide profondit\u00e0 dell'Oceano Artico. Il 28 settembre 2004 l'Unione Astronomica Internazionale, che prima identificava l'oggetto con la designazione provvisoria , ha approvato il nome.\nCaratteristiche.\nParametri orbitali.\nSedna si muove su un'orbita estremamente ellittica con l'afelio situato a circa dal Sole ed il perielio a . Al momento della scoperta si trovava a circa dal Sole ed era in fase di avvicinamento al perielio. Si tratt\u00f2 della massima distanza di un corpo del sistema solare da Terra al momento della scoperta. Il record venne in seguito battuto da Eris individuato mentre si trovava a dal Sole.\nSedna impiega circa per descrivere un'orbita completa attorno al Sole; raggiunger\u00e0 il perielio nel 2075-76.\nSuperficie.\nLe stime del diametro di Sedna oscillano tra ; \u00e8 il quinto oggetto transnettuniano in ordine di grandezza fra quelli conosciuti dopo Eris, Plutone, Makemake e Haumea. Il planetoide \u00e8 cos\u00ec lontano dal Sole che la temperatura superficiale non sale mai sopra i .\nOsservazioni effettuate in Cile hanno evidenziato che Sedna \u00e8 uno degli oggetti pi\u00f9 rossi nel sistema solare, quasi quanto Marte. Diversamente da Plutone e Caronte, Sedna sembra possedere pochissimo metano ghiacciato o ghiaccio d'acqua sulla sua superficie. Chad Trujillo e i suoi colleghi dell'Osservatorio Gemini nelle Hawaii hanno avanzato un'ipotesi secondo cui la colorazione rossastra di Sedna potrebbe essere dovuta alla presenza di un fango di idrocarburi, la tolina, simile a quello gi\u00e0 trovato su Folo.\nSedna presenta un colore e uno spettro omogeneo il cui motivo \u00e8 probabilmente da ricercarsi nel fatto che il planetoide, diversamente dagli oggetti pi\u00f9 vicini al Sole, \u00e8 molto meno esposto agli impatti meteorici che potrebbero modificare localmente l'albedo come ad esempio su 8405 Asbolus.\nEsplorazione umana.\nSedna raggiunger\u00e0 il perielio nel 2075\u20132076. Questo evento sar\u00e0 un'opportunit\u00e0 unica di esplorazione che non si ripeter\u00e0 se non fra circa , cio\u00e8 fino all'anno 14025. Anche se Sedna \u00e8 citato nel sito di esplorazione del sistema solare della NASA, nessuna missione \u00e8 stata programmata. \u00c8 stato calcolato che per una missione di sorvolo a Sedna si impiegherebbero sfruttando l'effetto fionda di Giove, partendo il 6 maggio 2033 o il 23 giugno 2046. Sedna si troverebbe a 77,27 o dal Sole una volta raggiunto. Qualora il lancio di un'ipotetica missione verso Sedna avvenisse nel 2033, il planetoide potrebbe essere raggiunto nell'anno 2057 mentre, se il lancio avvenisse nel 2046, la missione potrebbe raggiungere la meta nell'anno 2070. Lo studio ravvicinato di Sedna rappresenterebbe un'occasione unica per analizzare il pi\u00f9 lontano corpo celeste del sistema solare e comprendere se esso si sia sviluppato nella nube di Oort e se la sua composizione e le sue propriet\u00e0 geofisiche differiscano dai corpi celesti della fascia di Kuiper."}
{"id": "100787", "revid": "2", "url": "https://it.wikipedia.org/wiki?curid=100787", "title": "File Server", "text": ""}
{"id": "100789", "revid": "1543377", "url": "https://it.wikipedia.org/wiki?curid=100789", "title": "Monselice", "text": "Mons\u00e9lice (\"Monse\u0142exe\" in veneto) \u00e8 un comune italiano di abitanti della provincia di Padova in Veneto. Ha ottenuto il titolo di citt\u00e0 il 7 giugno 1960.\nGeografia fisica.\nQuartieri e frazioni.\nI quartieri di Monselice sono: Centro, Montericco, Carmine, San Martino, Costa Calcinara (o Redentore), Marco Polo, San Giacomo (o Frati); invece le frazioni di Monselice sono: Ca' Oddo, Marendole, Monticelli, San Bortolo e San Cosma.\nStoria.\nToponimo e origini.\nI primi insediamenti nel territorio sono assai antichi. Le due leggende che vorrebbero Monselice fondata da Ossicella, un compagno di Antenore, o da Egina, regina della Rocca, in qualche modo accreditano tale affermazione. Numerosi reperti archeologici attestano altres\u00ec la presenza almeno di una stazione preistorica sviluppatasi tra l'et\u00e0 del ferro e quella del bronzo.\nMedioevo.\nLa felice posizione di centro al punto di intersezione tra importanti arterie stradali e vie d'acqua favor\u00ec un insediamento abbastanza precoce. La nascita di Monselice come nucleo cittadino risale al V-VI secolo ed \u00e8 dovuta a una prima fortificazione del colle della Rocca da parte dei bizantini, fortificazione che si rivela importante sul piano della strategia difensiva. Le strutture esistenti vengono ulteriormente potenziate dopo l'invasione dei franchi, e si compongono, attorno all'anno mille, di un tessuto abitato discontinuo sulle pendici della Rocca e di un nucleo difensivo a guardia del ponte sull'antico fiume Vigenzone, che passava ai piedi della collina.\nLa citt\u00e0 \u00e8 menzionata da Paolo Diacono nella sua \"Historia Langobardorum\" come una delle poche citt\u00e0 della \"Venetia\" (assieme a Padova e Mantova) a non essere occupate da Alboino tra l'estate e l'autunno del 569. Sicuramente in citt\u00e0 si trovava una guarnigione bizantina.\nDopo la caduta di Padova nel 601, anche Monselice fu conquistata nel 602 dai longobardi di Agilulfo.\nNell'XI secolo un aumento della popolazione locale favorisce nuovi insediamenti abitativi e alla met\u00e0 del XII secolo Monselice viene elevata al rango di comune, entrando nel XIII secolo sotto la giurisdizione di Ezzelino III da Romano. Questi, vicario in terra veneta dell'imperatore tedesco Federico II, amplia e perfeziona il sistema di mura, che viene a chiudere completamente il centro abitato. Si devono inoltre ad Ezzelino la ristrutturazione del mastio sulla sommit\u00e0 della Rocca, la costruzione della Torre civica e l'edificazione del palazzo oggi detto appunto \"di Ezzelino\", che costituisce parte importante del Castello di Monselice.\nLe propriet\u00e0 degli Ezzelini furono certosinamente accertate, censite e documentate dopo la loro definitiva sconfitta avvenuta nel 1260.\nNel 1274 giunge a Monselice Guido Guinizelli, esule dopo la sconfitta della famiglia ghibellina Lambertazzi, a cui era legato, ad opera della famiglia Geremei. Guinizelli vivr\u00e0 l'ultimo periodo della sua vita a Monselice insieme alla moglie Bice dalla Fratta e al figlio Guiduccio. Di lui abbiamo un atto stilato in punto di morte nel quale raccomanda alla moglie di prendersi cura delle propriet\u00e0 del figlio.\nAll'inizio del XIV secolo la citt\u00e0 \u00e8 al centro di un'aspra contesa militare fra il vicario imperiale Cangrande della Scala, signore di Verona, e la signoria dei Carraresi di Padova. Nell'estate del 1337 inizia il lungo assedio da parte di Marsilio da Carrara, la citt\u00e0 difesa per un anno dal condottiero scaligero Pietro Dal Verme, si arrender\u00e0 e si consegner\u00e0 il 19 agosto del 1338 a Ubertino da Carrara, che si impadronisce definitivamente di Monselice e ne fa l'avamposto difensivo di Padova verso sud. In questa strategia viene ampliato e ulteriormente fortificato l'impianto delle mura di Ezzelino, che assumono nella seconda met\u00e0 del XIV secolo la loro configurazione definitiva: una cerchia esterna provvista di torri e di monumentali porte di accesso e quattro cerchie interne, che risalgono la Rocca fino al torrione sulla vetta.\nMa il momento di massima capacit\u00e0 difensiva della citt\u00e0 coincide con l'inglobamento, avvenuto nel 1405, di Monselice nel territorio della Repubblica di Venezia, la cui vocazione era indirizzata ai traffici e ai commerci pi\u00f9 che alla pratica militare. La citt\u00e0 comincia cos\u00ec gradatamente a perdere la sua funzione difensiva e si avvia a diventare centro di soggiorno e di villeggiatura per le nobili famiglie veneziane.\nEt\u00e0 moderna.\nTra il '400 e il '500 sulla struttura urbanistica medioevale si innestano elementi rinascimentali. Le famiglie nobili veneziane acquistano ampie propriet\u00e0 terriere in centro e nelle campagne circostanti. La famiglia Marcello prende propriet\u00e0 del palazzo di Ezzelino e ne amplia e arricchisce la costruzione; la famiglia Duodo si insedia sul lato sud della Rocca e realizza splendide architetture arrivate intatte ai giorni nostri; la famiglia Nani costruisce l'omonima villa. Il centro urbano si arricchisce di elementi barocchi con la costruzione della Loggia del Monte di Piet\u00e0, la ristrutturazione della chiesa di San Paolo, i palazzi Fezzi e Branchini; altre famiglie veneziane costruiscono le loro ville appena fuori delle porte urbane e prosegue anche l'insediamento nelle campagne circostanti.\nEt\u00e0 contemporanea.\nL'Ottocento vede la citt\u00e0 di Monselice affacciarsi all'epoca moderna. Nella logica ottocentesca le mura e le torri della citt\u00e0 fortificata medioevale vengono considerate un ostacolo all'espansione urbana; alla met\u00e0 del secolo viene cos\u00ec abbattuto parte del perimetro esterno delle mura e le monumentali porte di accesso della citt\u00e0. Agli occhi dei visitatori dei giorni nostri si presentano comunque ampie testimonianze della citt\u00e0 medioevale come la Torre civica, buoni tratti di mura e soprattutto il monumentale complesso del Castello, ed \u00e8 prevalentemente intatto il patrimonio edilizio del periodo veneziano.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, la quindicenne Ida Brunelli Lenti di Monselice si rese protagonista di uno degli episodi pi\u00f9 rimarchevoli di spontanea resistenza civile italiana all'Olocausto. Entrata giovanissima a servizio di una famiglia ebrea ungherese allora residente a Castiglion Fiorentino si trov\u00f2 a fare da mamma a tre bambini di pochi anni pi\u00f9 giovani di lei, dopo che alla morte del loro padre (richiamato alle armi in Ungheria nel 1942 e mai pi\u00f9 tornato) si aggiunse improvvisa per malattia quella della loro madre nel gennaio del 1944. Ida Brunelli non si perse d'animo: tenne nascosta a tutti l'identit\u00e0 ebraica dei bambini e li condusse con s\u00e9 dalla propria madre a Monselice. Continu\u00f2 a curarsi regolarmente dei bambini anche quando fu trovata per loro una sistemazione sicura in un istituto cattolico. Subito dopo la Liberazione si mise in contatto con la Brigata Ebraica accompagnando di persona i ragazzi fino al loro imbarco a Napoli per la Palestina. Per questo straordinario impegno di solidariet\u00e0, il 24 febbraio 1993, l'Istituto Yad Vashem di Gerusalemme ha conferito a Ida Brunelli Lenti l'alta onorificenza dei giusti tra le nazioni..\nSimboli.\nLe insegne del Comune sono costituite dallo stemma araldico e dal gonfalone.\nLo stemma, riconosciuto con D.P.C.M. del 7 giugno 1960, \u00e8 cos\u00ec raffigurato: \nIl gonfalone, riconosciuto con D.P.C.M. dell'11 settembre 1960, \u00e8 costituito da: \nMonumenti e luoghi d'interesse.\nArchitetture religiose.\nDuomo Nuovo di San Giuseppe Operaio.\nIl problema della sede pi\u00f9 centrale della grande parrocchia del centro di Monselice fu risolto con la costruzione di un nuovo Duomo, dedicato a San Giuseppe Operaio che sostitu\u00ec la chiesa di Santa Giustina sulla Rocca.\nImponente costruzione moderna, si sviluppa su pianta centrale a croce latina nel cui centro si innalza una guglia con pinnacolo. Una guglia quadrata alta 37 metri del diametro di metri 20, motivo dominante nella costruzione, un susseguirsi di finestre verticali in vetro colorato. La lunghezza della croce \u00e8 di metri 61,50; la larghezza delle due braccia metri 35. Sotto la chiesa si svolge la cripta vasta quanto tutta la costruzione.\nDurante i lavori nuovi lembi del territorio parrocchiale in seguito al rapido aumento della popolazione furono staccati per costituire le parrocchie del Carmine (28 novembre 1950), San Giacomo (8 dicembre 1966) e San Salvaro (25 dicembre 1967).\nAntica pieve di Santa Giustina (o Duomo Vecchio).\nIl \"duomo vecchio\", dedicato a Santa Giustina, \u00e8 una costruzione romanico-gotica costruita a partire dal 1239-1250, consacrata nel 1256, quando era ancora incompiuta, e terminata probabilmente entro la fine del secolo. La facciata in pietra e cinque paraste di mattoni (elementi romanici) \u00e8 corredata di un rosone, due bifore e protiro con arco acuto di ispirazione gotica. Il campanile \u00e8 in stile romanico lombardo. L'interno, ad aula unica e soffitto a capriate lignee, termina con tre absidi di cui la centrale ha una volta a crociera. L'abiside centrale e sinistra recano il \"polittico di Santa Giustina\" e la \"Madonna dell'umilt\u00e0\", rispettivamente, dipinti di scuola veneziana del XV secolo. Nel 1361 presso la pieve di Santa Giustina Francesco Petrarca ricevette un beneficio di canonico.\nSantuario delle Sette Chiesette.\nIdeato e costruito da Vincenzo Scamozzi su commissione dei nobili veneziani Duodo tra il 1605 e il 1615. In quello stesso periodo i Duodo fecero costruire sei cappelle, lungo il pendio del colle, ottenendo da papa Paolo V la concessione delle stesse indulgenze accordate ai pellegrini che si recavano in pellegrinaggio alle sette basiliche maggiori in Roma. L'arco d'ingresso all'area sacra del Santuario Giubilare delle Sette Chiesette, costruito nel 1651, \u00e8 chiamata la \"Porta Romana\" o \"Porta Santa\" dove l'iscrizione\" Romanis basilicis pares \"ricorda il collegamento con il pellegrinaggio alle basiliche romane. Le sei cappelle ospitano cinque pregevoli pale di Jacopo Palma il Giovane mentre in quella cointitolata ai santi Pietro e Paolo, vi \u00e8 una pala attribuita al pittore bavarese Johann Carl Loth.\nOratorio di San Giorgio (la Settima Chiesetta).\nIl santuario di San Giorgio, detto dei Santi, \u00e8 il punto d'arrivo della via sacra. Nel 1651 vennero traslati da Roma i corpi di tre martiri e numerose reliquie. L'interno, affrescato da Tommaso Sandrini, \u00e8 abbellito anche da un pregevolissimo paliotto d'altare in intarsio marmoreo e pietre dure uscito dalla maestria della bottega dei Corberelli. La chiesa \u00e8 meta di migliaia di visitatori e devoti per la festa di San Valentino che si celebra il 14 febbraio durante la quale un sacerdote impartisce la benedizione ai bambini e adulti e consegna loro una \"chiavetta d'oro\".\nChiesa di Santo Stefano.\nLa romanica chiesa di Santo Stefano venne eretta tra il XIII e il XIV secolo come chiesa dell'annesso convento domenicano e dedicata a santo Stefano protomartire. Storicamente segu\u00ec le sorti del convento che, dopo essere stato soppresso nel XVIII secolo, venne acquistato da privati, poi sconsacrato in epoca napoleonica e ridotto prima a caserma e poi come magazzino comunale. Dalla fine degli anni duemiladieci \u00e8 oggetto di un restauro conservativo atto a restituire il complesso al pubblico.\nChiesa di San Paolo.\nLa chiesa, che \u00e8 la pi\u00f9 antica testimonianza di un edificio religioso nel tessuto urbano, venne edificata nel VII secolo ma si presenta con l'aspetto dovuto agli ampliamenti del XIII secolo e all'ultima ristrutturazione dell'inizio del XVIII secolo. Il complesso dell'ex chiesa di San Paolo \u00e8 stato utilizzato per ospitare il Museo della Citt\u00e0, integrando i suoi percorsi espositivi alla possibilit\u00e0 di visionare le originarie strutture oltre a scoprire la storia di Monselice.\nArchitetture civili.\nMastio Federiciano (la Rocca).\nIn cima al colle sono conservati i resti dell'imponente mastio, il Torrione, voluto dall'imperatore Federico II di Svevia nella prima met\u00e0 del XIII secolo. A base troncopiramidale, la struttura difensiva era organizzata su pi\u00f9 livelli.\nPalazzo e Loggetta del Monte di Piet\u00e0.\nEdificio di impianto quattrocentesco, ospitava in epoca veneziana il Monte di Piet\u00e0. Nel '600 venne aggiunta la Loggia, con colonne di ordine dorico e un'articolata scalinata a balaustre. Oggi \u00e8 sede dell'Ufficio Accoglienza Turistica e della Biblioteca comunale.\nVilla Contarini.\nSorge lungo il canale Bisatto, la villa \u00e8 citata nei documenti gi\u00e0 nel 1581. L'interno decorato con pregevoli stucchi settecenteschi, rispecchia il tipico impianto delle ville venete. Conserva antichi e notevoli lampadari di vetro policromo di Murano. Attualmente \u00e8 una pizzeria.\nVilla Emo.\nProbabilmente su progetto dall'architetto Vincenzo Scamozzi verso la fine del XVI secolo, la villa fu all'inizio di propriet\u00e0 della famiglia Contarini, per poi passare ai Maldura ed infine agli Emo Capodilista.\nVilla Pisani.\nLa villa fu realizzata intorno alla met\u00e0 del Cinquecento per conto di Francesco Pisani ed \u00e8 attribuita al padovano Andrea da Valle (in precedenza era stata attribuita ad Andrea Palladio, che in quel periodo era impegnato nella realizzazione della Villa Pisani a Montagnana). La presenza di da Valle \u00e8 documentata a Monselice attorno al 1559 per lavori al convento di San Giacomo. Conserva al suo interno pregevoli affreschi attribuiti a Giovanni Battista Zelotti. L'edificio, utilizzato come sede di manifestazioni culturali, ospita il lapidario romano monselicense.\nVilla Nani-Mocenigo.\nLa villa Nani Mocenigo fu costruita dal patrizio veneziano Agostino Nani verso la fine del XV secolo e fu ampliata durante il secolo successivo. \u00c8 un edificio massiccio con un'ampia scala a terrazze e numerose statue che conduce al ninfeo di scuola palladiana. Le mura di cinta sono sormontate da statue di nani, chiara allusione al nome della famiglia. Il portale della villa riporta poi un'iscrizione in latino: \"Emeritam hic suspende togam\". Questa fa riferimento alle funzioni giurisdizionali svolte da un membro della famiglia Nani a Venezia. Il suo scopo era quello di ricordare a tutti che durante i soggiorni a Monselice tali funzioni \"erano sospese\", in quanto l'edificio era utilizzato dalla famiglia esclusivamente come residenza di villeggiatura.\nCastello di Lispida.\nAntico monastero di origini medievali. Abbandonato nel '700 venne in seguito acquistato a fine secolo dai conti Corinaldi i quali lo trasformarono in una vera e propria tenuta.\nDurante l'ultimo anno della prima guerra mondiale il castello ospit\u00f2 il quartier generale del re Vittorio Emanuele III.\nRest\u00f2 di propriet\u00e0 della famiglia Corinaldi fino al 1930 anno in cui venne venduto alla famiglia Sgaravatti dal conte Leopoldo e dalla contessa Maria Nazle, di origini armene scampata dal genocidio.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero il 7,53% della popolazione. Di seguito sono riportati i gruppi pi\u00f9 consistenti:\nCultura.\nEventi.\nLa \"Giostra della Rocca\" \u00e8 un palio organizzato ogni anno durante il quale le varie contrade (frazioni e quartieri) del Comune si sfidano in competizioni quali: tiro con l'arco, torneo di scacchi (gara finale con scacchi \"viventi\") che determina le posizioni durante le sfilate, torneo di musici (tamburini e chiarine), sbandieratori, gara delle macine, staffetta, sfilata delle nove contrade (che rispecchiano alcuni quartieri di Monselice e le sue frazioni) con vestiti dell'epoca e giostra equestre (quintana) di precisione dove il cavaliere munito di lancia deve infilzare tre anelli di diverso diametro (9, 7 e 5\u00a0cm ) nel minor tempo possibile.\nLa manifestazione si svolge cos\u00ec come segue: La seconda domenica di settembre, per le vie del centro, vengono organizzati i mercatini medievali, dove ogni contrada offre prodotti artigianali enogastronomici e non. Nel pomeriggio, si svolgono le varie competizioni: gara delle macine, arcieri e staffetta. Nella settimana successiva (la terza del mese), il gioved\u00ec, si svolge la Tenzone tra i gruppi musicali delle varie contrade. Infine, la terza domenica del mese, si svolge la \"Gara della Quintana\", preceduta in mattinata dal corteo storico, ove tutte le contrade sfilano per le vie del centro con abiti, armature, attrezzi e quant'altro inerenti all'epoca medievale. In caso di maltempo, la manifestazione viene rinviata alla domenica successiva.\nA giugno si svolge l'ETNOFILMfest, mostra del cinema documentario etnografico. Una mostra che si propone come luogo di incontro e di confronto che riflette su aspetti e manifestazioni delle culture e dei comportamenti umani. Il festival \u00e8 organizzato dal Centro Studi sull'Etnodramma diretto da Fabio Gemo.\nDal 2002 ospita a luglio l'Euganea Film Festival- un Festival Internazionale del Cortometraggio e del Documentario che dura circa quindi giorni e si articola in tre sezioni: cortometraggi, documentari, animazione.\nOgni anno viene organizzato un torneo di Rugby League, il Veneto 9s, al quale partecipano diverse nazionali da tutto il mondo.\nIn citt\u00e0 ogni anno viene assegnato l'Importante premio nazionale Premio Monselice \"per valorizzare l'attivit\u00e0 della traduzione come forma particolarmente importante di comunicazione culturale tra i popoli\". Tra le sezioni del premio: il premio per la traduzione, vinto, per esempio, da Fernanda Pivano o Augusto Frassineti; il Premio internazionale Diego Valeri; il premio per la traduzione scientifica; il premio Leone Traverso opera prima e il premio Vittorio Zambon.\nMonselice, nel settembre del 2011, ha ospitato presso il \"Fight Club\" una tappa dello \"Human Rights Tour 50\u00ba\" manifestazione internazionale di spettacoli per il 50\u00ba di Amnesty International. A Monselice nel corso della rassegna si sono esibiti: Enrico Ruggeri, Eugenio Finardi, Andrea Mir\u00f2, Chiara Canzian, Raul Cremona, Jalisse &amp; Carlo Zannetti.\nDa 15 anni a Monselice si svolge ogni estate la \"Notte Bianca\", ricca di spettacoli, attrazioni e intrattenimento. Inoltre la maggior parte dei negozi del centro rimane aperta fino a tardi. Le ultime due edizioni di questa manifestazione (agosto 2016 e 2017), hanno toccato le 30.000 presenze. In particolare, l'edizione svoltasi il 25 agosto 2017 si \u00e8 trovata al centro dell'attenzione in quanto Monselice \u00e8 stato uno dei pochi comuni di piccole-medie dimensione ad ottemperare alle direttive statali in materia di prevenzione di attacchi terroristici. Infatti ogni punto d'accesso al centro \u00e8 stato chiuso al traffico veicolare con una ventina di barriere in cemento (i cosiddetti \"New Jersey\") presidiate dalle forze dell'ordine.\nViabilit\u00e0.\nSi pu\u00f2 raggiungere Monselice dall'autostrada A13 da Bologna o da Padova, dalla strada statale 16 da Padova, Rovigo, Ferrara o Bologna, dalla strada regionale 10 da Mantova o dalla strada regionale 104 Monselice-mare da Chioggia, Sottomarina o Rosolina.\nInfrastrutture e trasporti.\nMonselice \u00e8 servita dall'omonima stazione delle ferrovie Padova-Bologna e Mantova-Monselice.\n\u00c8 presente inoltre l'uscita autostradale della A13 Bologna-Padova.\nAmministrazione.\nFonte: Ministero dell'interno"}
{"id": "100791", "revid": "30610", "url": "https://it.wikipedia.org/wiki?curid=100791", "title": "Comunit\u00e0 di Sant'Egidio", "text": "La Comunit\u00e0 di Sant'Egidio \u00e8 un movimento laicale di ispirazione cristiana cattolica, dedito alla preghiera e alla comunicazione del Vangelo, che si definisce come \"associazione pubblica di laici della Chiesa\".\nNata in Italia nel 1968, \u00e8 oggi diffusa in pi\u00f9 di 70 paesi in diversi continenti. \u00c8 riconosciuta come \"Associazione internazionale di fedeli\" dal Pontificio consiglio per i laici.\nStoria.\nLa Comunit\u00e0 di Sant'Egidio nasce a Roma nel 1968 per iniziativa di Andrea Riccardi che, nel clima di rinnovamento del Concilio Vaticano II, comincia a riunire un gruppo di liceali, com'era lui stesso, per ascoltare e mettere in pratica il Vangelo. Nel giro di pochi anni la loro esperienza si diffonde in diversi ambienti studenteschi e si concretizza in attivit\u00e0 a favore degli emarginati. Nei quartieri popolari della periferia romana inizia il lavoro di evangelizzazione che porta alla nascita di comunit\u00e0 di adulti.\nIl primo dei servizi della comunit\u00e0, quando ancora non aveva preso il nome di Sant'Egidio, fu la scuola popolare per i bambini emarginati delle baraccopoli romane, come il \u201cCinodromo\u201d, lungo il Tevere, nella zona sud di Roma.\nDal 1973, nella chiesa di Sant'Egidio in Trastevere, la prima chiesa della Comunit\u00e0, si d\u00e0 il via alla consuetudine della preghiera comunitaria serale, che da allora accompagna la vita di tutte le comunit\u00e0.\nNella seconda met\u00e0 degli anni Settanta, la Comunit\u00e0 comincia a radicarsi anche in altre citt\u00e0 italiane e, poi negli anni Ottanta, a diffondersi in Africa, America e Asia. Sin dalle origini, il servizio ai poveri e il sostegno ai diritti e alla dignit\u00e0 della persona caratterizza, assieme alla preghiera e alla comunicazione del Vangelo, la vita della Comunit\u00e0 che ha costruito forme di aiuto e di amicizia per fronteggiare diverse situazioni di povert\u00e0 e disagio (anziani soli e non autosufficienti, immigrati e persone senza fissa dimora, malati terminali e malati di Aids, bambini a rischio di devianza e di emarginazione, nomadi e portatori di handicap, tossicodipendenti, vittime della guerra, carcerati e condannati a morte).\nLa familiarit\u00e0 con le situazioni di povert\u00e0 e la constatazione delle deprivazioni prodotte dalle guerre hanno portato la comunit\u00e0 di Sant'Egidio a un impegno esplicito a favore della pace.\nIl 18 maggio 1986 il Pontificio Consiglio per i Laici riconosce la Comunit\u00e0 di Sant'Egidio come associazione internazionale di fedeli di diritto pontificio.\nIdentit\u00e0.\nLa Comunit\u00e0 di Sant'Egidio \u00e8 una famiglia di comunit\u00e0 radicate in differenti Chiese locali. Il termine \u201ccomunit\u00e0\u201d intende rispecchiare, in particolare, un'esigenza di fraternit\u00e0, tanto pi\u00f9 sentita in quanto i membri della Comunit\u00e0 vivono da laici nel mondo e ne sperimentano la dispersione. La collaborazione tra membri comunitari \u00e8, cos\u00ec, un tratto caratteristico di Sant'Egidio, sia al proprio interno, sia all'esterno, traducendosi in un atteggiamento di apertura e attenzione verso la societ\u00e0 e altre esperienze ecclesiali.\nRiferimenti spirituali della Comunit\u00e0 sono dagli inizi la prima comunit\u00e0 cristiana degli Atti degli Apostoli, l'amore preferenziale della Chiesa per i poveri, il primato della preghiera. Il carattere laicale e la collocazione in grandi citt\u00e0 ha portato a sviluppare una spiritualit\u00e0 pi\u00f9 propriamente \u201curbana\u201d, che ricompone la normale dispersione della vita quotidiana e le proprie responsabilit\u00e0 (familiari, professionali, civili) attorno al primato dell'evangelizzazione e del servizio. Un passaggio decisivo in questa ricomposizione \u00e8 la preghiera comune serale, aperta a tutti coloro che vogliano parteciparvi. La preghiera serale, accompagnata da quella personale e dall'ascolto quotidiano della Parola di Dio, hanno tra i propri temi centrali la misericordia di Dio per i malati e per i peccatori, la commozione di Ges\u00f9 per le folle e l'invito ad annunciare il Vangelo.\nNel 1993, in occasione del 25\u00ba anniversario della fondazione, Giovanni Paolo II ha invitato la comunit\u00e0 di Sant'Egidio a proseguire il suo servizio senza altri limiti e confini che \u201cquelli della carit\u00e0\u201d.\nStruttura.\nIl governo della Comunit\u00e0 \u00e8 affidato al Presidente, coadiuvato dal Consiglio di presidenza e da un Assistente ecclesiastico. Il Presidente e il Consiglio di presidenza sono eletti ogni cinque anni dall'assemblea generale dei rappresentanti di tutti i nuclei di comunit\u00e0. Nei Paesi in cui esistono pi\u00f9 comunit\u00e0 \u00e8 spesso nominato anche un Presidente nazionale.\nDiffusione.\nLa Comunit\u00e0 di Sant'Egidio \u00e8 costituita da una rete di piccole comunit\u00e0 di vita fraterna diffuse in 73 Paesi cos\u00ec distribuiti: Africa (29), Asia (7), Europa (23), Nordamerica (8), Sudamerica (5). I membri della comunit\u00e0 sono circa 60.000.\nLa comunit\u00e0 di Roma, dove ha avuto origine il movimento, ha un ruolo di riferimento per le realt\u00e0 pi\u00f9 nuove.\nOpere.\nSostegno ai poveri.\nLa Comunit\u00e0 di Sant'Egidio ha dato vita nei diversi Paesi a numerose opere di sostegno ai poveri. Oltre a mense, scuole di lingua per gli immigrati, centri in cui si distribuiscono aiuti, scuole pomeridiane per bambini, centri per portatori di handicap, centri per anziani, ambulatori medici e centri per persone con disagio psichico, la Comunit\u00e0 offre i suoi servizi in campi nomadi, gestisce una scuola di pittura per disabili, case famiglia per bambini e adolescenti, case alloggio per malati cronici e per senza fissa dimora, case per anziani non autosufficienti, case protette per anziani parzialmente autosufficienti.\nNegli anni novanta in seno alla Comunit\u00e0 sono sorti \"Il Paese dell'Arcobaleno\" (movimento per bambini e ragazzi), le \"Scuole del Vangelo\" (per adulti e famiglie), \"Viva gli Anziani\" (per la terza et\u00e0), \"Gli Amici\" (per disabili e malati), \"Genti di pace\" (per i migranti). Alla Comunit\u00e0 sono anche collegate alcune organizzazioni non governative, che raccolgono iniziative di cooperazione allo sviluppo e di solidariet\u00e0, ad esempio in Kosovo, Albania, El Salvador, Guatemala.\nOgni comunit\u00e0 \u00e8 chiamata, anche se piccola, a dare il suo contributo di solidariet\u00e0, prendendo ispirazione dall'episodio evangelico dell'obolo della vedova (Vangelo secondo Marco, ).\nProgrammi per contrastare l'AIDS e il sostegno all'infanzia in Africa.\nA Sant'Egidio si devono la realizzazione di un ospedale per malati di tubercolosi in Guinea-Bissau e la realizzazione in Mozambico di un centro nazionale di prevenzione e cura dell'Aids. La Comunit\u00e0 porta inoltre avanti i programmi \"Bravo\" e \"Dream\", entrambi sul continente africano.\nIl programma Dream (acronimo di \"Drug Resource Enhancement against AIDS and Malnutrition\") consiste in una serie di centri di analisi e cura per HIV sieropositivi e malati di AIDS, accompagnati da centri nutrizionali, dedicati alla popolazione denutrita ed ai pazienti in terapia nei centri di cura, e da laboratori di analisi. Il programma, presente in dieci paesi africani, comprende inoltre corsi di formazione per il personale locale. Vengono assistite circa 88.000 persone, di cui 52.000 in terapia antiretrovirale. Viene posta particolare attenzione nella prevenzione del contagio verticale (dalla madre al figlio durante il parto), e sono circa 10.000 i bambini nati sani da madre sieropositiva nell'ambito del programma.\nIl programma Bravo (acronimo di \"Birth Registration for All Versus Oblivion\") si pone l'obbiettivo di contrastare il fenomeno crescente dei bambini privi di registrazione anagrafica. Il numero di bambini non registrati all'anagrafe \u00e8 stimato dall'UNICEF intorno ai 51 milioni all'anno. La mancata registrazione anagrafica esclude da qualunque servizio pubblico, compresi quelli scolastici e sanitari, nonch\u00e9 l'intervento delle forze dell'ordine in caso di scomparsa o rapimento. L'estrema vulnerabilit\u00e0 di questa fascia della popolazione alimenta instabilit\u00e0 e conflitti. All'interno del programma viene praticata la registrazione anagrafica dei bambini che non siano registrati, e che sarebbero altrimenti inesistenti dal punto di vista legale.\nPace e mediazione internazionale.\nL'Ufficio Internazionale della Comunit\u00e0 ha l'obiettivo di perseguire la pace e la cooperazione tra i popoli. In varie occasioni \u00e8 stato indicato come \"diplomazia parallela\" o \"ONU di Trastevere\". In particolare, la Comunit\u00e0 cerca di realizzare la solidariet\u00e0 e l'aiuto umanitario alle popolazioni civili che soffrono a causa della guerra: i mezzi di questo servizio alla pace e alla riconciliazione sono quelli della preghiera, della condivisione, dell'incontro e del dialogo.\nIl primo risultato ottenuto in ambito internazionale si ebbe nel 1990, quando tramite l'appoggio delle Nazioni Unite, il sottosegretario agli Affari Esteri Mario Raffaelli, l'Ambasciatore d'Italia Manfredo Incisa di Camerana e la Comunit\u00e0 di Sant'Egidio aprirono un tavolo di trattative tra i contendenti della guerra civile in Mozambico, il FRELIMO e la RENAMO, che port\u00f2 nel 1992 alla firma degli Accordi di pace di Roma. Gli accordi vengono considerati dai componenti della comunit\u00e0 come \"l'esempio di come una realt\u00e0 non istituzionale, quale la Comunit\u00e0 di Sant'Egidio, possa portare a termine con successo una mediazione con una miscela e una sinergia di responsabilit\u00e0 tra entit\u00e0 governative e non\".\nL'Ufficio Internazionale ha partecipato a numerose altre trattative: alcune con conclusione positiva, come l'accordo di pace per il Guatemala nel 1996, l'Accordo di Garanzia con il quale i politici albanesi si impegnavano a rispettare il risultato delle elezioni che posero fine all'Anarchia albanese del 1997 e la liberazione del leader kosovaro Ibrahim Rugova; altre con esito negativo, come le trattative tra i leader algerini tra il 1994 e il 1999 o il tentativo di raggiungere un accordo per la pace nel nord dell'Uganda, fallito a causa del rifiuto all'ultimo momento da parte dell'LRA di Joseph Kony. Il 28 maggio 2010, \u00e8 stata firmata una intesa per la democrazia in Guinea.\nLa Comunit\u00e0 organizza ogni anno dal 1986 un incontro internazionale tra i leader delle diverse religioni, allo scopo di favorire il dialogo interreligioso e di conseguenza il dialogo tra i popoli.\nPi\u00f9 di recente \u00e8 stata attivata una battaglia per una moratoria mondiale di tutte le esecuzioni capitali dall'anno 2000, che la comunit\u00e0 ha intrapreso a livello internazionale assieme ad altre organizzazioni. \u00c8 un passaggio importante, che vede uno sforzo di particolare intensit\u00e0 di Sant'Egidio e dei suoi membri in ogni parte dei mondo in cui sono presenti, per l'affermazione del valore della vita senza eccezioni, a tutti i livelli.\nAltre iniziative umanitarie sono state realizzate contro le mine anti uomo, per il concreto aiuto ai profughi e alle vittime di guerre e carestie, come in Sudan del Sud, Burundi, Albania e Kosovo, per il sostegno delle popolazioni colpite in Centro America dall'uragano Mitch, o per la liberazione di schiavi, dove questa pratica inumana \u00e8 ancora utilizzata.\nPreghiera e comunicazione del Vangelo.\nLa Comunit\u00e0 di Sant'Egidio pone in primo piano, tra le proprie attivit\u00e0, la preghiera. La lettura delle Scritture ha in questo ambito un ruolo centrale: l'idea \u00e8 quella di riprendere l'esperienza dei discepoli raccolti attorno a Ges\u00f9 per ascoltarne la parola. Concordia e assiduit\u00e0 nella preghiera (\"Atti degli Apostoli\", ) costituiscono quindi la via offerta e richiesta a tutti i membri della comunit\u00e0.\nLe comunit\u00e0, a Roma e in altre parti d'Italia, d'Europa o del mondo, si riuniscono frequentemente per pregare assieme. In molte citt\u00e0 ogni sera viene organizzata una preghiera comunitaria aperta a tutte le persone interessate. A ogni membro della comunit\u00e0 \u00e8 chiesto inoltre di trovare uno spazio significativo nella propria vita per la preghiera personale e per la lettura delle Scritture, cominciando dai Vangeli.\nLa comunicazione del Vangelo \u00e8 un'attivit\u00e0 cui la comunit\u00e0 dedica particolare rilevanza. Nell'esperienza di Sant'Egidio essere discepoli e vivere e comunicare la Parola di Ges\u00f9 sono infatti strettamente correlati: per questo \u00e8 stata avviata negli anni una \u201cfraternit\u00e0 missionaria\u201d in molte parti del mondo.\nRiconoscimenti internazionali.\nNegli anni sono stati assegnati alla Comunit\u00e0 (o a persone ad essa appartenenti) alcuni riconoscimenti a livello internazionale. In particolare ricordiamo:"}
{"id": "100800", "revid": "92920", "url": "https://it.wikipedia.org/wiki?curid=100800", "title": "David Gilmour", "text": "Dal 1968 al 1995 \u00e8 stato il chitarrista e cantante dello storico gruppo inglese Pink Floyd, con cui \u00e8 diventato uno dei pi\u00f9 influenti e celebri chitarristi del rock. Oltre al suo lavoro con i Pink Floyd, ha intrapreso una carriera solista ed \u00e8 anche stato produttore discografico per altri artisti. La rivista \"Rolling Stone\" lo ha inserito al 14\u00ba posto nella lista dei migliori chitarristi di sempre.\nBiografia.\nPrimi anni (1946-1966).\nDavid Gilmour \u00e8 nato a Cambridge, in Inghilterra. Suo padre, Douglas Gilmour, era professore di zoologia all'universit\u00e0 di Cambridge e sua madre, Sylvia, lavorava come insegnante e come montatrice. Nel documentario \", Gilmour definisce la famiglia di provenienza \"nouveau riche\"\".Da giovane Gilmour frequent\u00f2 la \"Perse School\" e conobbe il futuro chitarrista e cantante dei Pink Floyd, Syd Barrett, che frequentava la \"Cambridgeshire High School for Boys\"; le due scuole si trovavano sulla stessa via. Studi\u00f2 lingue moderne a livello avanzato e, insieme a Barrett, impar\u00f2 a suonare la chitarra, approfittando del tempo concesso agli studenti per pranzare. I due, tuttavia, non suonavano ancora nella stessa band e Gilmour, nel 1963, fece parte del gruppo Jokers Wild, che lasci\u00f2 nel 1966. Dopo l'abbandono della band, part\u00ec con alcuni amici per suonare nelle strade di Francia e di Spagna. Nel luglio 1992, in un'intervista con Nicky Horne per BBC Radio, Gilmour disse di essere stato ricoverato, a causa di quello stile di vita, in un ospedale per malnutrizione. Torn\u00f2 in Inghilterra con i suoi amici in un furgoncino per il quale avevano rubato la benzina in un cantiere in Francia.\nPink Floyd (1968-1996).\nGilmour venne avvicinato nel dicembre 1967 dal batterista Nick Mason, che gli chiese se fosse interessato a unirsi ai Pink Floyd, cosa che fece nel 1968, divenendo il quinto membro del gruppo con l'iniziale compito di rimediare agli errori di Syd Barrett, durante le esibizioni dal vivo; Barrett, infatti, stava avendo seri problemi mentali esacerbati dall'eccessivo uso di droghe, in particolare di LSD. Quando, ad aprile 1968, Barrett fu costretto a lasciare il gruppo a causa del suo comportamento incostante e problematico, Gilmour divenne il chitarrista principale del gruppo, oltre che cantante, insieme al bassista Roger Waters e al tastierista Richard Wright.\nDopo l'enorme successo di \"The Dark Side of the Moon\" e \"Wish You Were Here\", Waters prende il controllo sulla band, scrivendo la gran parte di \"Animals\" e \"The Wall\". Wright viene licenziato durante la registrazione di quest'ultimo album e i rapporti tra Gilmour e Waters cominciano a deteriorarsi durante le riprese del film \"Pink Floyd The Wall\" e la registrazione dell'album \"The Final Cut\", nel 1983.\nDopo la registrazione di \"Animals\", Gilmour comincia a pensare che la sua influenza musicale non venga sfruttata appieno e, nel 1978, pubblica \"David Gilmour\", il suo primo album da solista, che mette in primo piano il suo peculiare stile di esecuzione, oltre a evidenziarne le capacit\u00e0 di autore. Un brano scritto durante gli ultimi giorni di preparazione dell'album, quando ormai era troppo tardi per inserirlo, diventa conosciuto grazie a \"The Wall\" con il titolo di \"Comfortably Numb\".\nL'atmosfera negativa che si produce durante la creazione di \"The Wall\", sia l'album che il film, aggravata dall'uscita di \"The Final Cut\", in sostanza album solista di Waters, spinge Gilmour a pubblicare nel 1984, un secondo album da solista: \"About Face\". Il tour per pubblicizzare l'album non ha un grande successo, a causa della scarsa quantit\u00e0 di biglietti venduti.\nNel 1985 Waters dichiara che i Pink Floyd sono \u00abcreativamente uno spreco di energie\u00bb. Comunque, nel 1986, Gilmour e il batterista Nick Mason emettono un comunicato stampa in cui dicono che anche se Waters ha lasciato il gruppo, intendono rimanere uniti sotto il nome di Pink Floyd. Cos\u00ec Gilmour assume il controllo completo della band e produce nel 1987 l'album \"A Momentary Lapse of Reason\", con il contributo di Nick Mason e Richard Wright. Quest'ultimo si riunisce ufficialmente al gruppo per una lunga tourn\u00e9e e d\u00e0 un contributo fondamentale per la creazione di \"The Division Bell\", nel 1994. A proposito dell'album Gilmour spiega: \nNel 1986 Gilmour acquista la casa galleggiante Astoria, che si trova lungo il Tamigi, vicino Hampton Court, e la trasforma in uno studio di registrazione. I due album pi\u00f9 recenti dei Pink Floyd, oltre che l'ultimo album da solista di Gilmour, sono stati registrati l\u00ec.\nAnni 2000/2010.\nIl 2 luglio 2005 Gilmour \u00e8 tornato a esibirsi con i Pink Floyd, incluso Roger Waters, durante il Live 8 di Londra. L'esibizione causa un incremento temporaneo delle vendite dell'album dei Pink Floyd \"\" pari al 1343%; di conseguenza Gilmour dona in beneficenza tutti i profitti derivati dal Live 8, dicendo: \nPoco tempo dopo, invita tutti gli artisti che stanno avendo un aumento delle vendite grazie alla loro esibizione durante il concerto a donare le entrate extra alla raccolta di fondi del Live 8. Poco dopo questa riunione vengono offerti 150 milioni di sterline ai Pink Floyd, per fare un tour negli Stati Uniti, ma il gruppo rifiuta l'offerta. Il 3 febbraio 2006 Gilmour, in un'intervista concessa a \"La Repubblica\", dichiar\u00f2 che i Pink Floyd non avrebbero pi\u00f9 pubblicato nuovo materiale e non sarebbero andati nuovamente in tour: Gilmour rivela inoltre, parlando del Live 8, che con la loro ultima esibizione insieme si \u00e8 voluto assicurare che la storia dei Pink Floyd non finisse su una nota amara: Il 20 febbraio 2006 Gilmour, durante un'intervista per la rivista statunitense \"Billboard\", commenta nuovamente l'ipotetica futura riunione dei Pink Floyd dichiarando di non averlo \u00abassolutamente in progetto di farlo. I miei progetti sono di fare i miei concerti e pubblicare il mio album da solista.\u00bb\nIl 6 marzo 2006 usc\u00ec in Europa il terzo album in studio di Gilmour, \"On an Island\", mentre nel dicembre dello stesso anno il chitarrista pubblic\u00f2 una versione del primo singolo del Pink Floyd, \"Arnold Layne\", quale tributo personale a Syd Barrett, morto nel luglio dello stesso anno. Tra gli artisti che hanno eseguito il brano, registrato dal vivo alla Royal Albert Hall di Londra, spiccano Richard Wright e David Bowie. Il singolo entr\u00f2 alla posizione 19 della Official Singles Chart e rimase stabile per tre settimane.\nIl 10 luglio 2010 Gilmour si \u00e8 esibito per la Hoping Foundation insieme a Roger Waters e ha confermato che avrebbe suonato \"Comfortably Numb\" in almeno uno del tour \"The Wall Live\" di Waters. Questo \u00e8 successo il 12 maggio 2011 durante il concerto di Waters all'O2 Arena di Londra, al cui termine \u00e8 salito sul palco anche il batterista Nick Mason per suonare insieme al resto della band \"Outside the Wall\". Ci\u00f2 \u00e8 stata l'unica apparizione della formazione storica dei Pink Floyd in seguito alla morte del tastierista Richard Wright, avvenuta due anni prima.\nA fine 2013 Gilmour \u00e8 tornato in studio con Nick Mason per realizzare l'ultimo album dei Pink Floyd, \"The Endless River\", senza rivelare nulla pubblicamente. Per la registrazione del disco ha impiegato del materiale inedito registrato tra il 1993 e il 1994 durante le sessioni di registrazione di \"The Division Bell\". Il 5 luglio 2014, la moglie di Gilmour, Polly Samson, ha annunciato attraverso Twitter il titolo e la pubblicazione dell'album, quest'ultima avvenuta il 10 novembre dello stesso anno.\nDopo l'uscita di \"The Endless River\", Gilmour ha annunciato di voler pubblicare un album da solista nel 2015. Nel corso di un'intervista, ha dichiarato di aver quasi completamente finito di scrivere il nuovo album e che presto entrer\u00e0 in studio di registrazione per completare il lavoro: \nIl 7 giugno 2015 dal suo sito ufficiale viene annunciato il titolo del quarto album \"Rattle That Lock\", pubblicato il 18 settembre e anticipato dai singoli \"Rattle That Lock\" e \"Today\". L'album \u00e8 stato promosso inizialmente da un tour europeo partito nel settembre 2015 e pi\u00f9 tardi anche da una tourn\u00e9e svoltasi nel Nord America durante il 2016. Il 7 e 8 luglio 2016 Gilmour si \u00e8 esibito nell'anfiteatro degli scavi archeologici di Pompei, 45 anni dopo il Dall'evento \u00e8 stato tratto l'album dal vivo \"Live at Pompeii\", pubblicato il 29 settembre 2017.\nAltri progetti e attivit\u00e0.\nAl di fuori del tempo impiegato nei Pink Floyd, Gilmour svolge vari lavori come produttore, turnista e anche come tecnico del suono per una grande variet\u00e0 di spettacoli di artisti come il suo compagno di band Syd Barrett, Kate Bush, Grace Jones, Tom Jones, Elton John, B. B. King, Paul McCartney, Seal, Sam Brown, Jools Holland, Bob Dylan, Pete Townshend, The Who, Supertramp, Levon Helm, Robbie Robertson, Alan Parsons nel progetto Arcadia di Simon Le Bon, Nick Rhodes e Roger Andrew Taylor dei Duran Duran. Ha anche lavorato per alcune associazioni di beneficenza.\nNel 1985 partecipa con Bryan Ferry al celeberrimo Wembley Live Aid.\nGilmour ha preso parte anche a uno sketch comico intitolato \"The Easy Guitar Book Sketch\", con il comico Rowland Rivron, seguendo l'esempio di musicisti come Mark Knopfler, Lemmy dei Mot\u00f6rhead, Mark King dei Level 42 e Gary Moore. Il tecnico musicale Phil Taylor ha spiegato in un'intervista che Knopfler, per la trasmissione, aveva voluto suonare usando gli stessi accessori che solitamente Gilmour usa per suonare la chitarra, perch\u00e9 voleva suonare nel suo stesso modo durante lo sketch.\nTra il 1978 e il 2015 incide quattro album da solista, tutti entrati nelle prime 40 posizioni della Official Albums Chart. Il primo, \"David Gilmour\" (1978), sale alla posizione numero 17, il secondo \"About Face\" (1984) alla posizione numero 21, il terzo, \"On an Island\" (2006) alla prima posizione, e l'ultimo, \"Live in Gda\u0144sk\" (2008), alla posizione numero 10.\nNel 1994 Gilmour suon\u00f2 la chitarra per il videogioco \"Tuneland\" insieme a uno dei chitarristi di supporto dei Pink Floyd, Scott Page. Due anni pi\u00f9 tardi il musicista venne inserito nella Rock and Roll Hall of Fame, come membro dei Pink Floyd.\nTra il 2001 e il 2002 suona in una piccola serie di concerti acustici a Londra e a Parigi, con una piccola band e un coro, ripresi e inseriti nel DVD \"David Gilmour in Concert\". Nel 2003 la rivista \"Rolling Stone\" inserisce Gilmour alla posizione numero 14 nella lista dei 100 migliori chitarristi secondo Rolling Stone.\nIl 6 marzo 2006, il giorno del suo 60\u00ba compleanno, pubblica il suo terzo album da solista, \"On an Island\", da lui prodotto insieme a Phil Manzanera e Chris Thomas. Il disco presenta alcuni arrangiamenti del rinomato compositore polacco Zbigniew Preisner; inoltre Gilmour suona, per la prima volta in un disco, il sassofono. L'album si \u00e8 posizionato al primo posto nella classifica britannica, oltre ad aver raggiunto la quinta posizione in Germania e Svezia e la sesta nella Billboard 200. Il 10 aprile 2006 l'album viene certificato disco di platino in Canada.\nPer promuovere \"On an Island\", Gilmour suona in Europa, Stati Uniti e Canada dal 10 marzo al 31 maggio 2006, accompagnato da Richard Wright, Dick Parry, Guy Pratt e Jon Carin. In Italia ci sono state tre date: 24 e 25 marzo al Teatro degli Arcimboldi di Milano e il 26 marzo presso l'Auditorium Parco della Musica di Roma. Il tour ha poi avuto un'appendice anche in estate, con alcune date in Europa e altre tre in Italia (2 agosto in Piazza Santa Croce a Firenze e il 4 e 5 agosto in Piazza San Marco a Venezia - rinviato poi l'11 e 12 agosto per problemi tecnici alla struttura portante del treno di luci). Parlando proprio di questo tour Gilmour dice: \nIl 17 settembre 2007 viene pubblicata, in due DVD, la registrazione di un concerto di Gilmour, intitolato \"\". Il doppio DVD, diretto da David Mallett, contiene oltre cinque ore di riprese, tra cui un documentario \"on-the-road\" e apparizioni di ospiti come David Bowie e Robert Wyatt.\nGilmour tiene l'ultimo concerto del tour \"On an Island\" a Danzica il 26 agosto 2006, davanti a un pubblico di 50.000 persone, per ricordare il 26\u00ba anniversario dalla rivoluzione polacca contro il regime comunista. In questo concerto Gilmour suona con l'Orchestra Filarmonica Baltica, diretta da Zbigniew Preisner. L'album contenente la registrazione del concerto viene pubblicato il 22 settembre 2008 con il nome di \"Live in Gda\u0144sk\".\nIl 22 maggio 2008 Gilmour vince il premio alla carriera agli Ivor Novello Awards; nello stesso anno viene premiato ai Q Awards nella categoria \"Outstanding contribution\", e dedica il premio a Richard Wright, defunto da poco.\nVita privata.\nIl primo matrimonio di Gilmour \u00e8 con la statunitense Virginia \"Ginger\" Hasenbein, con la quale ha quattro figli: Alice (nata nel 1976), Clare (nata nel 1979), Sara (nata nel 1983) e Matthew (nato nel 1986). All'inizio i figli di Gilmour frequentano la Waldorf School, una delle 26 scuole steineriane inglesi, ma in seguito Gilmour li iscrive a una scuola \"classica\", definendo la qualit\u00e0 del metodo di insegnamento steineriano \u00abterrificante\u00bb. Il secondo matrimonio di Gilmour \u00e8 con Polly Samson, dalla quale prende anche il figlio avuto da una relazione precedente in adozione (Charlie), e con cui ha tre figli: Joe, Gabriel e Romany Rose.\nGilmour supporta molte organizzazioni di beneficenza. Nel maggio 2003 vende la sua casa in Maida Vale e dona il ricavato, che ammonta a 3,6 milioni di sterline, all'associazione \"Crisis\", per finanziare la costruzione di residenze per i senza tetto. Oltre a Crisis, Gilmour appoggia altre organizzazioni di beneficenza, come Oxfam, Greenpeace, Amnesty International, The Lung Foundation e sostiene il progetto Nordoff-Robbins per la terapia musicale.\nGilmour \u00e8 anche un esperto aviatore e amante degli aeroplani d'epoca. Fonda una sua compagnia, Intrepid Aviation, un museo d'aerei d'epoca, e accumula nel tempo un'impressionante quantit\u00e0 di questi aeroplani. Pi\u00f9 tardi decide di vendere la compagnia, perch\u00e9, da un semplice hobby, \u00e8 diventata un'attivit\u00e0 troppo commerciale per lui, come spiegato in un'intervista concessa alla BBC: \nStrumentazione e stile musicale.\nStile musicale.\nGilmour \u00e8 conosciuto soprattutto per il suo lavoro da chitarrista. Il suo stile negli assolo di chitarra \u00e8 caratterizzato da una musicalit\u00e0 influenzata dal blues, dalla presenza di numerosi bending e sustain.\nAlcuni dei suoi assoli sono stati giudicati, attraverso numerosi sondaggi, tra i migliori nella storia del rock; infatti, nel gennaio 2007, i lettori della rivista Guitar World votano gli assoli di Gilmour in \"Comfortably Numb\", \"Time\" e \"Money\" tra i \"100 migliori assoli di tutti i tempi\", rispettivamente al 4\u00ba, 21\u00ba e 62\u00ba posto.\nGilmour \u00e8 anche un abile polistrumentista: oltre alla chitarra suona anche il basso (cosa che fa in alcune canzoni dei Pink Floyd presenti nell'album \"Animals\" del 1977), il pianoforte, varie tastiere e sintetizzatori, il banjo, il mandolino, la batteria, l'armonica a bocca, il sassofono e il kazoo.\nStrumentazione.\nSegue una lista dei componenti dell'equipaggiamento che Gilmour ha usato sia nei lavori con i Pink Floyd sia da solista, tour compresi.\nChitarre.\nFender\nGibson\nGretsch\nOvation Guitar Company\nMartin\nAltre chitarre\nAltri strumenti.\nBassi\nOnorificenze.\nNel 2003 viene nominato \"Commendatore dell'Ordine dell'Impero Britannico\" (CBE) per i suoi contributi nel campo della musica e la sua filantropia.\nIl 2009 La Anglia Ruskin University di Cambridge e Chelmsford ha deciso di conferire a David Gilmour la Laurea Honoris Causa per il suo eccezionale contributo alla musica come scrittore, esecutore e innovatore.\nNel 2016 diventa cittadino onorario della citt\u00e0 di Pompei."}
