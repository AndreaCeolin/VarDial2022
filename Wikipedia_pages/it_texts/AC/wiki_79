{"id": "130576", "revid": "1272592", "url": "https://it.wikipedia.org/wiki?curid=130576", "title": "Movimento Sociale Fiamma Tricolore", "text": "Il Movimento Sociale Fiamma Tricolore, noto semplicemente come Fiamma Tricolore, \u00e8 un partito politico italiano fondato il 3 marzo 1995 da Pino Rauti e da quegli altri esponenti del Movimento Sociale Italiano - Destra Nazionale che si sono opposti alla \"svolta di Fiuggi\", preferendone proseguire l'attivit\u00e0 tipica.\nNonostante alcune precedenti collaborazioni con formazioni legate al centro-destra, assume generalmente posizioni di autonomia.\nGiovent\u00f9 della Fiamma \u00e8 l'organizzazione che raccoglie al suo interno giovani di et\u00e0 compresa fra i 14 e i 30 anni.\nStoria.\nOrigini.\nNell'ultimo congresso del Movimento Sociale Italiano, svoltosi nel gennaio 1995, il segretario del partito Gianfranco Fini, attraverso la cosiddetta \"Svolta di Fiuggi\" , trasform\u00f2 il MSI in Alleanza Nazionale. Gi\u00e0 in precedenza alcuni dirigenti del partito avevano avviato un'azione \"riformatrice\" sostenendo l'esigenza di lanciare una nuova \"Alleanza Nazionale\", unitamente ad altre personalit\u00e0 e correnti riconducibili a tesi conservatrici. Vennero in tal modo abbandonate le storiche posizioni neofasciste e di rottura per intraprendere un cammino verso l'area delle destra democratica ed europea. \nTale decisione venne contestata dall'area radicale e \"di sinistra\" di \nPino Rauti e da Giorgio Pisan\u00f2.\nIl 3 marzo 1995 nacque dunque il Movimento Sociale Fiamma Tricolore, sebbene gi\u00e0 il 29 gennaio fossero stati strutturati i \"Comitati per la continuit\u00e0 del Movimento Sociale Italiano\".\nL'obiettivo era il coerente proseguimento della storia e le battaglie socialitarie, senza rinnegare il proprio passato.\nAlla Camera, aderirono alla Fiamma Modesto Mario Della Rosa, cui fecero seguito, pochi giorni prima delle elezioni politiche del 1996, Cesare Cefaratti e Teodoro Stefano Tascone.\nPino Rauti segretario.\nIn occasione delle elezioni politiche del 1996 il partito ottenne, nella quota proporzionale della Camera, lo 0,9%. Al Senato, sfruttando gli effetti di un patto di desistenza tra il Polo per le Libert\u00e0 e la Lista Pannella (in base al quale il Polo rinunciava a presentarsi in tre collegi della Sicilia), la Fiamma elegge un senatore con il recupero proporzionale: Luigi Caruso. Nel corso della XIII legislatura, la Fiamma vede l'adesione di un deputato, Alberto Acierno, sempre in Sicilia.\nA novembre dello stesso anno il primo congresso nazionale a Chianciano Terme certifica l'elezione degli organi previsti dallo Statuto e la continuit\u00e0 ideale e programmatica con il MSI. Pino Rauti \u00e8 Segretario Nazionale.\nNel 1998 nasce il quotidiano del partito Linea e lo rester\u00e0 fino al 2002. Grazie anche alla partecipazione agli appuntamenti elettorali amministrativi, il partito organizza nel frattempo la propria struttura sul territorio nazionale, ottenendo l'elezione di un consigliere regionale e di diversi consiglieri in assemblee elettive locali.\nAlle elezioni europee del 1999 il partito si presenta in tutte le circoscrizioni elettorali, ottenendo l'1,6% ed eleggendo un eurodeputato, Roberto Bigliardo.\nLa diaspora.\nDopo aver inizialmente raccolto le diverse componenti del neofascismo indisponibili a seguire la strada indicata da Gianfranco Fini, la Fiamma Tricolore ha perso porzioni.\nIl primo a lasciare \u00e8 Giorgio Pisan\u00f2 con il suo minuscolo gruppo di \"Fascismo e Libert\u00e0\".\nNel settembre 1997 tocca alla componente di \"Alternativa Nazional Popolare\" di Adriano Tilgher e Tomaso Staiti di Cuddia, che fondano il Fronte Nazionale.\nLasciano anche il Sindaco di Chieti Nicola Cucullo, l'eurodeputato Roberto Bigliardo, l'ex deputato Clemente Manco, gli esponenti milanesi Marco Valle e Roberto Jonghi Lavarini, che nel gennaio del 2000 danno vita al \"Movimento Sociale Europeo\", fondamentalmente favorevole ad un accordo elettorale con Silvio Berlusconi.\nRauti si candida a sindaco per le elezioni comunali di Venezia nel 2000, raccogliendo l'1,1% e dicendosi comunque soddisfatto per l'ammirevole mobilitazione di giovani militanti.\nIl 18 luglio una riunione tra le delegazioni del Fronte Nazionale e della Fiamma Tricolore, nella sede di quest'ultimo, d\u00e0 un primo via libera verso la nascita di un unico soggetto.\nTale percorso subisce una brusca frenata quando alla Conferenza programmatica del 17 dicembre viene \u00abconstatata la mancanza di volont\u00e0 concreta, da parte della dirigenza \"rautiana\" a convenire sulla creazione del movimento di alternativa antagonista al sistema di potere nazionale e sovranazionale\u00bb.\nPolitiche 2001.\nIl 20 aprile 2000 la rappresentanza parlamentare della Fiamma Tricolore viene ricevuta dal presidente della Repubblica per le consultazioni per la formazione del nuovo governo.\nDopo aver stretto accordi con il centrodestra alle elezioni regionali del 2000, Rauti venne riconfermato segretario dal congresso dell'ottobre 2000.\nIn tale occasione la Fiamma ha inoltre deciso di presentare liste autonome per le elezioni politiche del 2001, stringendo alcuni accordi di desistenza con la Casa delle Libert\u00e0. Il senatore uscente Luigi Caruso ottiene nuovamente un seggio.\nIn base a quel patto anche Alberto Acierno viene eletto all'Assemblea regionale siciliana.\nIII Congresso del 2002: Romagnoli segretario e la scissione di Rauti.\nIl terzo congresso nazionale, nel febbraio 2002, porta delle significative novit\u00e0. Emerge prepotentemente la figura di Luca Romagnoli, la cui tesi di rinnovamento viene premiata con la nomina a segretario nazionale. Rauti \u00e8 il nuovo presidente.\nI contrasti veri e propri tra le due massime cariche del partito si manifestano nell'ottobre 2003, quando dirigenti e militanti sono invitati ad effettuare una scelta di posizione netta tra le due parti.\nNel congresso straordinario per febbraio del 2004 la relazione di Romagnoli \u00e8 nettamente in maggioranza. Rauti abbandona per fondare il Movimento Idea Sociale cui aderiscono Raffaele Bruno e Giuseppe Alviti.\nL'azione dei nuovi vertici prosegue anche alle elezioni europee del 2004 dove un discreto 0,7% dei voti si traduce in un seggio per il segretario Romagnoli.\nRegionali 2005 con \"Alternativa Sociale\" e Politiche 2006 con \"CdL\".\nLa \"Fiamma\" sceglie di collaborare con la coalizione di Alternativa Sociale, guidata da Alessandra Mussolini in occasione delle elezioni regionali del 2005, formata anche da Forza Nuova, Libert\u00e0 di Azione e Fronte Sociale Nazionale.\nLa collaborazione fra i partiti della destra estrema raggiunse solamente l'1% di media nazionale e dimostr\u00f2, tra l'altro, l'impossibilit\u00e0 pratica di compattare sotto un'unica sigla realt\u00e0 oggettivamente differenti per analisi e strategie politiche. Il partito riprende perci\u00f2 la sua indipendenza.\nNello stesso periodo il partito raccoglie l'adesione di un deputato nazionale, Antonio Serena. Nel frattempo Il vicesegretario nazionale, Fabrizio Taranto, il Segretario nazionale del movimento giovanile Giovent\u00f9 Nazionale Vincenzo Galizia e il Senatore Luigi Caruso annunciano l'iscrizione al MIS di Pino Rauti.\nIn vista delle elezioni politiche del 2006, la \"Fiamma\" raggiunge un accordo con la Casa delle Libert\u00e0, deliberato il 28 gennaio 2006: il movimento presenta il suo simbolo e i suoi candidati all'interno della coalizione di centrodestra in tutte le circoscrizioni e le regioni italiane.\nIl risultato elettorale, per\u00f2, non premia la Fiamma, che raccoglie 231\u00a0000 voti alla Camera (0,6%) e 204\u00a0000 al Senato (0,6%), non superando gli sbarramenti previsti dalla legge elettorale e non eleggendo alcun parlamentare.\nIl 2 dicembre 2006 la Fiamma partecipa alla manifestazione nazionale della CdL contro la finanziaria varata dal Governo Prodi II.\nPolitiche 2008 con \"La Destra\" ed Europee 2009.\nDopo lo scioglimento anticipato delle Camere e in seguito alla fondazione del nuovo partito di Francesco Storace (fuoriuscito da AN), denominato La Destra, Romagnoli lancia un appello alla convergenza con la Fiamma Tricolore per presentarsi unitariamente alle elezioni politiche del 2008 con un simbolo denominato \"La Destra - Fiamma Tricolore\", che unisce le insegne delle due formazioni. \nL'accordo tra i due partiti viene effettivamente raggiunto il 15 febbraio.\nL'alleanza tra La Destra e la Fiamma, a cui ha aderito anche il Fronte Sociale Nazionale, non porta ad eleggere nessuno parlamentare, la lista raggiunger\u00e0 il 2,4% dei consensi, e quindi non superer\u00e0 lo sbarramento del 4%.\nIl Movimento Sociale Fiamma Tricolore, dopo un iniziale avvicinamento a La Destra, al Movimento per le Autonomie e al Partito Pensionati, per una lista comune alle Elezioni europee, decide di presentarsi da sola, sfoggiando un simbolo dove \u00e8 presente la scritta \"Destra Sociale.\"\nIn ragione di elementi grafici simili a quelli di Alleanza Nazionale, il Ministero dell'interno lo ricusa. Rispetto all'Europee del 2004 la \"Fiamma\" ottiene un risultato analogo di voti, ma non supera la soglia di sbarramento del 4% e non ottiene nessun europarlamentare.\nIl percorso autonomo.\nIn occasione delle elezioni Regionali 2010 la Fiamma Tricolore, per via della legge per le elezioni regionali che impone ai piccoli partiti di raccogliere un certo numero di firme per presentarsi alle elezioni regionali, riesce a presentarsi solo in Piemonte, dove appoggia il candidato Renzo Rabellino, e in Calabria, dove appoggia il candidato del centrodestra Giuseppe Scopelliti. In entrambi i casi, per via dei pochi voti raccolti, non ottiene nessun consigliere regionale.\nAlle elezioni politiche del 2013 la Fiamma ottiene lo 0,13% dei voti alla Camera e 0,17% dei voti al Senato, non eleggendo cos\u00ec nessun parlamentare. Alle elezioni comunali di Roma del 26-27 maggio 2013 il candidato sindaco Luca Romagnoli ottiene lo 0,15%.\nAl VI Congresso svoltosi il 22-23 giugno 2013 a Roma, Luca Romagnoli viene riconfermato segretario per acclamazione.\nLa sfiducia a Romagnoli.\nL'8 novembre 2013 il segretario Luca Romagnoli unitamente al segretario de La Destra Francesco Storace, al reggente di Futuro e Libert\u00e0 Roberto Menia, alla coordinatrice di Io Sud Adriana Poli Bortone, a Domenico Nania dell'associazione \"Nuova Alleanza\", ad Oreste Tofani dell'associazione \"Nazione Sovrana\", ad Antonio Buonfiglio dell'associazione \"Il Popolo della Vita\" e all'editore del \"Il Giornale d'Italia\" Roberto Buonasorte, partecipa alla fondazione del \"Movimento per Alleanza Nazionale\". Il dicembre 2013 il Comitato Centrale del partito dichiara decaduto il segretario Luca Romagnoli, reo di aver aderito all'iniziativa senza aver chiesto il parere dei membri del Comitato stesso.\nAttilio Carelli accetta quindi l'incarico di segretario reggente. A seguito di tale espulsione Romagnoli fonda un nuovo soggetto, \"Destra Sociale\", federato in un secondo momento a Fratelli d'Italia.\nIl nuovo corso.\nIl 13 e 14 dicembre 2014 il VII congresso nazionale elegge lo stesso Carelli segretario, mentre in occasione del referendum costituzionale del 2016 le posizioni espresse riguardano il NO.\nSignificativo anche il dato delle elezioni comunali del 2017 a Sermide e Felonica dove la lista \"Fasci Italiani del Lavoro\" (con alcuni suoi iscritti candidati) ha ottenuto il 10,4% ed \u00e8 entrata in consiglio comunale, seggio decaduto al termine di una disputa giudiziaria.\nPer quanto riguarda le elezioni politiche del 2018, \u00e8 stato siglato un accordo con Forza Nuova per costituire la lista \"Italia agli Italiani\", il cui esito sar\u00e0 dello 0,39% alla Camera e lo 0.50% al Senato.\nDa quel momento partono delle iniziative programmatiche precise, finalizzate ad \"un\u2019azione di risveglio a difesa dell\u2019identit\u00e0 e della sovranit\u00e0 nazionale\".\nA settembre 2019 Adriana Poli Bortone ufficializza la sua adesione.\nAlle elezioni regionali 2020 si presenta in Puglia, mancava dal 2005 all\u2019epoca nella coalizione Alternativa Sociale. La lista raccoglie lo 0,14% mentre il suo candidato a governatore Pierfranco Bruni lo 0,17% non riuscendo ad eleggere nessun consigliere.\nLa decadenza di Carelli.\nCon atto del Comitato Centrale del 12 settembre 2021 si decretava la decadenza di Attilio Carelli per mancata presentazione del bilancio consuntivo 2020.\nCon atto del Comitato Centrale del 6 ottobre 2021 si dava mandato alla reggenza di segretario nazionale a Giuseppe Manoli\nIl IX Congresso (2022).\nIn data 15 - 16 gennaio 2022 si \u00e8 svolto il IX Congresso nazionale del MSFT interamente svolto tramite piattaforma Zoom dove viene eletto a maggioranza Daniele Cerbella\nIdeologia.\nPunti programmatici:\nStruttura.\nGli organi principali sono il Comitato Centrale composto da 25 membri eletti dal Congresso Nazionale, la segreteria nazionale di 6 membri e la segreteria amministrativa.\nIl Comitato Centrale di norma si riunisce due volte l'anno entro il 30 settembre ed entro il 30 marzo e, per urgente motivo, pu\u00f2 essere congiuntamente convocato dal Segretario Nazionale e dal Presidente del Comitato Centrale.\nEsso determina le linee dell'azione politica e ne elabora ed integra gli orientamenti programmatici sulla base delle deliberazioni del Congresso Nazionale, approva il bilancio consuntivo e preventivo, nomina la Segreteria Generale del Congresso, dispone eventuali modifiche allo Statuto e ratifica le varie candidature elettorali.\nLa Segreteria Nazionale stima la dotazione finanziaria media annua necessaria per operare, dispone a maggioranza relativa la stima e l'utilizzo delle risorse disponibili.\nMovimento giovanile.\nIl Movimento giovanile del partito era Giovent\u00f9 Nazionale, diventato nel 2011 \"Giovent\u00f9 della Fiamma\"."}
{"id": "130577", "revid": "367445", "url": "https://it.wikipedia.org/wiki?curid=130577", "title": "Festival di Woodstock", "text": "La Fiera della Musica e delle Arti di Woodstock, meglio conosciuto con il pi\u00f9 semplice festival di Woodstock, fu una manifestazione che si svolse a Bethel, una piccola citt\u00e0 rurale nello stato di New York, Stati Uniti d'America, dal 15 al 18 agosto del 1969, all'apice della diffusione della cultura hippie.\nVi si riferisce spesso con l'espressione \"3 Days of Peace &amp; Rock Music\", \"tre giorni di pace e musica rock\". Furono stimati dai 400.000 ai 500.000 spettatori. \nIl nome ha origine dalla citt\u00e0 di Woodstock, nella contea di Ulster, conosciuta per le sue attivit\u00e0 artistiche (vi si organizzano festival d'arte) e fu l'ultima grande manifestazione del movimento che da allora si diffuse peraltro sempre pi\u00f9 fuori dagli USA, dove era nato, pur senza la coesione e l'originalit\u00e0 che avevano permesso negli anni sessanta eventi come il Monterey Pop festival, la Summer of Love a San Francisco e lo stesso festival di Woodstock.\nStoria.\nWoodstock era stato ideato come un festival di provincia (e come \"An Aquarian Exposition\", il nome, dal tono modesto, con cui era pubblicizzato) ma accolse inaspettatamente pi\u00f9 di giovani (secondo fonti non certe, addirittura un milione di persone). Sul palco si alternarono trentadue tra musicisti e gruppi tra i pi\u00f9 noti dell'epoca e la manifestazione termin\u00f2 un giorno oltre al previsto (era stata programmata sino al 17), il tutto con il consumo di quantit\u00e0 enormi di Cannabis e LSD, tra cui il celebre \"Orange Sunshine\". Il festival ebbe una grande carica simbolica la cui notoriet\u00e0 continua ancora oggi e fu un grande evento della storia del rock e del costume.\nUn festival omonimo \u00e8 stato riproposto ogni dieci anni dopo l'originale e, nel 1994, per celebrare i venticinque anni da allora; ogni volta vengono ospitati nuovi artisti, assenti nelle edizioni precedenti, insieme a musicisti gi\u00e0 esibitisi su quel palco: cos\u00ec questi eventi, ciclicamente, danno un'idea della trasformazione della societ\u00e0 (in particolare negli Stati Uniti) dalla prima ispirazione hippie alle edizioni pi\u00f9 recenti, che hanno visto anche episodi di violenza e una sfumatura commerciale ben lontani dall'atmosfera allegra e utopistica dei \"figli dei fiori\".\nL'ideazione del festival.\nI promotori del festival di Woodstock furono Michael Lang, John P. Roberts, Joel Rosenman e Artie Kornfeld.\nRoberts e Rosenman avevano pubblicato un annuncio sul \"New York Times\" e sul \"Wall Street Journal\", presentandosi come \"Challenge International, Ltd.\": \"Uomini giovani con capitale illimitato cercano interessanti opportunit\u00e0, legali, di investimento e proposte d'affari\". Lang e Kornfeld li contattarono, e con loro progettarono uno studio di registrazione da mettere su nel villaggio di Woodstock, nella contea di Ulster dello stato di New York, un luogo dall'atmosfera ritirata e tranquilla. Presto, per\u00f2, immaginarono di realizzare al suo posto un pi\u00f9 ambizioso festival musicale e artistico. Roberts era incerto se abbandonare l'iniziativa, consolidando le perdite che vi aveva subito; infine la sua decisione fu di restare nel gruppo e finanziare il Festival.\nWoodstock era per loro un'iniziativa commerciale, che chiamarono appunto \"Woodstock Ventures\", una possibilit\u00e0 di guadagni. Divenne una manifestazione ad ingresso libero quando gli organizzatori si accorsero di stare attirando centinaia di migliaia di persone in pi\u00f9 del previsto: circa 186.000 biglietti erano stati acquistati in prevendita.\nLa scelta del luogo.\nNella primavera del 1969 la Woodstock Ventures affitt\u00f2 per 10.000 dollari il Mills Industrial Park, un'area di 1,2\u00a0km\u00b2 nella contea di Orange, dove avrebbe dovuto svolgersi il concerto. Alle autorit\u00e0 locali era stato assicurato che non si sarebbero radunate pi\u00f9 di 50.000 persone, ma gli abitanti si opposero subito all'iniziativa. All'inizio di luglio fu varata una nuova legge locale, per cui sarebbe occorso un permesso speciale per ogni assemblea di pi\u00f9 di 5.000 persone. Infine, il 15 luglio il concerto fu definitivamente vietato con la motivazione che i servizi sanitari previsti non sarebbero stati a norma.\nLa nuova (e definitiva) location fu Bethel, della contea di Sullivan, una cittadina rurale 69\u00a0km a sud-ovest di Woodstock.\nElliot Tiber, il proprietario del motel \"El Monaco\" sul White Lake a Bethel, si offr\u00ec di ospitare il festival in una sua tenuta di 15 acri. Aveva gi\u00e0 ottenuto un permesso dalla citt\u00e0 per il \"White Lake Music and Arts Festival\", che sarebbe stato un concerto di musica da camera.\nQuando si accorse che la sua propriet\u00e0 era troppo piccola per Woodstock, Tiber present\u00f2 gli organizzatori a un allevatore, Max Yasgur, che accett\u00f2 di affittare loro 600 acri (2,4\u00a0km\u00b2) per 75.000 dollari. La notizia del concerto che si preparava fu annunciata da una radio locale gi\u00e0 prima che i promotori e Yasgur lasciassero il ristorante dove si erano accordati, fatta trapelare da alcuni lavoratori del locale.\nAltri 25.000 dollari furono pagati come affitto a proprietari confinanti per ingrandire il sito del festival.\nIl terreno di Yasgur formava una conca naturale digradante verso lo stagno Filippini a nord. Il palco fu costruito alla base del rilievo, con lo stagno sullo sfondo. Lo stagno sarebbe diventato un luogo molto amato dai partecipanti, che vi facevano il bagno svestiti.\nGli organizzatori ripeterono anche alle autorit\u00e0 di Bethel la loro stima di 50.000 partecipanti.\nIngegneria del suono.\nL'ingegnere del suono fu Bill Hanley, che avrebbe commentato: \"And\u00f2 molto bene. Avevo costruito sulle colline delle strutture speciali per gli altoparlanti, e avevo sedici gruppi di altoparlanti su una piattaforma quadrata, che saliva sulla collina su torri di settanta piedi [21 metri]. Il tutto era stato settato per poter accogliere da 150.000 a 200.000 ascoltatori. Ne arrivarono 500.000.\"\nDietro il palco erano installati tre trasformatori che fornivano 2.000 Ampere di corrente per alimentare l'apparato di amplificazione.\nScaletta del festival.\nVenerd\u00ec 15 agosto.\nIl concerto inizi\u00f2 alle 17:07 di venerd\u00ec con Richie Havens. La prima giornata fu dei musicisti folk.\nRichie Havens.\nDalle 17.07 Alle 19.00\n\"Freedom\" fu un pezzo di totale improvvisazione: a causa dei continui bis richiesti dal pubblico, al settimo esaur\u00ec il repertorio, e suonando la chitarra si mise a ripetere \"freedom\", cio\u00e8 \"libert\u00e0\". Swami Satchidananda si esib\u00ec in un'invocazione per il festival.\nSwami Satchidananda.\nDalle 19.10 Alle 19.20\nSweetwater.\nDalle 19.30 Alle 20.10\nCountry Joe McDonald.\nCountry Joe McDonald non era in programma il primo giorno, ma fu fatto esibire a sorpresa e senza la sua band, The Fish, perch\u00e9 molti artisti non erano ancora arrivati. Avrebbe suonato di nuovo il terzo giorno, insieme alla band.\nJohn Sebastian.\nJohn Sebastian lasci\u00f2 il palco inaspettatamente, dopo essere stato avvisato che la moglie aveva partorito.\nThe Incredible String Band.\nIl gruppo, per problemi vari, suon\u00f2 il giorno successivo, dopo i Canned Heat.\nTim Hardin.\nL'esibizione di Tim Hardin, nonostante la scaletta cos\u00ec breve, dur\u00f2 un'ora.\nJoan Baez.\nNei giorni del festival Joan Baez era al sesto mese di gravidanza. Sul palco raccont\u00f2 che il marito David Harris, obiettore di coscienza, era stato arrestato.\nSabato 16 agosto.\nIl concerto di sabato inizi\u00f2 alle 12:15.\nGrateful Dead.\nLa performance dei Grateful Dead fu segnata da problemi tecnici, compresa una messa a terra difettosa; Jerry Garcia e Bob Weir ricordarono di aver preso la scossa toccando le loro chitarre.\nThe Who.\nIniziarono a suonare solo intorno alle quattro del mattino - a causa, si dice, di litigi con gli organizzatori riguardo alla paga.\nL'esibizione venne brevemente interrotta da Abbie Hoffman, poi scaraventato gi\u00f9 dal palco da Pete Townshend a colpi di chitarra\nAlla fine della performance degli Who, Pete Townshend sbatt\u00e9 pi\u00f9 volte la chitarra sul palco, poi la gett\u00f2 al pubblico.\nJefferson Airplane.\nIniziarono alle otto del mattino di domenica, concludendo la maratona notturna.\nDomenica 17 e luned\u00ec 18 agosto.\nJoe Cocker inaugur\u00f2 l'ultima giornata in programma, alle due del pomeriggio. Prima del suo numero, The Grease Band aveva eseguito alcuni brani strumentali.\nJoe Cocker.\nDopo la sua performance, un temporale interruppe il concerto per diverse ore.\nCrosby, Stills, Nash &amp; Young.\nIniziarono circa alle tre del mattino, con due esibizioni distinte.\nNeil Young salt\u00f2 la maggior parte della performance acustica (ne esegu\u00ec solo le sue composizioni \"Mr. Soul\" e \"Wonderin\"') e rifiut\u00f2 di essere filmato durante l'altra; Young, ha detto, credeva che la registrazione distraesse sia gli artisti sia il pubblico dalla musica.\nJimi Hendrix.\nDopo che la sua band era stata presentata come \"The Jimi Hendrix Experience\", Hendrix corresse con il nuovo nome del gruppo: \"Gypsy Sun and Rainbows\".\nJimi Hendrix aveva insistito per essere l'ultimo ad esibirsi al festival, cos\u00ec il suo numero era stato previsto per la mezzanotte, ma non sal\u00ec sul palco fino alle nove del mattino di luned\u00ec. La maggior parte degli spettatori aveva dovuto lasciare il festival, cos\u00ec che solo in quasi 200.000 anzich\u00e9 500.000 ascoltarono Hendrix, in una performance che fu una rarit\u00e0, per la durata (due ore, la pi\u00f9 lunga nella carriera di Hendrix)."}
{"id": "130578", "revid": "2194936", "url": "https://it.wikipedia.org/wiki?curid=130578", "title": "Luca Romagnoli", "text": "Biografia.\nLaureato in geografia, \u00e8 ricercatore per il settore scientifico disciplinare di geografia dell'Universit\u00e0 La Sapienza di Roma.\nGiovanissimo si iscrive al Fronte della Giovent\u00f9 nella sede romana di via Sommacampagna e successivamente, alla sezione MSI \"Prati\" di via Ottaviano, diventandone un dirigente giovanile del FdG.\nAderisce alla Fiamma Tricolore.\nNel 1995, dopo la Svolta di Fiuggi, aderisce al Movimento Sociale Fiamma Tricolore di Pino Rauti. La sua figura emerge nel terzo congresso nazionale della Fiamma, nel febbraio 2002, che porta alla ribalta l'esistenza di due opposte correnti. Romagnoli viene eletto segretario nazionale, mentre Rauti diviene presidente e garante dell'unit\u00e0 del movimento.\nNell'ottobre 2003, i militanti del partito vengono messi a conoscenza del conflitto di posizioni tra Rauti e Romagnoli e invitati a effettuare una scelta di posizione netta tra le due componenti che non riescono pi\u00f9 a convivere all'interno della medesima insegna. In quello stesso periodo, il Tribunale Civile di Roma accoglie un ricorso presentato da alcuni iscritti e stabilisce di invalidare l'elezione del comitato centrale adottato dall'assemblea della Fiamma nel 2000, che confermava Rauti come segretario del partito, e insieme con quello \"tutti gli atti discendenti e connessi a tale congresso\".\nPertanto viene messa in discussione tutta la validit\u00e0 degli organi del partito, segreteria e presidenza. Rauti e Romagnoli si appellano entrambi alle loro prerogative e si espellono paradossalmente a vicenda dal partito, fin quando si cerca l'intesa nell'organizzazione di un congresso straordinario per febbraio del 2004, dove la tesi di Romagnoli si presenta maggioritaria.\nL'elezione all'europarlamento e l'accordo con Alternativa Sociale.\nPochi mesi pi\u00f9 tardi, alle elezioni europee, la Fiamma raccoglie lo 0,7% dei voti. Romagnoli \u00e8 eletto e riceve, in tutta Italia, circa 8.500 preferenze personali. Non aderisce ad alcun gruppo parlamentare europeo. Diviene membro della Commissione per i trasporti e il turismo; della Commissione per l'occupazione e gli affari sociali; della Delegazione per le relazioni con il Mercosur. Resta eurodeputato fino al 2009.\nIn occasione delle elezioni regionali del 2005, il partito entra a far parte del cartello Alternativa Sociale di Alessandra Mussolini, senza tuttavia ottenere alcun seggio; in vista delle elezioni politiche del 2006, concorre con proprie liste e si allea con la Casa delle Libert\u00e0, ma anche in questo caso non ottiene alcuna rappresentanza.\nL'associazione culturale Destra Sociale.\nNel 2009, prime delle elezioni europee, fonda l'associazione culturale a carattere socio-politico \"Destra Sociale\", con l'intento di rappresentare con il suo nome il significato di attenzione ad una societ\u00e0 organica e quindi giusta, ad una politica che la organizzi che la interpreti e che la realizzi,\nL'8 novembre 2013 il segretario Luca Romagnoli unitamente al segretario de La Destra Francesco Storace, al reggente di Futuro e Libert\u00e0 Roberto Menia, alla coordinatrice di Io Sud Adriana Poli Bortone, a Domenico Nania dell'associazione \"Nuova Alleanza\", a Oreste Tofani dell'associazione \"Nazione Sovrana\", ad Antonio Buonfiglio dell'associazione \"Il Popolo della Vita\" e all'editore del Giornale d'Italia Roberto Buonasorte, partecipa alla fondazione del \"Movimento per Alleanza Nazionale\", federazione di partiti e movimenti di destra ispirati ad Alleanza Nazionale.\nIl 9 dicembre 2013 il Comitato centrale della Fiamma Tricolore sfiducia Romagnoli, reo di aver aderito all'iniziativa senza aver chiesto il parere dei membri dello stesso. Attilio Carelli accetta l'incarico di reggente sostituendolo.\nL'adesione a Fratelli d'Italia.\nNel 2015, insieme ad altri ex dirigenti del MSFT (tra i quali Lamberto Iacobelli, Sergio Arduini, Daniele Gattanella) aderisce a FDI. Con l'obiettivo di costituire un unico fronte di patrioti sotto l'emblema di Fratelli d'Italia di Giorgia Meloni in vista delle imminenti elezioni politiche, il 12 novembre 2017 riunisce a Milano le varie sigle, tra cui \"Destra Sociale\", \"Fare Fronte\" di Roberto Jonghi Lavarini, \"Libert\u00e0 Nazionale\" di Fabio Flenda, \"Rinnovamento Destra\" di Vetullio Mussolini (il padre era cugino del Duce) e \"Fiamma Nazionale\" di Stefano Salm\u00e8 per dare vita al movimento politico culturale \"Viva l'Italia\". Il 2 dicembre Romagnoli interviene poi al Congresso di Fratelli d'Italia a Trieste.\nRomagnoli viene poi candidato per le europee del 2019 nella Circoscrizione Italia centrale. Ottiene 2.690 preferenze e non risulta pertanto eletto."}
{"id": "130581", "revid": "831312", "url": "https://it.wikipedia.org/wiki?curid=130581", "title": "Groupama-FDJ", "text": "La Groupama-FDJ, nota in passato come \"Fran\u00e7aise des Jeux\" e \"FDJ\", \u00e8 una squadra maschile francese di ciclismo su strada. Attiva nel professionismo dal 1997, ha licenza UCI World Tour.\nA guida della squadra sono, sin dalla fondazione, i fratelli Marc e Yvon Madiot, ex ciclisti professionisti; lo sponsor principale \u00e8 stato per molti anni Fran\u00e7aise des Jeux, societ\u00e0 che controlla lotterie e scommesse in Francia, affiancato a partire dal 2018 dal gruppo assicurativo Groupama. Nella sua storia il team si \u00e8 imposto in diverse tappe dei tre Grandi Giri (soprattutto la corsa di casa, il Tour de France), in tre grandi classiche, la Milano-Sanremo, la Parigi-Roubaix e il Giro di Lombardia, e in diversi campionati nazionali francesi.\nStoria.\n1997-2004: i primi anni e l'affermazione.\nLa squadra venne fondata nel 1997 su impulso dei fratelli Madiot, Marc e Yvon, ex corridori professionisti, e grazie alla sponsorizzazione di Fran\u00e7aise des Jeux e dell'azienda di biciclette Gitane. Arrivarono in rosa quattro atleti dal Team Polti, tra cui Davide Rebellin (che rimase solo un anno) e l'esperto Mauro Gianetti, e tre dalla Motorola, tra cui Maximilian Sciandri. Alla prima stagione la Fran\u00e7aise des Jeux vinse la classifica a squadre di Coppa del mondo grazie ai successi di Fr\u00e9d\u00e9ric Guesdon alla Parigi-Roubaix e di Rebellin alla Cl\u00e1sica San Sebasti\u00e1n e nel Gran Premio di Svizzera, e debutt\u00f2 al Tour de France, vincendo una tappa con Christophe Mengin. Nello stesso anno si aggiudic\u00f2 anche la classifica a squadre della Coppa di Francia (si ripeter\u00e0 nel 1999 e nel 2005).\nNelle stagioni seguenti la squadra si afferm\u00f2 a livello nazionale e internazionale, vincendo in numerose gare grazie soprattutto ai fratelli velocisti Jean-Patrick e Damien Nazon, a Emmanuel Magnien, e ai giovani Bradley McGee e Jimmy Casper (professionisti dal 1997 e 1998 rispettivamente), tanto da poter essere iscritta, nel 1999, alla prima fascia mondiale (GS I). Nel 2000, con la partenza di Damien Nazon e l'arrivo di Fabrizio Guidi, la squadra debutt\u00f2 al Giro d'Italia vincendo una frazione e la maglia azzurra della classifica Intergiro proprio con Guidi, mentre nel 2001 Magnien conquist\u00f2 la Parigi-Bruxelles prima di lasciare il team dopo cinque anni. Nel 2002 McGee diede alla Fran\u00e7aise des Jeux la vittoria di una tappa in linea al Tour de France, mentre Nicolas Vogondy fece suo il titolo nazionale in linea; giunsero inoltre in squadra i neoprofessionisti Philippe Gilbert e Bradley Wiggins e il velocista australiano Baden Cooke, capace di vincere nove corse in stagione, tra cui la semiclassica Dwars door Vlaanderen.\nIl team adott\u00f2 il nome \"Fdjeux.com\" nel 2003 e 2004, per poi tornare al nome originale dal 2005. Nel 2003 McGee vinse il prologo del Tour de France e vest\u00ec la maglia gialla per tre giorni, e nella stessa \"Grande Boucle\" Cooke, dopo aver vinto anch'egli una tappa, conquist\u00f2 grazie ai numerosi piazzamenti la maglia verde della classifica a punti. McGee si ripet\u00e9 l'anno dopo al Giro d'Italia, vincendo il prologo di Genova e vestendo di rosa per due giorni, in una stagione in cui riusc\u00ec a imporsi anche nel prologo del Tour de Romandie e alla Route du Sud.\nCronistoria.\nClassifiche UCI.\n\"Aggiornato al 26 ottobre 2021.\"\nPalmar\u00e8s.\n\"Aggiornato al 14 agosto 2021.\"\nOrganico 2022.\n\"Aggiornato al 1\u00b0 gennaio 2022.\""}
{"id": "130583", "revid": "110157", "url": "https://it.wikipedia.org/wiki?curid=130583", "title": "Serie A1 2004-2005 (pallavolo maschile)", "text": "La Serie A1 italiana di pallavolo maschile 2004-2005 si \u00e8 svolta dal 26 settembre 2004 al 15 maggio 2005: al torneo hanno partecipato quattordici squadre di club italiane e la vittoria finale \u00e8 andata per l'ottava volta, la terza consecutiva, al Volley Treviso.\nRegolamento.\nLe squadre hanno disputato un girone all'italiana, con gare di andata e ritorno, per un totale di ventisei giornate; al termine della \"regualar season\":\nSquadre partecipanti.\nAl campionato di Serie A1 2004-05 hanno partecipato quattordici squadre: quelle neopromosse dalla Serie A2 sono state l'API Pallavolo Verona, vincitrice del campionato, e il Callipo Sport, vincitrice dei play-off promozione; una squadra che ha avuto il diritto di partecipazione, ossia la Ducato Volley, ha rinunciato all'iscrizione: questa ha ceduto il titolo sportivo al Taranto Volley."}
{"id": "130584", "revid": "106908", "url": "https://it.wikipedia.org/wiki?curid=130584", "title": "Rete Metropolitana di Milano", "text": ""}
{"id": "130586", "revid": "21583", "url": "https://it.wikipedia.org/wiki?curid=130586", "title": "Distanza di Hamming", "text": "Nella teoria dell'informazione, la distanza di Hamming tra due stringhe di ugual lunghezza \u00e8 il numero di posizioni nelle quali i simboli corrispondenti sono diversi. In altri termini, la distanza di Hamming misura il numero di \"sostituzioni\" necessarie per convertire una stringa nell'altra, o, vista in altro modo, il numero minimo di \"errori\" che possono aver portato alla trasformazione di una stringa nell'altra.\nEsempi.\nIl peso di Hamming di una stringa di lunghezza \"k\" \u00e8 la sua distanza di Hamming dalla stringa costituita da \"k\" zeri. Quindi \u00e8 il numero di elementi diversi da zero di una stringa: per una stringa binaria \u00e8 semplicemente il numero di 1; per esempio, il peso di Hamming di 11101 \u00e8 4.\nPropriet\u00e0.\nPer una fissata lunghezza formula_1 la distanza di Hamming \u00e8 una metrica sull'insieme delle stringhe aventi quella lunghezza, poich\u00e9 soddisfa le condizioni di non negativit\u00e0, identit\u00e0 di due elementi aventi distanza nulla, simmetria, e si pu\u00f2 dimostrare, mediante induzione completa, che essa soddisfa anche la disuguaglianza triangolare.\nLa distanza di Hamming tra due elementi formula_2 e formula_3 \u00e8 il peso di Hamming di formula_4, per un'appropriata scelta dell'operatore \"formula_5\".\nPer due stringhe binarie formula_2 e formula_3 essa \u00e8 equivalente all'operazione formula_2 xor formula_3. \u00c8 anche equivalente alla distanza della geometria del taxi tra due vertici di un ipercubo formula_1-dimensionale, dove formula_1 \u00e8 la lunghezza delle stringhe.\nStoria e applicazioni.\nLa distanza di Hamming prende il suo nome da Richard Hamming, che la introdusse nel suo fondamentale lavoro sui \"codici per il riconoscimento e la correzione degli errori\". Viene usata nelle telecomunicazioni per contare il numero di bit errati in una parola binaria a lunghezza fissa, allo scopo di stimare l'errore. Per questo motivo viene anche chiamata distanza del segnale. L'analisi del peso di Hamming dei bit viene usata in diverse discipline, tra le quali la teoria dell'informazione, la teoria dei codici e la crittografia. Per\u00f2, per confrontare stringhe di lunghezze differenti, o stringhe per le quali ci si aspettano anche inserimenti e cancellazioni, oltre alle sostituzioni, \u00e8 pi\u00f9 appropriato usare metriche pi\u00f9 sofisticate, come la distanza di Levenshtein."}
{"id": "130587", "revid": "1428919", "url": "https://it.wikipedia.org/wiki?curid=130587", "title": "Giuseppe Incardona", "text": "\u00c8 stato nel Movimento Sociale Italiano, poi ha seguito Pino Rauti nella fondazione della Fiamma Tricolore e, successivamente, del Movimento Idea Sociale di cui \u00e8 stato segretario nazionale.\nBiografia.\nLaureato in filosofia presso l'Universit\u00e0 degli studi di Bari \u00e8 stato docente di storia e filosofia presso il Liceo Ginnasio \"Socrate\" di Bari. Attualmente \u00e8 in pensione.\nComponente della segreteria nazionale della Fiamma Tricolore dal 1995 al 2003, ha deciso di seguire Rauti nella fondazione del MIS, di cui \u00e8 diventato segretario nel 2004.\nNel gennaio 2006 esorta i membri del partito a collaborare con la coalizione di Alessandra Mussolini, Alternativa Sociale, per la costituzione di una lista unitaria all'interno della Casa delle Libert\u00e0; ma Rauti non \u00e8 d'accordo e l'assemblea nazionale del 15 gennaio non gli rinnova la fiducia ed elegge lo stesso Rauti segretario.\nIncardona \u00e8 autore di una serie di saggi e collabora con riviste."}
{"id": "130588", "revid": "125364481", "url": "https://it.wikipedia.org/wiki?curid=130588", "title": "Annie Lennox", "text": "Nella sua carriera, iniziata alla fine degli anni settanta, si \u00e8 aggiudicata quattro Grammy, otto Brit Awards e l'Oscar alla migliore canzone nel 2004. \u00c8 stata nominata la \"pi\u00f9 grande cantante vivente del soul bianco\" dalla rete televisiva VH1 e la Official Charts Company l'ha definita \"l'artista britannica di maggior successo nella storia della musica del Regno Unito\". La rivista Rolling Stone, inoltre, l'ha posizionata al 93\u00baposto nella classifica dei migliori cantanti di tutti i tempi.\nBiografia.\nFrequenta fin dall'et\u00e0 di 7 anni una scuola di piano. In seguito viene ammessa alla Royal Academy of Music di Londra dove studia flauto traverso con buoni risultati. Nel 1991 partecipa con un cameo al film \"Edoardo II\" di Derek Jarman.\nS\u00ec \u00e8 sposata tre volte; dal secondo matrimonio ha avuto due figlie, Lola (nata nel 1990) e Tali (nata nel 1993). La figlia maggiore a soli 16 anni ha deciso di seguire le orme della madre, dedicandosi per\u00f2 alla musica classica. A met\u00e0 settembre 2012 Annie Lennox \u00e8 convolata a nozze per la terza volta, col medico ginecologo sudafricano Mitch Besser.\nCarriera artistica.\n1977\u201390: The Tourists e gli Eurythmics.\nHa raggiunto la popolarit\u00e0 come cantante di musica pop, cantando per tre anni nel gruppo scozzese The Tourists (con cui ha inciso 3 LP) tra il 1976 e il 1980.\nAll'inizio degli anni 1980 tra Annie e il chitarrista del gruppo, David A. Stewart, nasce una relazione sentimentale. I due, per quanto la relazione si fosse gi\u00e0 esaurita, decidono di lasciare il gruppo per crearne uno nuovo, gli Eurythmics. All'inizio della carriera degli Eurythmics, Lennox si distingue per il suo look androgino, tanto da impersonare un mito di sesso maschile, Elvis Presley. Molti giornalisti spesso si riferiscono a lei come \"la Grace Jones bianca\".\nNegli anni Ottanta il duo pubblica una lunga serie di singoli divenuti in seguito i loro pi\u00f9 \"classici\" successi: \"Sweet Dreams (Are Made of This)\", \"Here Comes the Rain Again\", \"Would I Lie to You?\", \"There Must Be an Angel (Playing with My Heart)\", \"Missionary Man\", \"You Have Placed a Chill in My Heart\", \"Don't Ask Me Why\" e altri.\nNel 1991, dopo la rottura (informale) con Dave Stewart, Annie Lennox intraprende una lunga carriera da solista pareggiando il successo ottenuto con il precedente duo.\n1992\u201393: \"Diva\".\nIl suo primo album solista del 1992, \"Diva\", \u00e8 un successo inequivocabile sia di critica che commerciale. Il suo successo continua grazie ai singoli estratti da \"Diva, (\"uno per tutti la celebre \"Why\") che le assicurano numerosi premi, cimentandosi nel 1992 anche nella composizione della colonna sonora del celebre film \"Dracula di Bram Stoker\" di Francis Ford Coppola. Nello stesso anno partecipa anche al Freddie Mercury Tribute Concert duettando con David Bowie nella canzone \"Under Pressure\". Le sue apparizioni si fanno via via sempre pi\u00f9 rare tanto da allontanarla progressivamente dallo show business.\n1995\u20132000: \"Medusa\" e il ritorno degli Eurythmics.\nAnche \"Medusa\", pubblicato tre anni dopo l'uscita di \"Diva\" ottiene dei buoni risultati di pubblico, grazie anche al successo riscosso dal primo singolo estratto \"No More \"I Love You's\"\" col quale vincer\u00e0 un grammy come migliore performance femminile pop. Nel 1995 partecipa alla colonna sonora del film di Ron Howard, \"Apollo 13\", cantando il brano nei titoli di coda. Nel 1997 Annie ha registrato nuovamente la canzone degli Eurythmics \"Angel\" in omaggio a Diana, Principessa del Galles. Nel 1998 stabilisce nuovi contatti con Dave Stewart e nel 1999 i rinati Eurythmics producono l'album \"Peace\".\n2003\u201307: \"Bare\" e l'Oscar per la miglior canzone.\nNel 2003 ha pubblicato il suo terzo album da solista, \"Bare\".\nNel 2004, la Lennox ha vinto l'Oscar per la migliore canzone (\"Academy Award for Best Song\") per \"Into the West\" dal film \"Il Signore degli Anelli - Il ritorno del re\" ai 76\u00ba Academy Awards. Precedentemente aveva registrato \"Use Well the Days\" per il film, nel cui testo abbondano le citazioni di Tolkien. Questa canzone non \u00e8 stata utilizzata nel film, bens\u00ec appare su un DVD bonus incluso con l'edizione speciale del CD della colonna sonora del film. Nel luglio 2005, Annie Lennox ha partecipato al Live 8 ad Hyde Park, Londra.\n2007\u201309: \"Songs of Mass Destruction\" e \"The Annie Lennox Collection\".\nIl suo quarto album in studio \"Songs of Mass Destruction\" \u00e8 uscito in Italia il 1\u00ba ottobre 2007. Inizialmente prevista a settembre 2008, la prima raccolta della carriera solista, \"The Annie Lennox Collection\", \u00e8 stata posticipata a causa di problemi di salute all'inizio del 2009. Quattordici canzoni tra le pi\u00f9 significative della sua produzione senza gli Eurythmics. L'antologia contiene anche tre cover: \"A Whiter Shade of Pale\" dei Procol Harum (gi\u00e0 presente nell'album \"Medusa\"), \"Shining Light\" degli Ash e \"Closer Now\" dei Keane (reincisa con il nuovo titolo \"Pattern of My Life\"). Tra le tracce invece trover\u00e0 spazio anche \"Love Song for a Vampire\" incisa nel 1992. Questo disco \u00e8 il suo ultimo lavoro pubblicato con la Sony BMG.\n2010-2014: \"A Christmas Cornucopia\" e \"Nostalgia\".\nAd agosto 2010 Annie Lennox ha firmato un nuovo contratto discografico con la Island Records nel Regno Unito e la Decca Records negli Stati Uniti (entrambe parti dello Universal Music Group). Il suo primo lavoro \u00e8 un album natalizio intitolato \"A Christmas Cornucopia\", pubblicato il 15 novembre 2010. L'album contiene interpretazioni di classiche canzoni natalizie e il nuovo brano \"Universal Child\", che \u00e8 stato pubblicato come primo singolo il 12 ottobre. Lennox aveva interpretato il brano ad \"American Idol\" nell'aprile 2010. Il 4 novembre Annie Lennox ha pubblicato sul proprio canale YouTube il video per il brano \"God Rest Ye Merry Gentlemen\".\nIl 21 ottobre 2014 viene pubblicato il suo nuovo album \"Nostalgia\" nel quali sono presenti solo cover di altri brani interpretati dalla cantante, i primi due estratti sono \"I Put a Spell on You\" e \"Summertime\".\nL'album ottiene una candidatura ai Grammy Awards nella categoria \"Best Traditional Pop Vocal Album\". L'8 febbraio 2015 durante i Grammy Awards si esibisce con Hozier in \"Take Me to Church\" e \"I Put a Spell on You\". Sempre nello stesso mese \"I Put a Spell on You\" entra a far parte della colonna sonora del film \"Cinquanta sfumature di grigio\"."}
{"id": "130589", "revid": "1602064", "url": "https://it.wikipedia.org/wiki?curid=130589", "title": "Ibn Hawqal", "text": "Visse la sua giovinezza a Baghdad. A causa di una ingente perdita patrimoniale inizi\u00f2 nel 943, un viaggio trentennale nelle regioni dell'Islam.\nNel 973 visit\u00f2 la Sicilia.\nRitornato a Baghdad nel 976, raccolse le sue impressioni di viaggio nell'opera \"Kit\u0101b al-mas\u0101lik wa l-mam\u0101lik\" (Libro delle vie e dei reami), edita a Leida da M. J. de Goeje nel 1873 per la \"Bibliotheca Geographorum Arabicorum\" (BGA), ispirata in parte all'omonimo lavoro geografico di al-Istakhri.\n\u1e62\u016brat al-\u2019Ar\u1e0d.\nIbn Hawqal ha basato il suo grande lavoro di geografia, \u1e62\u016brat al-\u2019Ar\u1e0d, su una revisione e un'espansione del testo chiamato \"Mas\u0101lik ul-Mam\u0101lik\" di Istakhri (951 d.C.), che a sua volta era un'edizione rivista del \"\u1e62uwar al-aq\u0101l\u012bm\" di Ahmed ibn Sahl al-Balkhi, (ca. 921 d.C.). Tuttavia Ibn Hawqal era pi\u00f9 di un editore, era uno scrittore di viaggi che scriveva nello stile seguito successivamente da Abu \u02bfUbayd al-Bakri nel suo \"Kitab al-Mas\u0101lik wa-al-Mam\u0101lik\", un genere letterario che utilizza rapporti di mercanti e viaggiatori. Ibn Hawqal introduce l'umorismo del X secolo nel suo racconto della Sicilia durante la dinastia kalbita-fatimide. Come fonte primaria la sua geografia medievale tende all'esagerazione e la sua rappresentazione dei cristiani barbari e incivili di Palermo, che riflette la politica prevalente del suo tempo. Eppure i suoi resoconti geografici dei suoi viaggi personali furono considerati e trovati utili dai viaggiatori arabi medievali.\nI capitoli sull'Al-Andalus, nella Spagna musulmana, in particolare sulla Sicilia, e l'area riccamente coltivata di Frassineto, descrivono una serie di innovazioni regionali praticate da agricoltori e pescatori musulmani. Il capitolo sull'impero bizantino - conosciuto nel mondo musulmano e chiamato dagli stessi bizantini, le \"terre dei romani\" - offre la sua osservazione diretta delle 360 lingue parlate nel Caucaso, con la lingua franca che \u00e8 l'arabo e persiano in tutta la regione. Con la descrizione di Kiev, potrebbe aver menzionato il percorso dei Bulgari del Volga e dei Khazari, che \u00e8 stato forse preso da Sviatoslav I di Kiev. Pubblic\u00f2 anche una mappa cartografica del Sindh insieme ai resoconti della geografia e della cultura del Sindh e del fiume Indo."}
{"id": "130590", "revid": "9733", "url": "https://it.wikipedia.org/wiki?curid=130590", "title": "Concerto di Woodstock", "text": ""}
{"id": "130592", "revid": "119475722", "url": "https://it.wikipedia.org/wiki?curid=130592", "title": "QN Quotidiano Nazionale", "text": "QN Quotidiano Nazionale \u00e8 il marchio che identifica un consorzio di tre testate giornalistiche quotidiane che fa capo a Monrif Group S.p.A.\nRaggruppa quattro storici quotidiani italiani:\nSi tratta di uno dei primi casi di glocalizzazione editoriale in Italia: le tre redazioni delle pagine nazionali sono state unite dando vita a un'edizione nazionale unica; le tre redazioni regionali curano esclusivamente le notizie e i commenti relativi alle rispettive zone di diffusione. Il punto di forza \u00e8 il radicamento territoriale delle tre testate, tant'\u00e8 che i tre giornali escono ciascuno con la propria testata, anche se le pagine nazionali sono in comune.\nStoria.\nL'unificazione delle redazioni nazionali \u00e8 stata effettuata nel 1997. Per la prima volta i tre quotidiani uscirono con un \"Fascicolo nazionale\" unico, diretto da Mauro Tedeschini (1997-1999).\nNel 1999 fu registrata la testata autonoma \"QN - Quotidiano Nazionale\". Il lancio della nuova iniziativa fu affidato alla responsabilit\u00e0 di un giornalista esperto come Vittorio Feltri. Non si trattava pi\u00f9 di un fascicolo ma di un vero e proprio giornale, distribuito insieme alle tre testate nelle rispettive regioni, con la formula del \"panino\". Feltri assunse l'incarico il 1\u00ba agosto. Gli succedette Italo Cucci a fine febbraio 2000.\nNei primi anni Duemila il processo si \u00e8 concluso con la fusione del \"Quotidiano Nazionale\" (tranne lo sport) con le tre testate del gruppo. \"Il Resto del Carlino\", \"La Nazione\" e \"Il Giorno\" sono diventati identici, cambiando solo la testata. L'edizione locale \u00e8 in un fascicolo interno. Il rapporto tra edizione locale ed edizione nazionale \u00e8 ribaltato.\nDal momento che la testata nazionale \u00e8 realizzata prevalentemente a Bologna, il direttore responsabile del \"Resto del Carlino\" \u00e8 anche il direttore del network. Dalla met\u00e0 degli anni Duemila, accanto alla testata dei tre quotidiani del network appare l'acronimo \u00abQN\u00bb. Nel 2005 sono state unificate anche le pagine sportive. Inizialmente \u00e8 stata creata una testata autonoma (com'era stato fatto per il fascicolo nazionale). Il 19 aprile 2005 \u00e8 uscito \u00abQS Quotidiano Sportivo\u00bb.\nL'anno seguente il fascicolo sportivo ha preso il nome di \"QS Sport\"; da allora esce come dorso, con una propria prima pagina, insieme ai tre quotidiani.\nDal 1\u00ba dicembre 2014 al 28 febbraio 2018 il direttore editoriale del consorzio dei tre quotidiani \u00e8 stato Bruno Vespa. \nL'8 luglio 2017 l'edizione livornese de \"La Nazione\" viene trasformata nel nuovo quotidiano \"Il Telegrafo\", erede della storica testata livornese. Il 1\u00ba luglio 2019 \"Il Telegrafo\" cessa le pubblicazioni cartacee, mantenendo attiva l'edizione online. \nDal 15 ottobre 2019 i tre quotidiani del gruppo escono con una nuova veste grafica. Contestualmente viene chiusa la testata \u00abQuotidiano Sportivo (QS)\u00bb. Da allora lo sport nazionale \u00e8 inserito nelle pagine nazionale, mentre lo sport locale \u00e8 inserito nel dorso locale.\nSupplementi.\nTra marzo e aprile 2016 sono stati varati due nuovi supplementi:\nDati e cifre.\n\u00abQN - Quotidiano Nazionale\u00bb ha avuto nel novembre 2018 una media di 201.477 copie vendute al giorno (dati Accertamenti diffusione stampa). I dati Audipress mostrano che nel 2016 il network ha avuto 1.965.000 lettori, posizionandosi come secondo quotidiano cartaceo pi\u00f9 letto in Italia.\nIl \"Quotidiano Nazionale\" ha una versione online, Quotidiano.net, che nel 2011 \u00e8 risultata il quinto sito italiano d'informazione generalista."}
{"id": "130593", "revid": "767487", "url": "https://it.wikipedia.org/wiki?curid=130593", "title": "Livefields", "text": "Livefields \u00e8 un album dal vivo dei Toto, registrato in Francia durante il \"Mindfields Tour\" e pubblicato nel 1999.\nL'album.\nIl disco fu registrato durante il tour seguente l'uscita dell'album \"Mindfields\" e fu pubblicato verso la fine del 1999. Fuori dagli USA l'album contiene anche un bonus CD che raccoglie delle registrazioni \"unplugged\" extra, effettuate durante gli altri concerti in Francia."}
{"id": "130599", "revid": "125355128", "url": "https://it.wikipedia.org/wiki?curid=130599", "title": "Lamborghini Miura", "text": "La Lamborghini Miura \u00e8 una vettura sportiva prodotta dalla Lamborghini tra il 1966 e il 1973.\nStoria.\nAl salone di Torino del 1965 La Lamborghini espose un autotelaio in lamiera scatolata denominato TP400 (dalla posizione del motore e dalla sua cilindrata). Vi erano stati installati, con poche modifiche, il motore e le sospensioni che gi\u00e0 equipaggiavano la 400 GT. Il progetto era un'iniziativa dei tecnici Gian Paolo Dallara e Paolo Stanzani, i quali, pur consapevoli dell'avversione di Lamborghini per le corse, avevano utilizzato lo schema a motore centrale di alcune automobili da competizione dell'epoca, quali la Ford GT40 o la Ferrari 250 LM. Su queste due vetture il motore era per\u00f2 in posizione longitudinale, mentre quello Lamborghini era montato trasversalmente tra l'abitacolo e l'assale posteriore, soluzione che permise di ridurne considerevolmente l'ingombro. In quel periodo la maggior parte delle Gran Turismo sportive adottavano la configurazione motore anteriore e trazione posteriore. Nuccio Bertone, presente alla rassegna, ne fu affascinato al punto di dichiarare a Lamborghini: \u201cIo sono quello che pu\u00f2 fare la scarpa al tuo piede\u201d. Quest'ultimo, anche a fronte del notevole entusiasmo suscitato nella potenziale clientela, si lasci\u00f2 convincere ad approvare il progetto nonostante il suo scetticismo: \u201cSar\u00e0 una buona pubblicit\u00e0\u201d, dichiar\u00f2 ai suoi tecnici, \u201cma non ne venderemo pi\u00f9 di 50\u201d. La scelta di Bertone come carrozziere fu determinata anche dal fatto che l'azienda di Grugliasco non aveva rapporti di collaborazione con Ferrari e Maserati, i principali concorrenti di Lamborghini, ma soprattutto dal fallimento alla fine del 1966 della carrozzeria Touring, che aveva disegnato le precedenti 350 e 400 GT. La nuova auto fu disegnata in soli 4 mesi dal giovane stilista Marcello Gandini, da poco divenuto capo disegnatore di Bertone per sostituire Giorgetto Giugiaro che se ne era andato alla Ghia. Ferruccio Lamborghini, che era nato sotto il segno del toro, volle battezzare la vettura ultimata col nome Miura in onore dell'allevatore di tori da combattimento Don Eduardo Miura Fernandez. La Miura fu la prima di una lunga tradizione di auto costruite da Lamborghini e battezzate con nomi ispirati alla tauromachia. Inoltre la sigla del telaio perse la T nonostante la meccanica non avesse subito significative modifiche.\nPresentata al Salone dell'automobile di Ginevra del 1966, La Miura P400 fu un successo senza precedenti. La vettura lasci\u00f2 senza fiato tutti i visitatori facendo invecchiare di colpo tutte le supercar dell'epoca e dando l'inizio ad una nuova era nel settore delle automobili sportive.\nEvoluzione.\nP400.\nGli esemplari di produzione differivano sensibilmente dal prototipo di Ginevra, che era stato allestito in tempi brevissimi. Le ruote a raggi vennero sostituite con altre in lega di magnesio della Campagnolo. Il senso di rotazione del cambio fu invertito perch\u00e9 generava vibrazioni. La frizione a triplo disco all'ingresso del cambio fu soppiantata da una monodisco montata all'estremit\u00e0 dell'albero motore. Al posto della copertura in plexiglas del motore fu applicata una persiana fissa, sempre di plastica, per migliorare la dispersione di calore del motore. Tale motivo a listelli paralleli ricorreva in molti elementi stilistici fra i quali gli sfoghi del radiatore e le insolite \u201cciglia\u201d che circondavano i fari anteriori a sollevamento elettrico. Immutata fu la carrozzeria in acciaio, alta appena 110\u00a0cm, con i cofani anteriore e posteriore in alluminio. La vettura aveva solo un piccolo portabagagli dietro al motore poich\u00e9 tutta la zona anteriore era occupata da serbatoio, radiatore e ruota di scorta. I vetri delle porte erano privi di cornice ma mantenevano il massiccio traversino posteriore, nel quale era integrata la presa d'aria del motore (anch'essa adornata da listelli paralleli). Insolita la posizione di diversi comandi che erano montati sul soffitto, dietro allo specchio retrovisore interno. Il motore installato sulla P400 era il V12 da 3,9 litri di cilindrata progettato da Giotto Bizzarrini; rispetto alla 400 GT il cambio era stato sistemato a fianco dell'albero motore all'interno di un unico basamento in alluminio. Vennero installati quattro nuovi carburatori Weber 40IDL3C tricorpo in luogo dei sei bicorpo e la lubrificazione divenne a carter umido. La potenza dichiarata era di 350\u00a0hp (260\u00a0kW). Il successo della Miura fu immediato e travolgente: a fronte di una produzione prevista di una ventina di esemplari all'anno, la Lamborghini ne consegn\u00f2 108 nel solo 1967, pur non riuscendo a soddisfare tutta la richiesta. Nei circa due anni e mezzo di produzione della P400 furono prodotti complessivamente 275 esemplari.\nP400S.\nAlla fine del 1968 venne immessa sul mercato la versione S, con potenza aumentata a 370\u00a0hp (276\u00a0kW) grazie a sostanziali modifiche all'aspirazione e alle camere di combustione.\nL'abitacolo aveva ricevuto miglioramenti alle tappezzerie ed erano stati installati i vetri elettrici. Esternamente era riconoscibile solo per le cornici del parabrezza e dei fari cromate.\nDurante la produzione la S sub\u00ec modifiche alle sospensioni e ricevette freni a disco autoventilanti. Questa fu la versione di maggior successo commerciale, con 338 vetture costruite.\nP400SV.\nLa versione definitiva della Miura, la SV (acronimo di SuperVeloce) arriv\u00f2 nel marzo del 1971. La potenza aument\u00f2 ancora fino a 385\u00a0hp (287\u00a0kW). La parte posteriore della carrozzeria fu allargata per consentire l'installazione di pneumatici pi\u00f9 larghi e i fari anteriori persero le caratteristiche ciglia. La produzione della SV fu di 150 esemplari. L'ultima Miura costruita, una SV nera consegnata a Luigi Innocenti (figlio dell'inventore della Lambretta) e destinata al figlio Gianfranco, all'epoca ventenne, lasci\u00f2 la catena di montaggio il 15 gennaio 1973. Questa Miura beneficiava di un V12 potenziato su richiesta e di altri optional particolari come il bocchettone del serbatoio cromato a vista e le cornici cromate, modifiche che i pi\u00f9 facoltosi esigevano e che l'azienda si occupava di soddisfare. In totale vennero prodotti 763 esemplari di Miura. Fu sostituita dalla Countach solo nel 1974.\nMiura Jota.\nNel 1970 il collaudatore della casa Bob Wallace ricevette l'incarico di sviluppare una versione da competizione della Miura. Wallace utilizz\u00f2 come base una Miura S (telaio N\u00b05084) utilizzata per i test che aveva gi\u00e0 percorso 20.000\u00a0km. Sostitu\u00ec il telaio con uno pi\u00f9 rigido, fabbricato appositamente in lamiera ed elementi tubolari, su cui vennero montate sospensioni Koni da competizione e freni a disco auto ventilanti. Sul motore vennero installati quattro carburatori Weber 46 IDL e il rapporto di compressione fu aumentato da 10,4:1 a 11,5:1. In questo modo la potenza massima raggiunse i 440 CV a 8500 giri/min. Buona parte della carrozzeria venne rimodellata con pannelli in Avional, le griglie sugli sfoghi del radiatore rimosse e i finestrini in vetro sostituiti con elementi in plexiglas, il tutto per ridurre il peso dell'auto fino a 890\u00a0kg, 150 in meno della Miura S. Esteriormente era riconoscibile per i passaruota posteriori allargati (per far posto a ruote larghe 12 pollici), per i due grossi baffi anteriori che aumentavano la deportanza e per i fanali incassati coperti da calotte in perspex. In ossequio alla tradizione della tauromachia, cui la Lamborghini era molto legata, la vettura fu battezzata Jota, ovvero la pronuncia spagnola della lettera J (nel regolamento F.I.A. l'allegato J stabilisce le specifiche delle auto da competizione). In realt\u00e0, vista la tradizionale avversione di Ferruccio Lamborghini per le gare, l'auto divenne un laboratorio su cui sviluppare soluzioni destinate ai futuri modelli stradali. Molti particolari della Jota furono infatti trasferiti sulla successiva Miura SV lanciata nel 1971. Finito il periodo di sperimentazione l'auto venne venduta ad un privato ma fin\u00ec distrutta in un incidente stradale. Venne poi ricostruita da un estimatore aiutato dallo stesso Bob Wallace \nMiura SVJ.\nSuccessivamente, su richiesta dei clienti, la Lamborghini modific\u00f2 alcune SV con specifiche simili alla Jota. Queste auto erano identificate con la sigla \"SVJ\". I numeri di telaio delle Miura modificate in fabbrica sono 4860, 4934, 4990, 5090 e 5100. Altre Miura furono modificate da officine esterne, a volte con la collaborazione di dipendenti ed ex dipendenti Lamborghini. Concordemente alla volont\u00e0 di Ferruccio Lamborghini, nessuna Miura partecip\u00f2 mai ufficialmente a competizioni di velocit\u00e0. Le poche apparizioni sui campi di gara si dovettero a piloti privati, i pi\u00f9 celebri dei quali erano Gerhard Mitter e Marcello Gallo.\nMiura Roadster.\nDopo il rifiuto di Ferruccio di produrre la 350 GTS, Stanzani e Dallara non rinunciarono all'idea di una Lamborghini convertibile, cos\u00ec nei ritagli di tempo (e con la collaborazione di Marcello Gandini) ci riprovarono con Miura. Al Salone dell'automobile di Bruxelles del 1968 nello stand di Bertone venne infatti esposta una versione scoperta della P400 (telaio N\u00b03498, motore N\u00b01642). Aveva una configurazione targa, ossia priva del tettuccio da montante a montante (trattandosi di un prototipo non era nemmeno predisposta per il montaggio di uno di fortuna). Altre differenze dal modello di derivazione erano l'assenza della copertura del cofano motore, che lasciava carburatori e testate a vista, ed un disegno leggermente differente della coda. Malgrado il notevole successo riscosso alla rassegna belga e le numerose richieste ricevute, anche questa volta Lamborghini, per il quale le cabriolet non corrispondevano all'idea di granturismo confortevole e silenziosa che voleva produrre, declin\u00f2 l'offerta di metterla in produzione e rifiut\u00f2 persino la richiesta di Nuccio Bertone di produrne una piccola serie nei suoi stabilimenti torinesi. Il prototipo venne invece venduto alla societ\u00e0 americana ILZRO (International Lead Zinc Research Organization) la quale, grazie alla collaborazione del designer della Ford John Foster, la trasform\u00f2 in un'auto promozionale, una vetrina per i propri prodotti e tecnologie. L'auto venne ridipinta dall'originale azzurro micalizzato a verde scuro, gli interni di pelle color magnolia vennero sostituiti con altri in camoscio marroni, la carrozzeria infine venne adornata con cromature, zincature ed elementi vari, risultandone appesantita di ben 600\u00a0kg. Anche il nome fu cambiato in Zn75 (dai simboli chimici dei metalli usati nella conversione). Una volta assolto il suo compito la Roadster sub\u00ec diversi cambi di propriet\u00e0, con quotazioni sempre crescenti, fino ad essere acquistata nel 2007 dal collezionista newyorchese Adam Gordon che l'ha fatta completamente restaurare alle condizioni originali. Nel 2008 venne esposta al Pebble Beach Concours d'Elegance dove risult\u00f2 seconda assoluta e nel 2010 vinse il premio per il miglior restauro al concorso d'eleganza Villa d'Este.\nMiura SVJ Roadster.\nUna seconda Miura Roadster, la SVJ Roadster (o Targa Special) fu allestita a scopo promozionale da un carrozziere svizzero e presentata nello stand Lamborghini al Salone di Ginevra del 1981 (quindi ben otto anni dopo la fine della produzione regolare). Per la realizzazione fu utilizzata una Miura S usata (telaio n\u00ba4808, motore n\u00ba30583) cui venne asportato il tetto (ma a differenza della Roadster originale questo poteva essere rimontato). La trasformazione prevedeva numerose specifiche simili ai modelli SV/SVJ ed adottava un vistoso alettone posteriore integrato con la coda ed una verniciatura in bianco perlato. Era immediatamente distinguibile dalle altre Miura per le sottili prese d'aria verticali installate subito davanti alle ruote posteriori. Nel tempo la vettura \u00e8 stata privata dello spoiler e ridipinta prima in argento metallizzato ed infine in verde lime. La vettura \u00e8 stata esposta nel 2006 al Paris R\u00e9tromobile motor show e al Festival of Speed di Goodwood.\nProblemi noti.\nLa Miura manifest\u00f2 alcuni problemi rilevanti dovuti all'innovativit\u00e0 del progetto: la forma aerodinamica del frontale generava portanza all'aumentare della velocit\u00e0 e, a seguito dello svuotamento del serbatoio (con conseguente alleggerimento), la Miura diveniva instabile e poco maneggevole. Per ovviare al problema (che per\u00f2 non fu mai del tutto risolto), fu migliorata l'evacuazione dell'aria dal radiatore (per diminuire la pressione sotto la vettura) ed in alcuni casi fu applicato uno spoiler. Pure, allo scarso spessore (0,8\u00a0mm) dei lamierati del telaio, fu attribuita l'insufficiente rigidit\u00e0 torsionale che rendeva l'auto poco precisa. L'assenza del servofreno aveva richiesto pastiglie speciali e rendeva il pedale duro e difficile da azionare. Per permettere l'installazione della ruota di scorta sotto al cofano, le ruote posteriori avevano una sezione troppo stretta(ma a questo inconveniente si pose rimedio gi\u00e0 con la versione S). La disposizione trasversale del motore faceva s\u00ec che, per effetto della forza centrifuga, in curva l'olio motore e l\u2019olio del cambio si spostassero di lato lasciando una parte della meccanica carente di lubrificazione. Infine, cosa assai pi\u00f9 preoccupante, i carburatori erano inclini a ristagni e perdite di benzina che a contatto con le parti calde del motore in diversi casi generarono pericolosi incendi.\nRilevanza storica e quotazioni.\nMalgrado l'azienda fosse stata fondata da appena tre anni, la nascita della Miura accredit\u00f2 la Lamborghini come principale concorrente italiana della allora gi\u00e0 affermatissima Ferrari. Per i suoi contenuti, tecnici e stilistici in egual misura, la Miura \u00e8 considerata una pietra miliare dell'evoluzione delle auto sportive europee. A pochi mesi dalla presentazione, nel maggio 1966, la Miura fu scelta come \u201cPace Car\u201d all'annuale Gran Premio di Monaco di Formula 1. Nel 2004 la rivista statunitense \"Sport Cars International\", stilando la classifica \"Top Sports Cars\" di tutti i tempi, ha posizionato tre volte la Miura al quarto posto nelle differenti classifiche \"assoluta\", \"anni '60\" e \"anni '70\". Nel 2013 una Miura SV ha trionfato nella sua categoria al concorso d'eleganza di Pebble Beach. La Miura, ieri come oggi, \u00e8 sempre stata molto ambita dai VIP di tutte le epoche. Tra i suoi facoltosi possessori: Claudio Villa, Little Tony, Bobby Solo, Gino Paoli, Frank Sinatra, Elton John, Dean Martin, Hussein di Giordania, lo Sci\u00e0 di Persia Mohammad Reza Pahlavi, Rod Stewart, Nicolas Cage, Jay Kay, Russell Crowe e Jay Leno (il quale ne possiede pi\u00f9 di una). The Kaiser Collection of Vaduz (FL) \u00e8 invece proprietario dell'esemplare comparso nel film \u201cUn colpo all'italiana\u201d del 1969 (telaio #3586), certificato dal Polo Storico Lamborghini.\nA fronte del prezzo richiesto al lancio (7,7 milioni di lire, circa 76.000 Euro al valore del 2012), nel 2014 le quotazioni di mercato variano dai 300.000 Euro richiesti per la P400 fino a 500.000 necessari per una SV. Tuttavia, presso le aste internazionali quattro diverse SV fra il 2010 e il 2013 sono state aggiudicate a prezzi compresi fra 800.000 e 1.300.000 Euro.\nMiura Concept.\nPer celebrare il 40\u00ba anniversario della Miura la Lamborghini costru\u00ec nel 2006 una concept car ad essa ispirata ma caratterizzata da design e tecnologia moderni. La vettura era priva di motore e non era quindi marciante. Non ebbe alcun seguito produttivo."}
{"id": "130603", "revid": "287204", "url": "https://it.wikipedia.org/wiki?curid=130603", "title": "Quoziente di reazione", "text": ""}
{"id": "130605", "revid": "110157", "url": "https://it.wikipedia.org/wiki?curid=130605", "title": "Through the Looking Glass (Toto)", "text": "Through the Looking Glass \u00e8 un album in studio dei Toto pubblicato nel 2002. \u00c8 il dodicesimo lavoro in studio per la band.\nL'album contiene esclusivamente cover di altri famosi artisti rock eseguite dai Toto. Fu realizzato nel 2002 sotto l'etichetta EMI. I singoli estratti furono due: \"While My Guitar Gently Weeps\" dei Beatles e \"Could You Be Loved\" di Bob Marley."}
{"id": "130608", "revid": "125391268", "url": "https://it.wikipedia.org/wiki?curid=130608", "title": "I Democratici", "text": "I Democratici \u00e8 stato un partito politico italiano ideato da Romano Prodi e Arturo Parisi e fondato il 27 febbraio del 1999, come strumento per favorire la nascita in Italia, nel contesto de L'Ulivo, di un unico soggetto politico riformista, sul modello bipolare, con un esplicito riferimento (il nome \"Democratici\") a quello esistente negli Stati Uniti d'America. Il simbolo del partito era l'asinello, lo stesso storico simbolo del Partito Democratico statunitense.\nStoria.\nUn primo tentativo di rilanciare le idee uliviste di Romano Prodi, dopo l'avvento di Massimo D'Alema a Palazzo Chigi nell'ottobre 1998, fu \"Centocitt\u00e0\", movimento politico che riuniva principalmente i sindaci di centrosinistra delle maggiori citt\u00e0 italiane. Principali animatori di Centocitt\u00e0 furono Ermete Realacci (che del movimento fu segretario), Enzo Bianco, Maurizio Fistarol, Francesco Rutelli, Massimo Cacciari, Minervini, Raimondo Fassa, Paolo Gentiloni, Marianna Fragal\u00e0, Donato Mosella. Alla sua fondazione partecip\u00f2 anche l'associazione ambientalista Legambiente. Fondato il 3 novembre 1998, si sciolse pochi mesi dopo il 13 febbraio 1999. Da qui nacque un processo aggregante degli ultimi ulivisti convinti nel centro-sinistra ulteriormente accelerato dall'imminente scadenza delle elezioni europee del 1999.\nIl progetto raccolse in s\u00e9 il Movimento per l'Ulivo (gi\u00e0 Comitati per Prodi per le elezioni politiche del 1996); I Democratici si proponevano di fondere in un unico soggetto trasversale le culture cristiano-sociale, liberale e socialdemocratica.\nAll'atto della fondazione aderirono al partito cinque formazioni di diversa estrazione:\nSi registrarono anche singole adesioni di personaggi politici vicini a Romano Prodi, indipendenti o provenienti prevalentemente dal Partito Popolare Italiano (tra questi Franco Monaco e Albertina Soliani) o da Rinnovamento Italiano (tra questi Augusto Fantozzi, Gianni Rivera e Carla Mazzuca).\nProdi fu il primo presidente dei Democratici. Ma dopo soli due mesi assunse l'incarico di Presidente della Commissione dell'Unione europea; alla guida del partito fu scelto Arturo Parisi, gi\u00e0 promotore con Mario Segni del referendum del 1991 sulla preferenza unica e sottosegretario alla Presidenza del Consiglio nel primo Governo Prodi.\nIl primo appuntamento elettorale furono le elezioni europee del 1999, nelle quali il nuovo partito raccolse 2.400.000 di voti, pari al 7,7%, posizionandosi per numero di voti al secondo posto all'interno della coalizione di centro-sinistra.\nNel 2001, in occasione delle elezioni politiche, I Democratici raggiunsero un'intesa con il Partito Popolare Italiano, Rinnovamento Italiano e l'UDEUR per la presentazione di una lista comune, denominata \"La Margherita\". Un anno pi\u00f9 tardi, la lista divenne a tutti gli effetti un partito (ne rest\u00f2 fuori solo l'UDEUR di Clemente Mastella). Cos\u00ec dal 3 marzo 2002 i propositi dei Democratici vennero portati avanti all'interno della nuova formazione, considerata come un passo avanti verso l'aggregazione di tutte le forze dell'area dell'Ulivo."}
{"id": "130609", "revid": "838137", "url": "https://it.wikipedia.org/wiki?curid=130609", "title": "Rinnovamento Italiano", "text": "Rinnovamento Italiano (RI), anche noto come Lista Dini, \u00e8 stato un partito politico italiano operativo dal 1996 al 2002; fu fondato e guidato da Lamberto Dini, gi\u00e0 Presidente del Consiglio dei ministri.\nStoria.\nLa fondazione.\nLamberto Dini, gi\u00e0 direttore Generale della Banca d'Italia, dimessosi da Presidente del Consiglio l'11 gennaio 1996, decise che avrebbe partecipato alle elezioni politiche del 1996 con un proprio partito centrista all'interno della coalizione di centrosinistra, L'Ulivo.\nIl 28 febbraio 1996 nasce dunque Rinnovamento Italiano, una formazione dichiaratamente \u00abdi centro, moderata, riformista\u00bb.\nAl nuovo partito aderirono subito esponenti politici riconducibili al vecchio pentapartito.\nLe elezioni politiche del 1996.\nAlle elezioni politiche del 1996 Rinnovamento Italiano si present\u00f2 nella quota proporzionale insieme a:\nIn un primo tempo queste quattro componenti politiche avrebbero dovuto presentarsi in lista comune col Partito Popolare Italiano, ma l'accordo non and\u00f2 in porto perch\u00e9 il PPI non accett\u00f2 le pretese diniane di essere riconosciuta di pari importanza nella distribuzione delle candidature nei collegi elettorali.\nIl centrosinistra vince le elezioni e Rinnovamento Italiano conquista il 4,3% dei consensi nella quota proporzionale. La lista ottiene 26 deputati (di cui dieci a RI, otto al Patto, sette al SI e uno al MID) ed 11 senatori (di cui quattro a RI, cinque al SI, uno al Patto e uno al MID). Alla Camera viene eletto capogruppo Diego Masi; al Senato Ottaviano Del Turco.\nInoltre entrano a far parte del governo tre esponenti del partito: Dini, Ministro degli affari esteri; Treu, Ministro del lavoro e della previdenza sociale; Fantozzi, Ministro del commercio con l'estero.\nTra defezioni e adesioni.\nNel dicembre 1996 il partito vede distaccarsi le componenti dei Socialisti Italiani, del Patto Segni e del Movimento Italiano Democratico. Alla Camera, dove gi\u00e0 si era registrato il passaggio di Andrea Guarino al Partito Popolare Italiano, il 22 dicembre 1996 lasciano i sette deputati dei Socialisti Italiani, tre degli otto deputati del Patto Segni (Diego Masi, Giuseppe Bicocchi e Elisa Pozza Tasca) ed il deputato del Movimento Italiano Democratico Aldo Brancati.\nAl Senato, la defezione dei 5 parlamentari socialisti porta Rinnovamento Italiano a confluire nel gruppo misto.\nIn seguito il partito riesce, per un breve periodo, a ricostituirsi come gruppo autonomo in entrambe le Camere a seguito dell'adesione di alcuni deputati.\nRinnovamento Italiano, ormai privo di grosse visibilit\u00e0, \u00e8 comunque in crisi: alle elezioni europee del 1999 Rinnovamento Italiano riscuote 350\u00a0000 voti (1,1%) in tutta Italia, eleggendo soltanto un parlamentare (Pino Pisicchio).\nLa confluenza ne La Margherita.\nAlle politiche del 2001, il partito decide di presentare liste comuni, insieme al Partito Popolare Italiano, ai Democratici di Prodi ed all'UDEUR. La federazione di partiti riformisti di Centrosinistra prende il nome de La Margherita.\nUn anno pi\u00f9 tardi, nel 2002, la Margherita diventa un partito unico e Rinnovamento Italiano vi confluisce, decretando il proprio scioglimento (17 marzo 2002).\nNel 2007, alla confluenza della Margherita nel Partito Democratico, una parte degli ex Rinnovamento Italiano (tra cui lo stesso Lamberto Dini) si stacca e fonda i Liberal Democratici, per poi confluire pochi mesi dopo nel Popolo della Libert\u00e0."}
{"id": "130615", "revid": "98468733", "url": "https://it.wikipedia.org/wiki?curid=130615", "title": "Mario Canzio", "text": "Biografia.\nHa conseguito la laurea in Economia a Napoli nel 1970. Nel 1972 \u00e8 entrato al Ministero delle finanze fino a quando \u00e8 diventato Ispettore generale per gli affari economici della Ragioneria Generale dello Stato.\nIl 20 maggio 2005 \u00e8 stato nominato Ragioniere generale dello Stato a seguito di deliberazione del Consiglio dei ministri, in sostituzione di Vittorio Grilli.\nIn data 17 maggio 2013 gli \u00e8 subentrato Daniele Franco.\nMario Canzio \u00e8 stato il 19\u00ba Ragioniere generale dello Stato italiano dal 1870, quando la carica fu istituita."}
{"id": "130619", "revid": "767487", "url": "https://it.wikipedia.org/wiki?curid=130619", "title": "Live in Amsterdam (Toto)", "text": "25th Anniversary - Live in Amsterdam \u00e8 un album live dei Toto pubblicato nel 2003.\nL'album.\nIl disco fu registrato il 29 maggio 2003 ad Amsterdam durante il tour celebrativo per i 25 anni di carriera del gruppo.\nIl concerto ripercorre tutta la carriera del gruppo con l'esecuzione di hits quali \"Africa\", \"Rosanna\" e \"Hold the Line\". Venne pubblicato il 7 ottobre dello stesso anno e successivamente anche in DVD."}
{"id": "130622", "revid": "1442080", "url": "https://it.wikipedia.org/wiki?curid=130622", "title": "Ermione (disambigua)", "text": ""}
{"id": "130632", "revid": "640277", "url": "https://it.wikipedia.org/wiki?curid=130632", "title": "John Kay", "text": "Nato nel Lancashire, \u00e8 stato l'inventore della spoletta volante.\nRampollo di una famiglia della borghesia agiata (il padre era un ricco commerciante di stoffe), nel 1730 Kay aveva gi\u00e0 ideato una macchina per battere la lana con delle aste mosse da camme. La fama gli deriva per\u00f2 dalla semplice ma fondamentale invenzione della spoletta volante, del 1733.\nLa spoletta viene mossa tirando una cordicella che aziona alternativamente due blocchetti di cuoio o di legno posti uno a destra e uno a sinistra dell'ordito.\nTirando la corda, il blocchetto di destra spinge la navetta verso sinistra. Qui, questa viene prima fermata e successivamente spinta verso destra dal blocchetto opposto.\nPer i tessuti erano di norma necessari due tessitori per manovrare la navetta facendola passare a mano e a turno tra i fili dell'ordito. Con la navetta volante un solo tessitore era sufficiente, anzi un solo tessitore produceva una quantit\u00e0 di tessuto superiore a quella prodotta da due.\nInoltre, improvvisamente i tessitori consumavano pi\u00f9 filo di quanto i filatori riuscissero a produrne.\nInizi\u00f2 cos\u00ec una lunga gara che port\u00f2 all'invenzione delle prime macchine per filare e poi al telaio completamente meccanizzato."}
{"id": "130634", "revid": "712828", "url": "https://it.wikipedia.org/wiki?curid=130634", "title": "Lato Oscuro (Guerre stellari)", "text": ""}
{"id": "130641", "revid": "767487", "url": "https://it.wikipedia.org/wiki?curid=130641", "title": "Live (Toto)", "text": "Live \u00e8 un album video dei Toto, pubblicato nel 1991.\nIl concerto si tenne a il Le Zenith di Parigi, Francia, nell'Ottobre del 1990 durante il Past to Present tour. Originariamente pubblicato su videocassetta, il video \u00e8 stato ristampato in DVD nel 2002, con il titolo \"Greatest Hits Live... and more, con l'aggiunta di extra tratti da un'intervista a Steve Lukather e Jeff Porcaro nel 1988 poco prima di uno show all'Ahoy Stadium in Olanda e il dietro le quinte durante le fasi di registrazione e di preparazione del tour dell'album Tambu, uscito nel 1995 .\""}
{"id": "130647", "revid": "729019", "url": "https://it.wikipedia.org/wiki?curid=130647", "title": "Kurt Student", "text": "Fu uno dei pi\u00f9 brillanti generali tedeschi durante la Seconda guerra mondiale, e con Heinz Guderian condivise il ruolo di grande innovatore delle tecniche e delle strategie di combattimento: egli fu infatti il creatore dei paracadutisti e delle truppe aviotrasportate tedesche.\nBiografia.\nStudent inizi\u00f2 la carriera militare da giovanissimo entrando, a soli undici anni, alla scuola militare reale prussiana di Potsdam. Allo scoppio della Prima guerra mondiale riusc\u00ec a far parte dei primi reparti (Feldflieger Abteilung o FFA) della neonata aeronautica militare imperiale, allora ancora parte del Deutsches Heer. Dopo aver combattuto nella FFA 17, volando con velivoli biposto Albatros sul Fronte orientale, dal giugno 1916 fu trasferito a un'unit\u00e0 Fokkerstaffel, equipaggiata con monoplani Fokker Eindecker quindi, caduto in combattimento il suo comandante, gli fu affidato il comando della Jagdstaffel 9 (Jagdstaffel, squadriglia da caccia, o abbreviato Jasta), ma durante un combattimento aereo rimase gravemente ferito.\nAlla fine del conflitto, ricevuto il grado di \"Hauptmann\" (capitano), gli fu affidato il comando della \"Fliegerzentrale\", una scuola di volo a vela che doveva fungere da surrogato per consentire l'addestramento dei piloti militari a dispetto dei trattati imposti dal Trattato di Versailles. Nel 1935 Student si rec\u00f2 in Russia, dove, pot\u00e9 assistere ad una esercitazione di truppe aviotrasportate sovietiche, l'anno successivo si occupa dell'organizzazione della neonata scuola di paracadutismo di Stendal.\nQuando agli inizi del 1938 gli fu affidato il comando della 7\u00aa Divisione aerea in fase di formazione a M\u00fcnster, Student aveva gi\u00e0 ben chiaro il ruolo che i suoi uomini avrebbero assunto nell'imminente conflitto. Alla fine dello stesso anno fu nominato ispettore delle forze aviotrasportate e pot\u00e9 contare, oltre che sulla 7\u00aa Divisione aviotrasportata della Luftwaffe, sulla 22\u00aa Divisione da sbarco dell'esercito.\nI comandi alleati furono colti di sorpresa quando i tedeschi impiegarono i paracadutisti di Student nella conquista di Danimarca e Norvegia (Operazione Weser\u00fcbung, aprile 1940); ma ancor di pi\u00f9 quando conquistarono la fortezza belga, ritenuta inespugnabile, di Eben-Emael, durante la Campagna di Francia. Nel 1941 Student organizz\u00f2 e pianific\u00f2 la conquista di Creta, che nonostante il successo, cost\u00f2 caro in termini di uomini ai tedeschi. Da allora Student pianific\u00f2 varie operazioni per impiegare le sue forze, a Malta, a Gibilterra, o in Africa settentrionale, tuttavia Hitler non prese mai seriamente in considerazione l'utilizzo di forze aviotrasportate da impiegare autonomamente.\nNel 1943 Student pianific\u00f2 la spettacolare liberazione di Mussolini dal Gran Sasso, anche se il successo dell'operazione Quercia \u00e8 stato sempre erroneamente attribuito ad Otto Skorzeny.\nTrasferito in Italia e in Francia, prese parte, insieme ai suoi uomini, alla difesa della Normandia nel 1944. Ottenuto il comando della 1\u00aa Armata aviotrasportata, riusc\u00ec a contenere l'offensiva alleata su Arnhem (avvenuta all'interno dell'operazione dal nome in codice Operazione Market Garden). Dopo un breve periodo sul Fronte Orientale, venne catturato nello Schleswig-Holstein dalle truppe britanniche nell'aprile 1945. Giudicato colpevole di crimini di guerra per fatti riguardanti l'invasione di Creta, venne condannato a cinque anni di prigione. Liberato nel 1948 si ritir\u00f2 in Vestfalia, dove mor\u00ec nel luglio 1978.\nCrimini di guerra.\nKurt Student, durante la battaglia di Creta, ordin\u00f2 l'uccisione di pi\u00f9 di 100 civili come rappresaglia ad attacchi e mutilazioni eseguite ai danni di paracadutisti tedeschi rimasti impigliati negli alberi durante la fase di atterraggio. Student venne incriminato per la sua decisione da un tribunale britannico nel 1946, ma successivamente gli venne condonata la pena e torn\u00f2 uomo libero nel 1948."}
{"id": "130648", "revid": "1632387", "url": "https://it.wikipedia.org/wiki?curid=130648", "title": "Estensione (informatica)", "text": "L'estensione di un file, in ambito informatico, \u00e8 un suffisso, ovvero una breve sequenza di caratteri alfanumerici (tipicamente tre), posto alla fine del nome di un file e separato dalla parte precedente con un punto, attraverso il quale il sistema operativo riesce a distinguerne il tipo di contenuto (testo, musica, immagine, video...) e il formato utilizzato e aprirlo, di conseguenza, con la corrispondente applicazione.\nLe estensioni sono utilizzate in tutti i sistemi operativi Microsoft, da MS-DOS a Windows 10. Vi sono invece sistemi operativi che adottano metodi differenti di identificazione dei tipi di file, per esempio Unix (che impiega con scopi simili sia i diritti d'accesso che il \"magic number\") e i sistemi operativi del Macintosh precedenti a macOS (che usano \"type code\" e \"creator code\").\nStoria ed evoluzione.\nLimitazioni storiche.\nLe prime versioni del filesystem FAT utilizzato nel DOS e in Windows avevano una limitazione al numero di caratteri utilizzabili per il nome del file (8) e per l'estensione (3) (il sistema \u00e8 perci\u00f2 anche chiamato 8.3). Ad esempio, il seguente nome di file:\navrebbe sfruttato tutti gli 11 caratteri disponibili.\nIn tali sistemi, il comando codice_2, che permetteva di ottenere la lista dei file presenti in una cartella, dava un output di questo tipo:\n Volume in drive A: is LINUX BOOT \n Volume Serial Number is 2410-07EF\n Directory for A:\\\n LDLINUX SYS 5480 1999-04-19 23:24 \n VMLINUZ 530921 1999-04-19 23:24 \n BOOT MSG 559 1999-04-19 23:24 \n EXPERT MSG 668 1999-04-19 23:24 \n GENERAL MSG 986 1999-04-19 23:24 \n KICKIT MSG 979 1999-04-19 23:24 \n PARAM MSG 875 1999-04-19 23:24 \n RESCUE MSG 1020 1999-04-19 23:24 \n SYSLINUX CFG 420 1999-04-19 23:24 \n INITRD IMG 878502 1999-04-19 23:24 \n 10 files 1,420,410 bytes\n 35,840 bytes free\nLa prima colonna contiene i nomi dei file, la seconda le estensioni.\nIl progresso nelle estensioni.\nSpesso, per scegliere l'estensione da dare a una certa classe di file \u00e8 stata utilizzata l'abbreviazione del formato del file (ad esempio codice_3, da \"graphics\", per file grafici, codice_4, da \"text\" per solo testo e codice_5 per alcuni file musicali).\nIn altri casi, l'estensione \u00e8 l'abbreviazione o la sigla del programma solitamente utilizzato per aprire tali file. In alcuni casi l'estensione di un file permette anche di capire da quale versione di un tale programma il file \u00e8 stato creato.\nPer esempio, le prime versioni di WordStar utilizzavano l'estensione codice_6 o codice_7 dove n \u00e8 il numero di versione del programma.\nCon il tempo, si sono verificati molti casi in cui una stessa estensione \u00e8 utilizzata con significati diversi. Un esempio \u00e8 codice_8, utilizzata da RPM Package Manager e da RealNetworks RealPlayer (per file RealPlayer Media); un altro pu\u00f2 essere codice_9 condivisa da Quicken Quicken Information Files e QuickTime Image Format (immagini).\nAll'avvento dell'era di Internet, gli utenti Windows erano ancora limitati a estensioni composte al massimo da 3 caratteri, per cui era possibile distinguere chi stava usando sistemi Windows per creare le sue pagine web da chi utilizzava computer Macintosh o Unix (che non usano il sistema delle estensioni e quindi non impongono vincoli specifici sul nome dei file), in quanto gli utenti Windows erano costretti a nominare le loro pagine con l'estensione codice_10 (invece che codice_11).\nMicrosoft risolse questi problemi quando introdusse nei propri sistemi operativi, basati sul file system FAT, l'estensione VFAT, che permetteva di utilizzare nomi di file ed estensioni pi\u00f9 lunghi, e composti da lettere maiuscole e minuscole.\nIl file system utilizzato nativamente dai sistemi operativi Microsoft successivi a Windows NT 3.1 e Windows 2000: NTFS (nato da una collaborazione tra Microsoft e IBM sul cosiddetto HPFS - High Performance File System, utilizzato in OS/2), non ha limitazioni sulla lunghezza dei nomi e delle estensioni dei file.\nPer questi motivi con il passare del tempo le estensioni composte da pi\u00f9 di 3 caratteri hanno preso piede, anche se la stragrande maggioranza delle estensioni \u00e8 ancora di 3 caratteri.\nLe estensioni nelle interfacce grafiche.\nCon l'avvento degli ambienti desktop dotati di interfaccia grafica, l'estensione \u00e8 divenuta meno nota a gran parte degli utenti; infatti in diversi di questi ambienti (tipicamente nell'ambito dei sistemi operativi Mac OS e Windows) le estensioni sono per impostazione predefinita nascoste all'utente, che pu\u00f2 dedurre il contenuto di un file dalla relativa icona corrispondente (oppure rendendo visibili le estensioni).\nIn questi ambienti per\u00f2 l'estensione conserva una grande importanza, perch\u00e9 \u00e8 in base ad essa che il file manager sceglie automaticamente l'icona da attribuire al file e l'applicazione pi\u00f9 adatta a gestire quel file.\nPer esempio, i sistemi operativi Microsoft che non girano pi\u00f9 in ambiente DOS sono provvisti di un elenco che stabilisce una corrispondenza tra le estensioni, le icone e i programmi ad esse associati. Alcune estensioni molto usate sono preimpostate; per le altre il sistema operativo impara in base alle istruzioni date dall'utente o dalle nuove applicazioni installate. Per quel che riguarda le estensioni dei file eseguibili per\u00f2 non \u00e8 cambiato molto rispetto alla gestione che avveniva su DOS:\nUtilizzo.\nL'estensione di un file permette di individuare il tipo di file. Nei sistemi operativi che ne fanno un uso considerevole, nonostante un'estensione possa essere cambiata o rimossa manualmente senza perdere il contenuto informativo del file, il file con estensione sbagliata o senza estensione pu\u00f2 non essere utilizzabile.\nLo scopo fondamentale, per cui in alcuni sistemi operativi (es. OpenVMS e MS-DOS) furono introdotte le estensioni, era quello di permettere la distinzione tra file contenenti solo dati e file eseguibili. Ad esempio nel DOS, se si digita il nome di un programma indicando solo il nome del file da lanciare (senza specificare l'estensione), il sistema operativo sopperisce cercando tra i file tutti quelli eseguibili con il nome specificato.\nPer quel che riguarda i file di dati, l'estensione era inizialmente solo un aiuto all'utente. Il sistema operativo si limitava a visualizzarla, dare la possibilit\u00e0 di cambiarla o utilizzarla per impostare dei software di ricerca.\nEstensioni pi\u00f9 utilizzate.\nTra le estensioni:\nProblemi di sicurezza.\nA seconda delle impostazioni della shell o del file manager, l'estensione del file pu\u00f2 essere o meno visualizzata dall'utente. Per questa ragione alcuni virus o un worm possono essere veicolati utilizzando un nome di file come codice_12, che verr\u00e0 visualizzato come codice_13 se la visualizzazione delle estensioni \u00e8 disabilitata (impostazione predefinita in Windows Explorer). Perci\u00f2 un programma potenzialmente dannoso scritto in VBScript pu\u00f2 sembrare un innocuo file di testo a un utente che ha le estensioni nascoste.\nA partire da Windows XP Service Pack 2 e Windows Server 2003, Windows include un database personalizzabile di tipi di file che possono essere considerati dannosi in certe \"zone\" (inclusi, ma non solo, download dal World Wide Web e allegati e-mail) che le applicazioni possono interrogare e un insieme di API per richiamare i programmi antivirus. Questi meccanismi rimpiazzano i meccanismi poco funzionali che le singole applicazioni possiedono.\nCi sono due approcci principali: l'uso di una \"black list\" e l'utilizzo di una tecnica di rilevamento euristica: i malware possono sfuggire al rilevamento semplicemente cambiando forma in una forma semantica equivalente, in modo da diventare abbastanza differenti da sfuggire all'antivirus. Questa tecnica, chiamata \"polimorfismo\", \u00e8 pi\u00f9 efficace con linguaggi di scripting.\nIl MIME come alternativa alle estensioni.\nNel contesto di una rete, i file sono considerati come un flusso di bit e non hanno nomi o estensioni.\nNell'insieme dei protocolli di Internet l'informazione a proposito di un certo \"tipo\" riferita a un determinato flusso di bit sono codificate nel MIME Content-type del flusso, rappresentata da una riga di testo in un blocco precedente lo stream, come:\n Content-type: text/plain\nAlcuni sistemi operativi e ambienti desktop come BeOS, KDE o GNOME hanno incominciato a utilizzare i MIME Content-types per segnare i file con metadata appropriati sul tipo di contenuto del file, non avendo pi\u00f9 bisogno dell'estensione del file. Per mappare le estensioni dei file in content-types si sfruttano tecniche euristiche, basate sul contenuto del file ma eventualmente anche sull'estensione."}
{"id": "130650", "revid": "765341", "url": "https://it.wikipedia.org/wiki?curid=130650", "title": "Medusa (Annie Lennox)", "text": "Medusa \u00e8 il secondo album della cantautrice britannica Annie Lennox, pubblicato nel marzo 1995.\nDescrizione.\nL'album consiste in una raccolta di cover rivisitate dalla cantante e riarrangiate dal suo produttore Stephen Lipson.\nDal disco furono estratti i quattro singoli \"No More \"I Love You's\"\", \"A Whiter Shade of Pale\", \"Waiting in Vain\" e \"Something So Right\".\nLa versione giapponese fu pubblicata con l'aggiunta del brano \"Heaven\", cover del gruppo musicale The Psychedelic Furs.\nAccoglienza e successo commerciale.\nIl primo singolo, \"No More \"I Love You's\"\", \u00e8 uno dei pezzi pi\u00f9 conosciuti della Lennox; arriv\u00f2 al 2\u00ba posto nella classifica britannica dei singoli e al 1\u00ba posto in quella canadese e in quella italiana.\nGrazie al singolo di apertura e alla qualit\u00e0 dell'album la cantante vinse nel 1996 un Grammy nella categoria \"Migliore performance vocale pop femminile\" e un Brit Award come \"Interprete femminile dell'anno\". \nSempre ai \"Grammy Awards\" l'album valse all'artista una nomination per l'\"Album pop dell'anno\", perdendo contro Joni Mitchell."}
{"id": "130651", "revid": "1534511", "url": "https://it.wikipedia.org/wiki?curid=130651", "title": "Induzione elettrica", "text": "In fisica, l'induzione elettrica, anche detta spostamento elettrico, \u00e8 un campo vettoriale utilizzato in elettromagnetismo per descrivere la polarizzazione elettrica di un materiale dielettrico in seguito all'applicazione di un campo elettrico. Si tratta di una generalizzazione del campo elettrico utilizzata nelle equazioni di Maxwell per descrivere l'effetto delle cariche di polarizzazione sulla configurazione spaziale e temporale del campo elettromagnetico.\nDefinizione.\nL'induzione elettrica \u00e8 definita come il vettore formula_1 tale che:\ndove formula_3 \u00e8 la costante dielettrica del vuoto, formula_4 il campo elettrico e formula_5 il vettore di polarizzazione elettrica che si genera nel materiale.\nNel Sistema internazionale di unit\u00e0 di misura il vettore induzione elettrica \u00e8 misurato in coulomb su metro quadro.\nPolarizzazione nei materiali.\nL'effetto della polarizzazione elettrica pu\u00f2 essere descritto riconducendo la polarizzazione dei dipoli microscopici ad una grandezza vettoriale macroscopica, che descriva il comportamento globale del materiale soggetto alla presenza di un campo elettrico esterno. Il vettore \"intensit\u00e0 di polarizzazione\", anche detto vettore di \"polarizzazione elettrica\" e indicato con formula_6, \u00e8 il dipolo elettrico per unit\u00e0 di volume posseduto dal materiale, definito come la media del valore medio del momento elettrico proprio formula_7 di formula_8 particelle contenute in un volume infinitesimo formula_9, \u00e8 espresso dalla relazione:\nNella definizione il limite vale per un volume che contenga un numero significativo di atomi tale da poterne calcolare una propriet\u00e0 media.\nLa polarizzazione nei dielettrici \u00e8 descritta da una certa densit\u00e0 di carica di polarizzazione superficiale formula_11 e volumica formula_12 legata al vettore di polarizzazione elettrica da:\nLa polarizzazione del materiale si manifesta quindi attraverso la modifica della distribuzione di carica associata agli atomi e le molecole che compongono il materiale stesso, la quale modifica il campo elettrico presente all'interno del materiale.\nIntroducendo la densit\u00e0 di carica di polarizzazione formula_12, la prima delle equazioni di Maxwell, che esprime la forma locale del teorema del flusso per il campo elettrico, diventa:\ndove formula_17 \u00e8 la densit\u00e0 di cariche libere e nel secondo passaggio si \u00e8 utilizzata la relazione tra la densit\u00e0 volumica di carica di polarizzazione ed il vettore di polarizzazione. Si ha quindi:\nL'argomento dell'operatore differenziale \u00e8 il vettore induzione elettrica, definito come:\nE la prima equazione di Maxwell assume la forma:\nDefinirne la divergenza in ogni punto non \u00e8 sufficiente a fissare completamente il vettore formula_21, il quale non dipende solo dalle cariche libere ma dalla natura e geometria del dielettrico, infatti calcolandone il rotore si ottiene:\nIn elettrostatica formula_23 che implica l'uguaglianza tra il rotore dell'induzione elettrica e della polarizzazione:\nIn generale \u00e8 sbagliato pensare che formula_25 dipenda solo dalla carica libera, se fosse cos\u00ec un dielettrico neutro non potrebbe influenzare il campo elettrico nelle sue vicinanze. In realt\u00e0 il campo elettrico viene tanto pi\u00f9 curvato verso la normale alla superficie del dielettrico quanto pi\u00f9 la sua permittivit\u00e0 elettrica formula_26 \u00e8 grande, fino a che per formula_27 il comportamento assomiglia a quello di un conduttore.\nLa maggior parte dei materiali isolanti pu\u00f2 essere trattata come un dielettrico lineare omogeneo ed isotropo, questo significa che tra il dipolo indotto nel materiale ed il campo elettrico esterno sussiste una relazione lineare. Si tratta di un'approssimazione di largo utilizzo, ed in tal caso i campi formula_28 e formula_21 sono equivalenti a meno di un fattore di scala:\ne di conseguenza:\nLa grandezza formula_32 \u00e8 la permittivit\u00e0 elettrica relativa, e dipende dalle caratteristiche microscopiche del materiale, mentre formula_33 \u00e8 detta suscettivit\u00e0 elettrica.\nLa permittivit\u00e0 elettrica pu\u00f2 essere misurata empiricamente e, a partire dagli anni settanta, viene calcolata anche con l'ausilio dei calcolatori elettronici. Se il materiale non \u00e8 omogeneo, lineare ed isotropo, allora formula_34 dipende da fattori come la posizione all'interno del mezzo, la temperatura o la frequenza del campo applicato. In particolare, se il materiale \u00e8 omogeneo e anisotropo la costante dielettrica diventa una matrice, se non \u00e8 omogeneo i coefficienti della matrice sono una funzione della posizione, e se non \u00e8 lineare la costante dielettrica dipende dal campo elettrico, ed in generale anche dal tempo.\nNel dominio delle frequenze, per un mezzo lineare e indipendente dal tempo sussiste la relazione:\ndove formula_36 \u00e8 la frequenza del campo. Il vettore di polarizzazione per un mezzo non lineare, n\u00e9 omogeneo, n\u00e9 isotropo, dipende a sua volta dal campo attraverso il tensore di polarizzazione.\nEquazioni di Maxwell.\nInserendo il vettore di induzione elettrica nelle equazioni di Maxwell nei materiali, considerando il caso in cui il dielettrico sia perfetto e isotropo e ponendo che anche per il campo magnetico nei materiali sussista una relazione di linearit\u00e0, si ha:\ndove formula_41 \u00e8 il campo magnetico nei materiali, e costituisce l'analogo del vettore induzione elettrica per la polarizzazione magnetica.\nDispersione e causalit\u00e0.\nIn un dielettrico perfetto per descrivere la formazione di un dipolo elettrico si assume che le cariche formula_42, costituite da elettroni o ioni di massa formula_43, siano legate agli atomi attraverso una forza formula_44 di tipo armonico con frequenza di oscillazione formula_45 attorno al punto di equilibrio. Se si considera, invece, un dielettrico non ideale ed un campo elettrico formula_46 oscillante, cio\u00e8 dipendente dal tempo per mezzo di un fattore formula_47, l'equazione del moto per le cariche deve essere modificata in modo da tenere conto degli effetti di smorzamento, che sono in genere proporzionali alla velocit\u00e0 per mezzo di una costante di smorzamento formula_48. L'equazione del moto risulta avere la forma:\nGrazie alla dipendenza formula_47 del campo si pu\u00f2 porre formula_51. Inserendo le derivate di formula_52 nell'equazione del moto si ottiene:\nLa polarizzazione di un materiale in risposta ad un campo elettrico, inoltre, non \u00e8 in generale istantanea. Il fatto che la permittivit\u00e0 elettrica dipenda dalla frequenza implica infatti che la relazione tra i campi formula_4 e formula_1, data da:\n\u00e8 temporalmente non-locale. Considerando la rappresentazione per mezzo della trasformata di Fourier:\ned inserendola nella precedente relazione insieme all'analoga rappresentazione di Fourier per formula_4 si ottiene, ponendo che si possa invertire l'ordine di integrazione:\ndove formula_60 \u00e8 la trasformata di Fourier di formula_61:\nI campi formula_1 ed formula_4 sono dunque funzione di formula_65 in due tempi diversi, in quanto il campo che si manifesta nel materiale al tempo formula_65 in seguito alla polarizzazione atomica e molecolare dipende dal campo esterno formula_4 ad un diverso istante temporale.\nSi consideri un modello per la permittivit\u00e0 elettrica in cui vi sia una sola frequenza di risonanza. In tale contesto si ha:\nLa trasformata della suscettivit\u00e0 elettrica assume in tal caso la forma:\ndove formula_70 \u00e8 la funzione gradino. La funzione formula_71 oscilla con uno smorzamento dato dal termine esponenziale, in cui compare la costante di smorzamento della forza armonica che agisce sulle cariche. La presenza della funzione gradino garantisce il rispetto del principio di causalit\u00e0, poich\u00e9 annulla formula_71 per tempi negativi. Si giunge in questo modo all'espressione pi\u00f9 generale che lega i campi formula_1 ed formula_4 in un mezzo uniforme ed isotropo:\ndove l'integrazione avviene a partire da formula_76. Si tratta di una relazione causale, spazialmente locale e lineare."}
{"id": "130652", "revid": "465169", "url": "https://it.wikipedia.org/wiki?curid=130652", "title": "Daniel Passarella", "text": "Considerato uno dei migliori calciatori argentini di sempre, nel marzo del 2004 \u00e8 stato inserito da Pel\u00e9 all'interno del FIFA 100, classifica riportante i 125 pi\u00f9 grandi giocatori di tutti i tempi.\nCaratteristiche tecniche.\nConsiderato uno dei pi\u00f9 forti liberi della storia del calcio, Passarella era un difensore in grado di coniugare tecnica, eleganza e disciplina negli interventi. Giocatore carismatico \u2014 al punto da essersi guadagnato i soprannomi di \"El Caudillo\" (termine spagnolo letteralmente \u00abgenerale\u00bb) e \"El Gran Capitan\" \u2014 per la tendenza ad assumersi responsabilit\u00e0 da \"leader\" in campo \u2014, era abile nel far ripartire l'azione e dotato di un sinistro preciso e potente, in virt\u00f9 del quale si distinse come ottimo esecutore di punizioni e rigori. Abile nel gioco aereo nonostante la statura relativamente ridotta, si distingueva inoltre per la grande confidenza a livello realizzativo, pregio inusuale per un calciatore dalla posizione cos\u00ec arretrata.\nCarriera.\nGiocatore.\nClub.\nDiscendente di immigrati italiani provenienti da Moliterno, Passarella inizi\u00f2 a giocare con una squadra locale, il Sarmiento de Jun\u00edn. Qui fu notato dai dirigenti del River Plate, che nel 1974 lo ingaggiarono. Titolare fin dal primo momento, nel 1977 segn\u00f2 24 gol nella massima serie argentina, della quale fu anche nominato miglior giocatore. Con il River vinse quattro titoli metropolitani e tre nazionali, entrando anche nel giro della \"selecci\u00f2n\", e nell'estate del 1982, dopo aver disputato un buon mondiale, si trasfer\u00ec in Italia ingaggiato dalla Fiorentina.\nDopo quattro buone stagioni nella squadra toscana, nella quale stabil\u00ec il primato di segnature (11) per un difensore, venne acquistato dall'Inter per un miliardo di lire. Durante la sua militanza in neroazzurro si rese protagonista di un episodio sgradevole: durante Sampdoria-Inter dell'8 marzo 1987 colp\u00ec con due calci un giovane raccattapalle \"colpevole\" di aver ritardato la consegna del pallone. Il gesto gli cost\u00f2 sei giornate di squalifica, poi ridotte a cinque, e le scuse ufficiali al ragazzo da parte della societ\u00e0 che gli don\u00f2 5 milioni di lire.\nIn totale Passarella ha realizzato 178 reti (di cui 22 in Nazionale), che ne fanno il secondo difensore della storia di questo sport in ordine di marcature realizzate (primo \u00e8 l'olandese Ronald Koeman con 207 gol).\nNazionale.\nSoprannominato \"El Caudillo\" (riprendendo il nomignolo attribuito al generale Francisco Franco) e \"Il Grande Capitano\" per le sue notevoli capacit\u00e0 di leadership, durante le sue esperienze in Nazionale Passarella entr\u00f2 in contrasto con Diego Armando Maradona, altro giocatore dalla forte personalit\u00e0. In ogni caso egli fu uno di quei giocatori che fece grande l': con i biancoazzurri Passarella vinse infatti il campionato del mondo 1978. Non gioc\u00f2 invece - a causa di un infortunio (fu colto, assieme ad altri atleti, dalla cosiddetta \"maledizione di Montezuma\", consistente in forti coliche) - nel campionato del mondo 1986 pur essendo nella lista dei 22 convocati. Secondo alcuni, Passarella venne escluso dai titolari per dei dissapori con Maradona. Durante la competizione il commissario tecnico Bilardo schier\u00f2 al suo posto Jos\u00e8 Luis Brown, che ben figur\u00f2 e segn\u00f2 anche un gol nella finale contro la Germania Ovest. Passarella resta comunque l'unico calciatore non brasiliano o italiano ad aver vinto 2 mondiali.\nAllenatore.\nDopo il suo ritiro dall'agonismo Passarella ha intrapreso la carriera di allenatore. Ha guidato dal 1\u00ba agosto 1989 al 1\u00ba agosto 1994 il River Plate, con cui ha vinto numerosi titoli nazionali, e poi dal 27 agosto 1994 al 1\u00ba agosto 1998 l'Argentina, con cui ha partecipato ai mondiali di Francia '98. Il gioco non spettacolare messo in mostra dai sudamericani fu motivo di feroci critiche che la stampa gli rivolgeva spesso, e la corsa di Passarella verso il titolo fu fermata dai ai quarti di finale (2-1 il punteggio). In precedenza l'Argentina aveva superato l' ai calci di rigore.\nSuccessivamente divenne allenatore dell'. Dopo un biennio stentato, il CT si dimise nel gennaio del 2001, apparentemente amareggiato dalla scarsa collaborazione dei club. \"La Celeste\" venne affidata a V\u00edctor P\u00faa che conquist\u00f2 la qualificazione dopo lo spareggio con l'Australia. Finita la parentesi con l'Uruguay, Passarella approd\u00f2 sulla panchina del il 6 novembre 2001: la sua avventura in Emilia termin\u00f2 gi\u00e0 il 18 dicembre successivo dopo solo cinque partite di campionato, tutte perse.\nIl 1\u00ba luglio 2002 si trasfer\u00ec in Messico, dove guid\u00f2 il Monterrey alla conquista dello scudetto messicano. Viene esonerato il 20 dicembre 2003. Il 3 marzo 2005 pass\u00f2 ad allenare i brasiliani del Corinthians, ma venne esonerato il 10 maggio a causa dei risultati sportivi della squadra.\nIl 10 gennaio 2006 firm\u00f2 di nuovo per il River Plate. Lasci\u00f2 la guida il 15 novembre 2007.\nDirigente.\nNel dicembre 2008 annuncia la propria candidatura come presidente del River Plate. Cos\u00ec il 5 dicembre 2009 viene eletto presidente del club argentino: entra in carica ufficialmente il 9 dicembre. Successivamente il 6 novembre 2013, dopo quattro anni, lascia il club affermando di non avere pi\u00f9 la passione per il club, rinunciando a un secondo mandato.\nIndagini giudiziarie.\nNel dicembre 2013, dopo aver lasciato la presidenza del River Plate, finisce sotto inchiesta poich\u00e9 avrebbe finanziato la campagna elettorale con il denaro del club e pilotato oltre 1.300 biglietti per un superclasico contro il Boca Juniors, con tagliandi duplicati e abbonamenti rivenduti nel circuito illegale dei barrabravas. Insieme a Passarella sono accusati anche diversi ex dirigenti \u201cmillonarios\u201d, tra cui l'ex vicepresidente Turnes, oltre a una decina di barrabravas, due agenti di polizia e il fratello dell'attuale Ministro della Giustizia. Il procuratore Campagnoli ha ordinato la perquisizione della sede del River Plate e ha richiesto gli arresti per Passarella e gli altri accusati ma il provvedimento al momento \u00e8 sospeso."}
{"id": "130653", "revid": "809148", "url": "https://it.wikipedia.org/wiki?curid=130653", "title": "Potenziale scalare", "text": "Il potenziale scalare \u00e8 un campo scalare il cui gradiente \u00e8 un campo vettoriale dato, ed \u00e8 studiato in matematica applicata, in particolare nel calcolo vettoriale. Storicamente il concetto \u00e8 nato per descrivere il campo elettrostatico.\nDefinizione.\nDato un campo vettoriale formula_1 di classe formula_2, si chiama potenziale scalare una funzione formula_3 di classe formula_4 tale che:\novvero il gradiente di formula_6 \u00e8 il campo vettoriale stesso. Se il gradiente esiste, il campo vettoriale \u00e8 un campo conservativo. In questo caso il carattere vettoriale del campo formula_7 si perde poich\u00e9 esso pu\u00f2 essere descritto da un campo scalare (con conseguente perdita di entropia di informazione),\nIn modo equivalente, se formula_8 \u00e8 conservativo (il suo rotore \u00e8 nullo) e le sue componenti hanno derivate parziali continue, il potenziale di formula_8 in formula_10 rispetto alla posizione formula_11 \u00e8 dato dall'integrale di linea:\ndove formula_13 \u00e8 una qualsiasi curva regolare a tratti contenuta in formula_14 che congiunge formula_11 a formula_10:\nIn tre dimensioni, ponendo formula_18 e formula_19 si ha(a patto che il dominio &lt;chem&gt;\\Omega&lt;/chem&gt; sia connesso per spezzate):\ne le componenti di formula_8 sono:\novvero le derivate parziali del potenziale rispetto alla variabile formula_25, formula_26 e formula_27. Integrando ambo i membri di ogni equazione del sistema si ha un sistema di equazioni differenziali che hanno come soluzione una classe di funzioni definite a meno di una costante.\nIl potenziale \u00e8 sempre definito a meno di una costante moltiplicativa arbitraria ed \u00e8 quindi proporzionale all'energia potenziale di un corpo immerso nel campo. La costante di proporzionalit\u00e0 \u00e8 la stessa che si ha tra l'intensit\u00e0 del campo e la forza agente sul corpo.\nPotenziale gravitazionale.\nNell'ambito della meccanica classica, secondo la legge di gravitazione universale di Newton, il campo gravitazionale esercitato da un corpo puntiforme, o da un corpo rigido con densit\u00e0 a simmetria sferica (si veda il teorema del guscio sferico), di massa formula_28, che per semplicit\u00e0 consideriamo posto nell'origine degli assi cartesiani, \u00e8:\ndove formula_30 \u00e8 il modulo della distanza e formula_31 il suo versore, mentre formula_32 \u00e8 la costante di gravitazione universale. Di conseguenza il potenziale avr\u00e0 l'espressione:\ndove formula_34 \u00e8 l'energia potenziale gravitazionale del corpo di massa formula_35 posizionato in formula_30. Per convenzione, la costante additiva formula_13 si pone uguale a zero: questo corrisponde a fissare la condizione al contorno che il potenziale si annulli per formula_30 tendente all'infinito.\nQuando si consideri una fascia limitata nei pressi della superficie terrestre, il campo gravitazionale della Terra si pu\u00f2 approssimare con un vettore costante (con modulo pari a formula_39) diretto verticalmente verso il basso. In questo caso l'espressione del potenziale \u00e8:\ndove formula_39 \u00e8 il valore dell'accelerazione di gravit\u00e0 medio in quella regione; si tenga presente che sulla superficie terrestre esso \u00e8 in media pari a circa 9,81\u00a0m/s\u00b2. La costante formula_13 pu\u00f2 essere scelta arbitrariamente perch\u00e9 all'interno della fascia sono di interesse solo le variazioni di potenziale. L'unit\u00e0 di misura del potenziale gravitazionale \u00e8 il J/kg (joule su chilogrammo).\nPotenziale elettrostatico.\nIl fatto che il campo elettrostatico sia rappresentabile come un potenziale scalare \u00e8 legato al fatto che sia un campo irrotazionale (caso particolare della legge di Faraday per l'elettrostatica):\ninfatti in questo caso il teorema del rotore garantisce che un campo di rotore nullo ha un semplice potenziale scalare:\nqui formula_45 \u00e8 il potenziale scalare che abbiamo associato al campo elettrostatico, chiamato potenziale elettrostatico. L'unit\u00e0 di misura del potenziale elettrico \u00e8 il volt: tra due punti formula_46 e formula_47 di una regione di spazio sede di un campo elettrico c'\u00e8 una differenza di potenziale di 1 volt se la forza elettrica compie il lavoro di 1 joule per portare una carica di 1 coulomb da formula_46 a formula_47. Nel caso generale dell'elettrodinamica la legge di Faraday rende invece il campo elettrico rotazionale in modo proporzionale alla variazione nel tempo del campo magnetico:\nD'altra parte, la legge di Gauss magnetica equivale per il teorema della divergenza a dire che il campo magnetico ammette un potenziale vettore:\nRispetto al caso precedente basta aggiungere un termine:\nossia la legge di Faraday corrisponde ad esprimere il campo elettrico nella seguente funzione dei potenziali elettrostatico e magnetico:\nEnergia elettrostatica.\nIl potenziale elettrico corrisponde all'energia potenziale associata ad una carica puntiforme per unit\u00e0 di carica elettrica, poich\u00e9 il campo magnetico non ammette energia potenziale. L'energia potenziale della carica \u00e8 il livello di energia che la carica possiede a causa della sua posizione all'interno del campo elettrico; pertanto il potenziale elettrico della carica di prova \u00e8 il rapporto tra l'energia potenziale e il valore della carica stessa, cio\u00e8:\nPotenziale fluidodinamico.\nIn fluidodinamica, un flusso irrotazionale pu\u00f2 essere descritto introducendo un potenziale scalare formula_6, tale per cui il suo gradiente corrisponda al campo di velocit\u00e0. Nel caso in cui il flusso sia anche incomprimibile (flusso potenziale incomprimibile), il potenziale soddisfa l'equazione di Laplace formula_56.\nPressione.\nIn fluidodinamica e in fluidostatica classiche se viene introdotta la semplificazione di fluido ideale, la pressione \u00e8 l'energia potenziale per unit\u00e0 di volume delle forze di superficie. In fluidostatica nello stesso tempo lo \u00e8 anche delle forze di volume. \nDiffusivit\u00e0 materiale.\nLa velocit\u00e0 in un mezzo diffusivo ammette un potenziale cinetico detto diffusivit\u00e0, formula_57:\nmentre nel caso generale, in cui il rotore della velocit\u00e0 non \u00e8 nullo, la velocit\u00e0 \u00e8 funzione anche di altri parametri legati ad esso.\nNel caso diffusivo si dimostrano valide le leggi di Fick."}
{"id": "130655", "revid": "1543377", "url": "https://it.wikipedia.org/wiki?curid=130655", "title": "Formula minima", "text": "La formula minima (o formula empirica) \u00e8 una particolare formula molecolare in cui il numero di atomi di ciascun elemento costituente \u00e8 ridotto al massimo comun divisore relativo.\nLa formula minima non fornisce informazioni su isomerie e ramificazioni.\nLa formula minima ha, di fatto, una bassa utilit\u00e0 sia pratica che teorica. Rappresenta semplicemente il primo stadio da cui partire per ricostruire la formula molecolare di un composto del quale si conoscono ad esempio solo la percentuale di ogni elemento che contribuisce alla costruzione della molecola.\nEsempi di formule.\nEsempi di formule minime sono:\nEsempio di utilizzo.\nUn metodo per impiegare la formula minima risiede appunto nel recuperare la formula di un composto di costituzione conosciuta, ad esempio se l'analisi elementare di un composto fornisce i seguenti dati:\nPer cui 100 grammi di tale campione contengono 35,56 grammi di potassio, 17,02 grammi di ferro, 21,88 grammi di carbonio e 25,53 grammi di azoto.\nSi calcola il numero di moli contenute, dividendo la massa in grammi dell'elemento per la sua massa molecolare (n=m/M)\nSi dividono quindi i risultati ottenuti per il risultato pi\u00f9 piccolo (in questo caso 0,30), si arrotonda e si ottengono i coefficienti atomici di ogni elemento nella molecola:\nDai quali si pu\u00f2 ricavare la formula minima del composto:\nDa notare che in questo caso la formula minima corrisponde alla formula molecolare. In caso contrario \u00e8 necessario conoscere almeno un'altra informazione del composto (ad esempio massa assoluta o massa relativa). In generale, il metodo illustrato fornisce sempre la formula minima della sostanza (non la formula molecolare)."}
{"id": "130658", "revid": "767487", "url": "https://it.wikipedia.org/wiki?curid=130658", "title": "Arpalice (astronomia)", "text": "Arpalice (Giove XXII) \u00e8 un satellite naturale di Giove. Fu scoperto nel 2000 da un team di astronomi dell'Universit\u00e0 delle Hawaii capeggiato da Scott S. Sheppard, e designato provvisoriamente S/2000\u00a0J\u00a05.\nHa un diametro di circa 4,4 chilometri, e orbita attorno a Giove a una distanza di 20,858 milioni di chilometri in 623,31 giorni, con un'inclinazione di 149\u00b0 rispetto all'eclittica (146\u00b0 rispetto all'equatore di Giove), in direzione retrograda e con un'eccentricit\u00e0 di 0,2268.\nLa luna \u00e8 stata battezzata come Arpalice, l'incestuosa figlia di Climeno, che alcune fonti riportano come amante di Zeus (Giove).\nArpalice appartiene al Gruppo di Ananke, lune irregolari e retrograde che descrivono orbite attorno a Giove comprese fra 19,3 e 22,7 milioni di chilometri e con un'inclinazione di circa 150\u00b0."}
{"id": "130670", "revid": "1005847", "url": "https://it.wikipedia.org/wiki?curid=130670", "title": "Mauro Scoccimarro", "text": "Biografia.\nNato in una famiglia nazionalista, durante la Prima guerra mondiale sostenne le posizioni dell'interventismo e si arruol\u00f2 negli alpini col grado di sottotenente: la barbarie del conflitto lo convinse a passare dalla parte del pacifismo nonostante la sua decorazione al valor civile e militare e la sua promozione a capitano del Regio esercito.\nNel 1917 si iscrisse al Partito Socialista Italiano per poi staccarsene nel 1921, allorch\u00e9 venne fondato il Partito Comunista d'Italia, cui Scoccimarro ader\u00ec. Direttore del quotidiano marxista \"Il lavoratore friulano\", egli divenne insieme ad Antonio Gramsci il pi\u00f9 autorevole dirigente del PCdI, dopo l'omicidio di Giacomo Matteotti. Con il politico e filosofo sardo fu rappresentante dei comunisti italiani alla Terza Internazionale.\nArrestato nel 1926 a Milano per attivit\u00e0 antifascista, Scoccimarro venne condannato dal Tribunale Speciale a vent'anni di carcere. Nel 1937 la pena fu commutata nel confino, che egli scont\u00f2 principalmente a Ponza e sull'Isola di Santo Stefano (Ventotene); in tale occasione conobbe Maria Baroncini (sorella di Nella, consorte di Antonio Cicalini), sua futura moglie. il 17 agosto del 1943, partecip\u00f2 alla Resistenza e fu uno dei membri pi\u00f9 importanti del centro del partito a Roma.\nNel dicembre 1944 divenne Ministro dell'Italia occupata nel governo Bonomi III fino al giugno 1945.\nFerruccio Parri lo nomin\u00f2 Ministro delle finanze nello stesso giugno 1945, e conserv\u00f2 tale ruolo fino al 1947, con il governo De Gasperi II. Quale ministro, oper\u00f2 eliminando le bardature di guerra e liberalizzando il sistema concorrenziale, ma non riusc\u00ec nel proposito d'imporre una tassa sui sovraprofitti di guerra a causa della caduta del governo.\nRicopr\u00ec inoltre l'incarico di Alto commissario aggiunto per l'epurazione nella pubblica amministrazione.\nNella prima legislatura repubblicana fu senatore di diritto. Successivamente fu sempre rieletto al Senato, del quale fu anche vicepresidente e rappresentante al Parlamento europeo.\nEmarginato all'interno del PCI, egli era deciso nel 1972 a tentare la scalata verso la segreteria nazionale, ma mor\u00ec improvvisamente poche settimane prima del congresso che elesse Enrico Berlinguer."}
{"id": "130671", "revid": "9", "url": "https://it.wikipedia.org/wiki?curid=130671", "title": "Numerabile", "text": ""}
{"id": "130675", "revid": "198277", "url": "https://it.wikipedia.org/wiki?curid=130675", "title": "Dodge Viper", "text": "La Dodge Viper \u00e8 un'autovettura sportiva statunitense, prodotta dal gruppo Chrysler a marchio Dodge a partire dal 1992. Dal suo debutto \u00e8 stata prodotta in quattro generazioni (due serie distinte con due aggiornamenti ciascuna) fino al 2010. Nel 2012 ha debuttato la quinta generazione che venne commercializzata a marchio SRT fino al 2014 per poi essere rimarchiata Dodge. In alcuni mercati europei la vettura \u00e8 stata commercializzata a marchio Chrysler.\nSviluppo e versioni.\n1992-2002 (RT/10 e GTS).\nLa Viper venne sviluppata come interpretazione moderna delle \"muscle car\". Secondo alcuni, la fonte d'ispirazione che port\u00f2 alla realizzazione di questa vettura pu\u00f2 essere trovata nella \"AC Cobra\", progettata da Carroll Shelby con la sua Shelby-American, una piccola vettura sportiva; la versione finale della Viper \u00e8 per\u00f2 troppo grande e potente per poter immaginare un collegamento tra le due auto. Anche se Shelby venne coinvolto nella realizzazione della Viper, molti videro nelle voci che davano la Viper sviluppata dalla Cobra una mera operazione di marketing.\nIl primo prototipo fu testato nel dicembre del 1989 e il debutto avvenne nel 1991 quando tre Viper furono utilizzate nel ruolo di \"pace car\" nella 500 miglia di Indianapolis.\nLe vendite iniziarono nel gennaio del 1992. In una sola versione, con tetto tipo Targa, era disponibile la RT/10 Roadster. A questa segu\u00ec un modello coup\u00e9 denominato GTS. La caratteristica principale di questa versione era data dal tetto a \"doppia bolla\". In pratica il tetto sopra i sedili era leggermente rialzato in modo che gli occupanti potessero sedere anche se indossavano il casco. Questo tetto, che potrebbe sembrare un esercizio di stile, era legato al fatto che le prestazioni della Viper l'avevano resa molto popolare tra i piloti sia professionisti che dilettanti. Infatti le Viper sono state utilizzate nelle gare di accelerazione, su strada e nelle \"drift race\", cio\u00e8 le gare di sbandata molto popolari in Giappone.\nIl fulcro di quest'auto \u00e8 il suo motore. Inizialmente progettato come motore per veicoli commerciali ed utilizzato sui truck del gruppo Chrysler, basato sulla serie di motori \"LA\", venne alleggerito dalla Lamborghini, in quel momento controllata dalla Chrysler, come la Dodge. Il blocco cilindri e le testate del motore Dodge V10 vennero sostituite da elementi realizzati in lega leggera, riducendo cos\u00ec sensibilmente il peso originario di 360\u00a0kg, improponibile per un'auto sportiva. Gli ingegneri emiliani proposero anche degli ulteriori miglioramenti per il propulsore; la Chrysler, tuttavia, ancora incerta sui costi di produzione della vettura e soprattutto sul potenziale di vendita, prefer\u00ec non attuarli. In seguito il progetto del motore fu rivisitato e, dopo che era stato migliorato dalla casa bolognese, erogava 400 CV (298 kW) e 664 Nm di coppia motrice. Grazie alla sua grande coppia che permetteva di utilizzare rapporti lunghi, il consumo extraurbano della macchina, se utilizzata con giudizio, era estremamente basso per un'auto di questo tipo: 11.2 litri x 100 km (21 miglia x gallone US).\nLa carrozzeria della vettura \u00e8 realizzata in tubi di acciaio ricoperti da pannelli in vetroresina RTM. La Viper segue la configurazione tipica delle vetture sportive americane con il motore anteriore e la trazione posteriore. Altre caratteristiche della vettura erano l'assenza di ogni aiuto alla guida (come per esempio l'ABS o il controllo della trazione) e il peso, di soli 1.488 kg. Per quanto riguarda le prestazioni la Viper percorreva i 400 metri (un quarto di miglio) in 12,9 secondi mentre la sua velocit\u00e0 massima era di 264\u00a0km/h.\nNei modelli successivi la potenza del motore aument\u00f2. Nel 1996 fu introdotta la variante coup\u00e9, denominata \"Viper GTS\", forniva 450\u00a0CV (335\u00a0kW). Questo modello ridusse di 0,7 secondi la percorrenza sui 400 metri mentre nel contempo la velocit\u00e0 massima aumentava di 35\u00a0km/h.\nPer la Viper vennero inoltre realizzate anche delle parti speciali, prodotte da ditte terze, che incrementavano ulteriormente le prestazioni.\nLa Chrysler realizz\u00f2 anche una versione da competizione della Viper, la \"GTS-R\", con la quale partecip\u00f2 Campionato FIA GT inizialmente nella classe GT2 poi divenuta GT e vincendo: 5 titoli costruttori dal 1997 al 2002, 2 titoli costruttori American Le Mans Series nel 1999 e nel 2000, la vittoria assoluta della 24 Ore di Daytona del 2000 e 3 vittorie di classe alla 24 Ore di Le Mans nel 1998-1999-2000. Nel 1998 la Viper GTS-R corse anche nel JGTC in forza al team Taisan Advan e pilotata da Eichiie Tajima. Ottenne per\u00f2 un solo punto nell'ultima gara in classe GT500, quando Tajima venne sostituito al volante da Anthony Reid.\nNei primi sei anni di produzione furono vendute pi\u00f9 di 10.000 Viper. In Europa, tranne che in Germania e Italia dove la vettura veniva venduta con il marchio Dodge, la Viper veniva venduta come auto della Chrysler.\nNel 1999 la Dodge realizz\u00f2 una versione speciale ad alte prestazioni della Viper GTS, denominata ACR (sigla di American Club Racing). Tale vettura era pi\u00f9 leggera di 26\u00a0kg rispetto alla versione standard grazie a numerose eliminazioni riguardanti la strumentazione di bordo. Inoltre, grazie a nuovi filtri dell'aria K&amp;N e ad un nuovo impianto di aspirazione, la potenza venne elevata fino a 460 CV, con una coppia massima di 678 Nm. Le sospensioni sono state irrigidite e i cerchioni di serie sono stati sostituiti con modelli BBS da 20 razze.\n2003-2010 (SRT-10).\nLa Viper venne sottoposta ad una rivisitazione nel 2003. Fu la \"DaimlerChrysler Performance Vehicle Operation\", ora \"Street and Racing Technology\" o SRT, che si occupava dello sviluppo delle vetture pi\u00f9 potenti del gruppo a realizzarlo.\nNacque la nuova \"Viper SRT-10\" che era profondamente rivista sia nel profilo estetico, con una nuova e pi\u00f9 spigolosa carrozzeria, che nel motore. Il propulsore \u00e8 un 8,3 litri V10 con angolo di 90\u00b0 ad iniezione elettronica diretta multipoint che eroga oltre 500 CV (372 KW) a 5600 giri/minuto, lo stesso del Dodge Ram SRT10. Grazie a ben 712 N\u00b7m di coppia motrice massima a 4250 giri/minuto l'auto scatta da 0\u2013100\u00a0km/h in 3,9\u00a0s (anche se il tempo reale \u00e8 superiore per colpa dell'assenza del controllo della trazione) e raggiunge la velocit\u00e0 massima di circa 315\u00a0km/h.\nI consumi di carburante nel misto sono sempre elevatissimi, ovvero 3,5\u00a0km/l. Il cambio \u00e8 manuale a sei marce come per tutte le Viper prodotte, usato come alternativa al pi\u00f9 veloce sequenziale con \"paddle\" al volante, e montato su quasi tutti i veicoli Dodge dell'epoca. Monta degli pneumatici P275/35ZR18 anteriori e P345/30ZR19 posteriori. Come la Viper precedente, non ha aiuti elettronici alla guida.\nAll'inizio una sola versione, la roadster (decappottabile), \u00e8 stata resa disponibile. La versione coup\u00e9 \u00e8 stata presentata, come \"model year\" 2006, al Detroit Auto Show del 2005.\nQuesta auto riprende l'estetica del tetto e delle parti laterali della \"Competition Coupe\", una versione speciale utilizzabile solo per le competizioni che ha sostituito la GTS-R non pi\u00f9 in produzione. Nella \"Competition Coupe\" ogni accessorio o parte non necessario \u00e8 stato eliminato riducendo il peso di circa 169\u00a0kg. Sono stati montati tutti i componenti necessari alla sicurezza quali roll bar, serbatoi gara e altri equipaggiamenti simili. Coppia e potenza sono state aumentate, attraverso delle modifiche. La vendita di questa vettura avviene direttamente richiedendola alla Dodge e il suo prezzo si dovrebbe aggirare intorno ai 120.000 dollari USA. La \"Competition Coupe\" ha preso parte al campionato statunitense SCCA e al Mondiale FIA GT.\nAl salone di Detroit 2007 venne presentata la Dodge Viper 2008. Il motore venne aumentato a 8,4 litri e la potenza raggiunse i 600\u00a0CV con una coppia di 760 N\u00b7m. Disponibile sia in versione roadster che coup\u00e9, si riconosceva esteticamente dallo spoiler e dalle prese d'aria ulteriormente maggiorate per migliorare il raffreddamento del V10. Vennero introdotte inoltre 5 nuove tinte di carrozzeria.\nUscita ufficialmente dal listino Dodge, all'inizio di luglio 2010 \u00e8 uscita dalle catene di montaggio l'ultimo esemplare.\nGi\u00e0 all'atto dell'uscita dai listini di questo modello, il management di Fiat SpA (neoproprietario dei marchi Chrysler e Dodge) annunci\u00f2 che ne sarebbe stata presto presentata una rinnovata versione, egualmente performante ma pi\u00f9 parsimoniosa. Nell'estate 2011 sono stati avvistati i primi prototipi e muletti di questa vettura, il cui debutto commerciale \u00e8 previsto per il 2013, non pi\u00f9 commercializzata come Dodge ma sotto il nuovo marchio SRT; con l'occasione \u00e8 stato anche ridisegnato il logo della vettura, ora chiamato \"Stryker\".\nNonostante l'interruzione della produzione, nel 2010 la Dodge present\u00f2 una nuova versione da competizione della Viper, omologata per i campionati SCCA, NASA e Viper Cup. Rispetto al modello di serie, la cosiddetta ACR-X aveva un alleggerimento di 73\u00a0kg del peso complessivo, aerodinamica sviluppata, sospensioni regolabili, testata modificata e scarico aperto.\n2012-2017 (SRT Viper e Dodge Viper SRT).\nNell'aprile 2012 \u00e8 stata presentata una quinta generazione della Viper, commercializzata sotto il marchio SRT.\nQuesta versione, pur presentando una linea che non \u00e8 altro che un'evoluzione delle precedenti, \u00e8 stata interamente riprogettata da zero, e mostra interni molto pi\u00f9 affinati che in passato.\nIl motore \u00e8 un V10 8,4 L da 649\u00a0CV di potenza (477\u00a0kW) per 814 Nm di coppia motrice, e per la prima volta \u00e8 dotata di sistemi elettronici per aiutare il guidatore che sono per\u00f2 disattivabili. Nel 2014 il marchio SRT viene accorpato a Dodge per identificare i modelli sportivi della casa statunitense e la vettura venne di nuovo commercializzata come Dodge Viper SRT fino all\u2019agosto 2017 quando usc\u00ec definitivamente di produzione e lo stabilimento di Connor Avenue (Detroit) venne chiuso.\nPrestazioni.\nDodge Viper RT/10 (1992)\nDodge Viper GTS (1996)\nDodge Viper SRT-10 (2003)\nDodge Viper SRT-10 (2008)\nVersioni speciali.\nDodge Viper SRT10 ACR.\nPresso il Salone di Los Angeles del 2007, la Dodge ha presentato una versione limitata della Viper SRT10, denominata ACR (American Club Racer) in onore della vettura da competizione, vincitrice sia della 24 ore di Le Mans che della 24 ore di Daytona. Meccanicamente la vettura si presenta invariata rispetto alla versione standard, mentre sono stati eliminati numerosi componenti dagli accessori di serie, permettendo un alleggerimento di 18\u00a0kg. La strumentazione e stata convertita da analogica a digitale ed \u00e8 stato aggiunto un cronometro per calcolare in tempo reale i tempi sul giro. La carrozzeria \u00e8 stata potenziata aggiungendo un kit aerodinamico in carbonio: lo spoiler anteriore maggiorato \u00e8 regolabile, cos\u00ec come quello posteriore che, sempre in fibra di carbonio, pu\u00f2 generare un effetto suolo di 455\u00a0kg a 220\u00a0km/h, con un'accelerazione laterale pari 1,5 g. Le sospensioni sono state modificate come anche i freni maggiorati, mentre gli pneumatici standard sono stati cambiati con modelli Michelin Pilot Sport Cup DOT regolari per la circolazione stradale. La Viper SRT10 ACR ha inoltre segnato sull'albo d'oro l'incredibile tempo di 7:22.1 sul circuito del N\u00fcrburgring. Questa versione \u00e8 stata utilizzata come base dalla Zagato per produrre la versione stradale dell'Alfa Romeo TZ3 in una serie limitata di 9 esemplari.\nChrysler Firepower.\nDalla Dodge Viper SRT10 deriv\u00f2 la concept car Firepower della Chrysler. Il corpo vettura era realizzato in acciaio ed era dotata di trasmissione SRT-8 e di un propulsore V8 6.1. Freni, sospensioni e telaio rimanevano invece invariati. Il tetto era in vetro per accentuare la spaziosit\u00e0 della vettura. L'accelerazione da 0 a 100\u00a0km/h avveniva in 4,5 secondi, mentre la velocit\u00e0 massima era di 288\u00a0km/h."}
{"id": "130682", "revid": "1318658", "url": "https://it.wikipedia.org/wiki?curid=130682", "title": "Palazzo della Cuba", "text": "La Cuba, Palazzo della Cuba, o Castello della Cuba, \u00e8 un padiglione di delizie, in origine all'interno di uno dei Sollazzi Regi dei re normanni di Sicilia. Si trova a Palermo all'interno dell'omonimo quartiere.\nSi chiama anche \"Cuba sottana\" per distinguerla dalla Cuba soprana, oggi inglobata nella settecentesca villa Di Napoli e dalla \"Piccola Cuba\", situate nell'antico parco reale del Genoardo.\nLo stile arabo-normanno.\nLa dinastia degli Altavilla, aveva definitivamente conquistato la Sicilia nel 1070 con la presa di Palermo da parte di Roberto il Guiscardo. \nLa Sicilia era fin dal 948 un Emirato fatimide.\nGli Emiri, portatori di una cultura evolutissima resero la loro capitale, Palermo, una delle pi\u00f9 belle citt\u00e0 del Mediterraneo, arricchendola di palazzi, giardini e moschee. \nResero floridi i commerci, crearono un apparato statale molto efficiente, e si circondarono di poeti, architetti, filosofi, e matematici.\nI re normanni, provenendo da una regione sino ad allora culturalmente ai margini dell'Europa, ebbero l'apertura e l'intelligenza di assorbire, quanto pi\u00f9 possibile i costumi ed il sapere della civilt\u00e0 araba di Sicilia, depositaria del sapere cumulatosi grazie al contatto con le civilt\u00e0 asiatiche e africane sottomesse fin da VII secolo.\nNasce allora uno splendido stile architettonico, l'Arabo-Normanno, che coniuga elementi del romanico nord-europeo, con elementi bizantini, e la tradizione costruttiva ed ornamentale di una civilt\u00e0, quella araba, insuperata per le costruzioni nei paesi caldi.\nLa Cuba \u00e8 in attesa di essere inserita tra i monumenti dell'Itinerario Arabo-Normanno di Palermo, Cefal\u00f9 e Monreale come Patrimonio dell'Umanit\u00e0 UNESCO, approvato nel 2015.\nStoria.\nLa Cuba (dall'arabo \"Qubba\", \"cupola\") fu costruita nel 1180 per il re Guglielmo II, al centro di un ampio parco che si chiamava \"Jannat al-ard\" (\"il Giardino - o Paradiso - in terra\"), il Genoardo. \nIl Genoardo comprendeva anche la Cuba soprana e la Cubula, e faceva parte dei solatia o Sollazzi Regi, un circuito di splendidi palazzi della corte normanna situati intorno a Palermo. .\nL'uso originale della Cuba era di padiglione di delizie, ossia di un luogo in cui il Re e la sua Corte potevano trascorrere ore piacevoli al fresco delle fontane e dei giardini di agrumi, riposandosi nelle ore diurne o assistendo a feste e cerimonie alla sera.\nLa Cuba Sottana, appare oggi di proporzioni turriformi abbastanza sgraziate. La spiegazione \u00e8 semplice. Era circondata da un bacino artificiale profondo quasi due metri e mezzo. L'apertura pi\u00f9 grande, sul fronte settentrionale, si affacciava sull'acqua ad un'altezza oggi inspiegabile.\nLe notizie sul committente e sulla data sono esatte grazie all'epigrafe posta sul muretto d'attico dell'edificio. La parte pi\u00f9 importante, quella sul committente, era dispersa e fu ritrovata nel XIX secolo, scavando ai piedi della Cuba, da Michele Amari, massimo studioso della Sicilia araba e normanna.\nLa parte dell'epigrafe ritrovata dall'Amari, esposta in una sala a lato, dice cos\u00ec: \"[Nel] nome di Dio clemente e misericordioso. Bada qui, fermati e mira! Vedrai l'egregia stanza dell'egregio tra i re di tutta la terra Guglielmo II re cristiano. Non v'ha castello che sia degno di lui ... Sia lode perenne a Dio. Lo mantenga ricolmo e gli dia benefici per tutta la vita\".\nIl fatto straordinario per oggi di questa epigrafe, che dimostra la tolleranza e l'apertura della corte normanna, \u00e8 la lingua: arabo in caratteri cufici. Dunque pur riferendosi ad un Re cristiano, fondatore del Duomo di Monreale e vassallo del Pontefice, l'iscrizione \u00e8 in arabo.\n\u00c8 noto che molti componenti delle varie corti normanne in Sicilia fossero arabi, celeberrimo \u00e8 il caso di Idrisi, massimo geografo del suo tempo, maghrebino alla corte cristiana di Ruggero II re di Sicilia.\nNei secoli successivi, la Cuba fu destinata agli usi pi\u00f9 vari. Il lago fu prosciugato e sulle rive furono costruiti dei padiglioni, usati come lazzaretto dalla peste del 1576 al 1621. Poi fu alloggio per una compagnia di mercenari borgognoni ed infine propriet\u00e0 dello Stato nel 1921. \nPassato alla Regione Siciliana, negli anni '80 comincia il restauro che riporta alla luce le strutture del XII secolo. Oggi dipende dal \"Polo regionale di Palermo per i parchi e i musei archeologici\" dell'assessorato regionale ai Beni culturali. \nStruttura.\nDall'esterno, l'edificio si presenta in forma rettangolare, lungo 31,15 metri e largo 16,80. Al centro di ogni lato sporgono quattro corpi a forma di torre. Il corpo pi\u00f9 sporgente costituiva l'unico accesso al palazzo dalla terraferma. I muri esterni sono ornati con arcate ogivali. Nella parte inferiore si aprono alcune finestre separate da pilastrini in muratura.\nI muri spessi e le poche finestre erano dovuti ad esigenze climatiche, offrendo maggiore resistenza al calore del sole. Inoltre, la maggior superficie di finestre aperte era sul lato nord-orientale, perch\u00e9 meglio disposta a ricevere i venti freschi provenienti dal mare, temperati ed anche umidificati dalle acque del bacino circostante.\nL'interno della Cuba era divisa in tre ambienti allineati e comunicanti tra loro. Al centro dell'ambiente interno si vedono i resti di una splendida fontana in marmo, tipico elemento delle costruzioni arabe necessario per rinfrescare l'aria. \nLa sala centrale era abbellita da muqarnas, soluzione architettonica ed ornamentale simile ad una mezza cupola.\nCuriosit\u00e0.\nProprio alla Cuba, tra le acque e gli alberi che la circondavano, Boccaccio ambient\u00f2 una delle novelle del suo Decameron. La sesta della quinta giornata. \u00c8 la vicenda d'amore tra Gian di Procida - nipote dell'omonimo grande eroe del Vespero Siciliano - e Restituta, una ragazza bellissima di Ischia rapita da \u00abgiovani ciciliani\u00bb per offrirla in dono al allora re di Sicilia: Federico II d'Aragona.\nQuando Giovanni Boccaccio scrisse il Decameron, era gi\u00e0 cominciato il declino dei parchi reali che erano l'orgoglio della citt\u00e0 ormai in mani angioine.\nEra finita l'epoca di Palermo \"felicissima\" che secondo Idrisi era allora \u00abla pi\u00f9 grande e la pi\u00f9 bella metropoli del mondo\u00bb con la sua vasta verdeggiante pianura e con i suoi luoghi di delizie (mustanaza). Ma la traccia che aveva lasciato quel periodo di splendore era cos\u00ec luminosa da impressionare Boccaccio ancora diversi secoli dopo."}
{"id": "130683", "revid": "188116", "url": "https://it.wikipedia.org/wiki?curid=130683", "title": "Cuba (Palermo)", "text": ""}
{"id": "130685", "revid": "62748", "url": "https://it.wikipedia.org/wiki?curid=130685", "title": "T\u00fapac Amaru II", "text": "T\u00fapac Amaru II nacque col nome di Jos\u00e9 Gabriel Condorcanqui nella provincia di Cusco e ricevette la propria istruzione nella scuola gesuitica di San Francisco de Borja, anche se mantenne un forte senso di identificazione con la cultura indigena e la sua popolazione. Era un mestizo che sosteneva di essere un diretto discendente di T\u00fapac Amaru, ultimo imperatore Inca. Gli fu attribuito il titolo di Marchese di Oropesa, grazie al quale ebbe un qualche ruolo politico nel sistema coloniale spagnolo. Tra il 1741 e 1780 T\u00fapac Amaru II fece causa alla famiglia Betancur sul diritto di successione del marchesato di Oropesa ma infine perse la battaglia legale. Nel 1760 spos\u00f2 Micaela Bastidas Puyucahua. Tupac Amaru II eredit\u00f2 poi dal fratello maggiore il titolo di cacique su Tangasuca e Pampamarca, governando su queste citt\u00e0 in nome del governatore spagnolo.\nNel 1781, al termine della ribellione da lui guidata, venne ucciso per squartamento sulla Plaza de Armas di Cusco.\nBiografia.\nJos\u00e9 Gabriel Condorcanqui nacque a Tinta, nella Regione di Cusco, il 19 marzo 1738. Mestizo, figlio di Miguel Condorcanqui, spagnolo, e di Rosa Noguera, nobildonna quechua. In ragione della sua estrazione nobile venne educato dai gesuiti presso il Collegio San Francisco de Borja di Cusco. Condorcanqui parlava spagnolo, quechua e conosceva il latino. Sosteneva di discendere, per parte materna, da T\u00fapac Amaru, l'Inca di Vilcabamba giustiziato dagli spagnoli nel 1572 e difese tale pretesa in tribunale contro la famiglia Betancourt. Marchese di Oropesa, questo titolo gli consentiva di avere un certo peso politico sotto la dominazione spagnola. Nel 1760 si spos\u00f2 con Micaela Bastidas Puyucahua di Abancay, nobildonna da cui ebbe tre figli: Hip\u00f3lito, Mariano e Fernando.\nSei anni dopo il suo matrimonio fu nominato cacique dei territori ereditati dal padre e si stabil\u00ec a Cusco da cui viaggiava in continuazione per controllare il funzionamento delle sue terre e curare i suoi interessi di mercante e mulattiere.\nSecondo alcuni storici assunse il nome di T\u00fapac Amaru II per la sua risonanza messianica e l'esplicito riferimento al glorioso passato incaico.\nLa rivolta.\nNel XVIII secolo inizi\u00f2 ad emergere un crescente malcontento tra la popolazione indigena del Per\u00f9 coloniale. Per sopravvivere alla brutale soggiogazione, la popolazione indigena adott\u00f2 sin dal principio una variet\u00e0 di strategie e non furono mai passivi come sono stati invece dipinti da una certa letteratura. Per resistere, i nativi americani erano infatti costretti ad adattarsi alla dominazione spagnola. Trovarono comunque dei modi per imporre i loro interessi. Dopo la conquista, la corona spagnola assunse il controllo di tutte le terre indigene del defunto impero inca. Queste terre venivano concesse in usufrutto alle comunit\u00e0 indigene familiari, in cambio del pagamento di tributi e di giornate di lavoro a beneficio degli spagnoli. Questo sistema divenne la base per una lunga e duratura alleanza tra lo stato coloniale e le comunit\u00e0 indigene. Gli ufficiali della corona, come ad esempio i \"corregidores de indios\", furono incaricati di proteggere gli indigeni dall'abuso ad opera dei colonizzatori spagnoli, in particolare dall'appropriazione indebita delle loro terre da parte dei grandi proprietari terrieri. Ciononostante, i colonizzatori e i loro alleati indigeni, i \"cura\u00e7\u00e1s\", spesso in collusione con i corregidores e i sacerdoti locali, trovarono dei modi per aggirare le leggi della corona e ottenere cos\u00ec il controllo delle terre e del lavoro dei nativi. Per fronteggiare lo sfruttamento e conservare i loro storici diritti sulla terra, diversi leader indigeni fecero ricorso al sistema legale. Tuttavia le cause in tribunale non sempre erano sufficienti e infatti la storia andina \u00e8 costellata da innumerevoli ribellioni contadine.\nIl numero di questi sollevamenti popolari aument\u00f2 drammaticamente nel XVIII secolo: furono cinque negli anni Quaranta, undici negli anni Cinquanta, venti negli anni Sessanta e Settanta. Le cause scatenanti erano largamente di natura economica. La terra divenne progressivamente insufficiente nelle comunit\u00e0 a causa dell'appropriazione indebita da parte degli spagnoli in un momento in cui la popolazione indigena era di nuovo in crescita, dopo il declino demografico del periodo successivo alla conquista. Allo stesso tempo, la classe contadina indigena accus\u00f2 l'aumento del prelievo fiscale voluto dalla corona spagnola, parte del generale programma di riforma iniziato da Madrid nella seconda met\u00e0 del diciottesimo secolo. Questo aumento delle tasse arriv\u00f2 proprio quando l'\u00e9lite dell'Altiplano (corregidores, preti, curacas e nobilt\u00e0 indigena di ascendenza incaica) stava godendo i benefici effetti dell'espansione dell'economia interna. Secondo lo storico Nils P. Jacobsen, l'apparente stretta del giogo spagnolo sul Per\u00f9 condusse al sovrasfruttamento dei contadini indigeni e pose le basi di decenni di ribellioni dell'Altiplano.\nIl culmine di queste proteste si raggiunse nel 1780 quando Jos\u00e9 Gabriel Condorcanqui cattur\u00f2 e giustizi\u00f2 vicino a Cusco un corregidor notoriamente violento e oppressore. Condorcanqui radun\u00f2 un esercito di decine di migliaia di indigeni, assumendo il nome di T\u00fapac Amaru II in riferimento all'ultimo Inca, al quale era legato da parte materna. Mescolando millenarismo andino ed elementi messianici, T\u00fapac Amaru II prospettava alle masse dell'Altipiano la restaurazione del mitico Impero inca. Catturato dalle forze realiste nel 1781, Condorcanqui fu processato e, come T\u00fapac Amaru I, barbaramente giustiziato, insieme a numerosi familiari, nella Plaza de Armas di Cusco, come avvertimento per tutti i ribelli. Ma la ribellione continu\u00f2 e si espanse perfino intorno alla regione del lago Titicaca sotto la leadership di suo fratello, Diego Crist\u00f3bal T\u00fapac Amaru. Fu alla fine definitivamente repressa nel 1782."}
{"id": "130686", "revid": "123022391", "url": "https://it.wikipedia.org/wiki?curid=130686", "title": "Disco in vinile", "text": "Il disco in vinile (noto anche come disco a microsolco o, per ellissi, microsolco), \u00e8 un supporto per la memorizzazione e la riproduzione analogica di segnali sonori. Venne introdotto nel 1948 dalla Columbia records negli Stati Uniti d'America come evoluzione del precedente disco a 78 giri, dalle simili caratteristiche, realizzato in gommalacca. Come sineddoche, il termine vinile, materiale con il quale veniva realizzato, indica il disco stesso. Per la riproduzione sonora di un disco viene impiegato un giradischi collegato a un amplificatore; generalmente un giradischi permette di ascoltare dischi di diverso diametro e velocit\u00e0 di rotazione.\nStoria.\nNel 1948 furono introdotti i dischi in vinile; questi, rispetto ai vecchi dischi a 78 giri in gommalacca che andarono a sostituire, presentano un solco di spessore e profondit\u00e0 minori, per questo sono anche detti \"microsolchi\", e ruotano a velocit\u00e0 pi\u00f9 bassa, consentendo una maggiore durata di registrazione e riuscendo a raggiungere e a volte a superare nei 33 giri i 30 minuti a facciata. Negli anni sessanta furono prodotti anche dischi \"quadrifonici\" che, grazie ad una tecnologia detta \"a matrice\" adottata nei circuiti, erano in grado di separare i segnali su quattro canali, dando all'ascoltatore l'impressione di essere letteralmente circondato dal suono poich\u00e9 l'impianto riproduttore era dotato di due casse acustiche anteriori e due posteriori. Questa tecnica ebbe uno scarso successo commerciale, probabilmente a causa degli alti costi dell'apparecchio riproduttore, in particolare delle testine con puntina in diamante con taglio Shibata necessarie per la riproduzione quadrifonica, in un'epoca in cui anche gli impianti in grado di riprodurre i soli dischi stereofonici erano ancora un lusso. Fino agli anni settanta il vinile \u00e8 stato il pi\u00f9 diffuso supporto per la riproduzione audio di materiale pre-registrato, ma all'inizio degli anni settanta la sua preminenza \u00e8 stata insidiata dalle musicassette e alla fine degli anni ottanta il vinile ha ceduto progressivamente il posto al compact disc (CD Audio). La produzione su larga scala di dischi in vinile \u00e8 praticamente cessata nei primi anni novanta (in Italia fino al 1993). Dalla seconda met\u00e0 degli anni duemila il disco in vinile \u00e8 tornato negli scaffali dei negozi, essenzialmente come prodotto di nicchia. I dati di consuntivo 2011 stilati dall'istituto Nielsen SoundScan indicano un aumento da 2,8 a 3,9 milioni di LP in vinile venduti negli USA. Anche in Italia la produzione e la vendita del vinile, ristampe in particolare, hanno ripreso quota. Molti sono gli artisti che stampano i loro lavori anche su vinile.\nIl vinile pi\u00f9 caro del mondo \u00e8 il 45 giri \"Do I Love You (Indeed I Do)\" del 1965 di Frank Wilson stampato in sole due copie e acquistato per 20.000 sterline (22.484 Euro al cambio attuale), mentre il 33 giri pi\u00f9 caro \u00e8 \"Yesterday and Today\" dei Beatles nella \"Butcher Cover\" che pu\u00f2 costare fino a 45.000 dollari, anche se mediamente ha un valore massimo di 20.000 dollari.\nNel 2011 il mercato italiano del vinile si \u00e8 aggirato su 2,1 milioni di euro, risultando il quinto mercato europeo dopo Germania, Regno Unito, Francia e Paesi Bassi e il settimo del mondo. Nel mondo la compravendita dei vinili nel 2011 ha mosso 115,4 milioni ossia il 28,7% in pi\u00f9 del 2010. Questi dati erano ancora molto inferiori alle vendite stimate per i CD e i download digitali, ma nel decennio successivo il supporto \u00e8 andato incontro ad una crescita esponenziale delle vendite tanto da superare quelle dei CD nel 2021, tornando ad essere il supporto fisico musicale pi\u00f9 venduto dopo quasi trentacinque anni.\nDisco con traccia utilizzabile per un video.\nGrazie al computer Sinclair ZX Spectrum, nel 1984 i musicisti Mike Logan e Bruno Bergonzi, componenti del gruppo Dhuo, hanno realizzato il disco in vinile \"Rome By Night/On Video\", contenente una traccia che poteva essere registrata su cassetta, la cassetta messa nel computer: si poteva cos\u00ec udire la musica e contemporaneamente vedere sullo schermo un video computerizzato.\nCaratteristiche.\nDescrizione generale.\nSi presenta come una piastra circolare recante su entrambe le facce un solco a spirale, inciso a partire dal bordo esterno, in cui \u00e8 codificata in modo analogico la registrazione dei suoni. Le migliori qualit\u00e0 del vinile (PVC) rispetto alla gommalacca permisero di ridurre lo spessore dei solchi, diminuire il passo della spirale e abbassare la velocit\u00e0 di rotazione da 78 a 33\u2153 giri per minuto, ottenendo cos\u00ec una maggiore durata di ascolto che raggiunse circa 30 minuti per facciata nei Long-Playing (LP), con punte massime di circa 40 minuti per lato, specialmente per le opere liriche.\nSono stati prodotti anche dischi con diametri diversi, per esempio 16 pollici usato in ambito radiofonico, e con velocit\u00e0 di rotazione diverse come per esempio 16,6 giri al minuto per ottenere una maggiore durata, sebbene a scapito della fedelt\u00e0. I dischi a 16 giri furono prodotti per lo pi\u00f9 negli anni cinquanta e sessanta, soprattutto negli USA. Le dimensioni di un 16 giri, contrassegnato dalla sigla LLP, sono le stesse di un LP 33 giri (12 o 10 pollici) e la durata della riproduzione \u00e8 di circa 60 minuti per facciata. In Italia la produzione di 16 giri fu scarsissima, la Durium e la Fonit adottarono questa velocit\u00e0 in alcune edizioni musicali.\nI dischi a 78 giri e i primi dischi microsolco erano registrati con il segnale di un solo \"canale\", erano perci\u00f2 detti monofonici. Negli anni trenta venne ideata una tecnica che permetteva di incidere contemporaneamente due segnali su un'unica traccia, sfruttando oltre al movimento orizzontale dello stilo, fino ad allora utilizzato, anche quello verticale (profondit\u00e0). Registrando il segnale di somma (destro + sinistro) con movimenti orizzontali e il segnale di differenza (destro - sinistro) con movimenti verticali dello stilo, fu possibile inscrivere nel solco entrambi i canali necessari ad una riproduzione stereofonica, mantenendo comunque la retrocompatibilit\u00e0 con i giradischi monofonici dotati di fonorivelatore sensibile solo alle oscillazioni orizzontali della puntina. L'effetto di questa tecnologia, che fu commercializzata a partire dagli anni sessanta e si afferm\u00f2 solo nel corso degli anni settanta, era la possibilit\u00e0 di riconoscere la provenienza spaziale dei suoni: destra, sinistra e anche l'immagine sonora virtuale centrale e di profondit\u00e0.\nFormati.\nI dischi sono stati prodotti in vari formati e con varie velocit\u00e0 di rotazione. I tipi pi\u00f9 comuni sono:\nMateriali utilizzati.\nI dischi 78 giri erano prodotti in gommalacca, materiale termoplastico caratterizzato da fragilit\u00e0 e da una struttura superficiale che generava un notevole fruscio. Nei dischi microsolco la gommalacca \u00e8 stata sostituita da una resina termoplastica, il PVC. Da questo materiale deriva la denominazione \"vinile\" usata per indicare i dischi prodotti con questa tecnologia.\nIl colore del supporto \u00e8 tipicamente nero, anche se sono stati realizzati per motivi commerciali dischi in vinile colorato, soprattutto \"Maxi-single\".\nLe tecnica di produzione.\nI dischi in vinile vengono stampati a caldo per mezzo di una pressa idraulica, utilizzando una matrice realizzata in metallo a partire da un \"master\" principale, una sorta di primo disco ottenuto incidendo (tramite incisore di Neumann) su cera o guttaperca con la massima precisione i suoni originali provenienti da registrazioni su supporto magnetico ottenute in sala di registrazione. Il disco \"positivo\" cos\u00ec ottenuto viene sottoposto a verniciatura con cloruro di stagno e argento. Questa \u00e8 una sostanza elettroconducente che permette al bagno galvanico di far s\u00ec che sul disco si depositi uno strato di nichel. Da questo supporto si ottiene un primo \"negativo\" da cui viene generata una copia metallica chiamata \"madre\". Questa copia presenta, come il disco di origine, i solchi incisi. La matrice cos\u00ec ottenuta viene ascoltata e osservata al microscopio per verificare la presenza di imperfezioni. Ripetendo nuovamente il procedimento galvanico, per ispessire il supporto, si ottengono gli stampi definitivi che verranno utilizzati per pressare il vinile.\nIl disco che tutti noi conosciamo ha origine da un ammasso gommoso di cloruro di polivinile chiamato \"biscotto\" che viene inserito nella pressa a caldo, insieme alle etichette delle rispettive facciate. La pressa forma il disco e imprime sul vinile i solchi. Dopo la pressatura e il raffreddamento il disco presenta i bordi frastagliati e occorre rifilarlo mediante una rifilatrice che d\u00e0 al disco la forma definitiva.\nLa riproduzione dell'audio.\nIl suono su disco in vinile \u00e8 riprodotto in modo analogico; per la riproduzione l'informazione sonora viene letta per mezzo di una puntina, in diamante o altro materiale sintetico, posta sul solco inciso. La rotazione del disco fa s\u00ec che la puntina generi vibrazioni derivanti dall'irregolarit\u00e0 del solco che, per mezzo dello stilo su cui \u00e8 montata, vengono portate ad un trasduttore (detto fonorivelatore) montato su un braccio di lettura; la testina di lettura pu\u00f2 essere realizzata con varie tecnologie:\nIl sistema piezoelettrico sfrutta la caratteristica di particolari cristalli che generano elettricit\u00e0 quando vengono sottoposti a sforzi meccanici. \u00c8 caratterizzato da un segnale elevato e da una qualit\u00e0 piuttosto limitata. Era utilizzato soprattutto negli apparati portatili e in quelli di fascia economica, mentre \u00e8 restato in uso solo in alcuni giradischi molto economici; tuttavia negli anni cinquanta \u00e8 esistita una produzione di notevole qualit\u00e0 di apparecchi che sfruttavano il sistema di lettura piezoelettrico. Questi ultimi erano spesso usati in raffinati mobili radio-giradischi, spesso di produzione tedesca, oggi non esattamente classificabili come Hi-Fi, tuttavia presentavano una notevole corposit\u00e0 sonora ed eufonia. Famosi giradischi con sistema piezoelettrico di questo genere erano gli automatici PerpetuumEbner, Elac, Dual e simili.\nI sistemi a \"magnete mobile\" e a \"bobina mobile\" tuttora usati sfruttano il fenomeno dell'induzione elettromagnetica per generare un segnale proporzionale agli spostamenti della puntina. La differenza fra i due \u00e8 legata a quale parte viene fatta muovere nei confronti dell'altra. I pick-up a magnete mobile hanno sempre avuto maggior diffusione rispetto a quelli a bobina mobile, pi\u00f9 complessi e di conseguenza costosi, nonch\u00e9 per il livello molto pi\u00f9 debole del segnale generato che richiede un ulteriore circuito preamplificatore. Il segnale generato, nell'ordine dei millivolt nei pick-up a magnete mobile, viene amplificato per poter pilotare gli altoparlanti. Sono stati realizzati degli apparecchi che utilizzano un fascio laser per leggere il solco del disco in maniera analoga a quella utilizzata dai lettori di compact disc. Questa tecnologia, estremamente costosa vista anche la produzione estremamente scarsa, si rivolge a coloro che vogliono riprodurre i vecchi dischi in vinile senza usurarli.\nEqualizzazione RIAA.\n \nA causa dell'impossibilit\u00e0 fisica di trasferire meccanicamente nel solco in ugual misura tutte le frequenze comprese tra i 20\u00a0Hz e i 20\u00a0kHz, il segnale elettrico, prima di essere trasferito sul disco, viene equalizzato enfatizzando gli acuti e attenuando i bassi; questo permette di avere solchi pi\u00f9 stretti e quindi una maggiore durata del disco. Per annullare gli effetti di questo trattamento in riproduzione, \u00e8 sufficiente applicare una equalizzazione opposta in fase di preamplificazione. Purtroppo la curva di equalizzazione dei dischi \u00e8 stata standardizzata dalla RIAA solo nel 1953, quindi trovare la giusta curva di de-enfasi per i primi 33 giri immessi sul mercato non \u00e8 semplice. La curva di de-enfasi RIAA somiglia ad una \"S\" molto aperta; il suo centro rappresenta la frequenza di 1000\u00a0Hz, punto di equalizzazione nulla; le frequenze al di sopra di questo punto vengono attenuate, quelle al di sotto vengono esaltate. L'equalizzazione viene effettuata da un filtro, che pu\u00f2 essere realizzato tramite una semplice rete di resistori e condensatori, la precisione dei valori dei componenti del filtro determina il grado di fedelt\u00e0 in frequenza del segnale riprodotto. \nAccorgimenti tecnici.\nAl fine di ridurre al minimo la progressiva perdita di aderenza al microsolco delle puntine a profilo conico, sono state progettate puntine di diverso profilo, per esempio ellissoide: questa geometria permette di ridurre la superficie di contatto con il microsolco, consentendo allo stilo una migliore aderenza alle pareti del microsolco.\nSiccome il vinile ha bisogno di tempo per tornare alla sua forma originale, in genere gli audiofili pongono un congruo intervallo di tempo tra due ascolti dello stesso supporto (almeno ventiquattro ore). Una tecnica di pulizia, non ben vista da molti collezionisti e appassionati, \u00e8 l'uso di un secondo braccetto preposto a inumidire i solchi con acqua distillata o detergenti specifici. Al di l\u00e0 dei dubbi dei puristi del suono, se il supporto non \u00e8 rovinato da graffi o tracce di grasso dei polpastrelli, l'acqua distillata \u00e8 il detergente pi\u00f9 indicato per rimuovere tracce di polvere dal microsolco in quanto, non essendo polarizzata e non presentando sostanze impure, permette di pulire la superficie del disco senza creare fenomeni elettrostatici che attirerebbero ulteriore polvere. Per venire incontro a questa esigenza degli audiofili sono comparse sul mercato macchine lavadischi progettate appositamente a questo scopo. Tuttavia la manutenzione quotidiana di un disco in vinile non necessita di sistemi cos\u00ec costosi, bastano infatti pochi accorgimenti per ottenere risultati che riportano la superficie del supporto su livelli molto vicini al nuovo. In tal caso possono essere impiegate le spazzole in fibra di carbonio per la rimozione della polvere, mentre se il disco si presenta molto sporco lo si pu\u00f2 detergere con un panno in microfibra imbevuto di acqua demineralizzata (quella che solitamente viene utilizzata anche nel ferro da stiro) e una modica quantit\u00e0 di prodotto lavavetri, continuando a strofinare in senso antiorario.\nMolti collezionisti usano registrare il contenuto del disco su supporto analogico o digitale (nastro magnetico, Compact Disc o file digitale) e ascoltare queste riproduzioni evitando l'uso del disco stesso, anche se in questo caso si privilegia la durata del supporto in vinile rispetto all'ascolto del suono \"originale\".\nIl dibattito tecnologico.\nSono presenti sul mercato etichette che offrono a catalogo dischi in vinile a 12\", 10\" e 7\", nonch\u00e9 aziende costruttrici di giradischi che adottano soluzioni tecniche all'avanguardia. Inoltre il vinile \u00e8 ancora molto usato dai disc jockey e molte etichette distribuiscono musica su vinile appositamente per dj. Nonostante la tanto pubblicizzata superiorit\u00e0 del Compact Disc, il disco in vinile viene ancora apprezzato da molti puristi di musica classica, jazz, blues e rock. Questo apprezzamento pu\u00f2 avere diverse motivazioni, tra cui:\nA renderlo obsoleto dal punto di vista tecnologico vi sono anche tecniche digitali operanti con campionamenti del suono ad alte frequenze e maggior profondit\u00e0 in bit. A questo punto per\u00f2 non si parla pi\u00f9 di supporti di consumo, ma di prodotti orientati verso mercati pi\u00f9 di nicchia o di produzione di master professionali in studio dove anche l'analogico offre altri tipi di supporto di qualit\u00e0 superiore come nastri magnetici in bobina o \"open reel\", tuttora preferiti da diversi artisti per l'incisione dei loro dischi."}
{"id": "130688", "revid": "287204", "url": "https://it.wikipedia.org/wiki?curid=130688", "title": "Tupac Amaru II", "text": ""}
{"id": "130689", "revid": "287204", "url": "https://it.wikipedia.org/wiki?curid=130689", "title": "Cuba (disambigua)", "text": ""}
{"id": "130693", "revid": "9316", "url": "https://it.wikipedia.org/wiki?curid=130693", "title": "Jos\u00e9 Gabriel Condorcanqui", "text": ""}
{"id": "130694", "revid": "1632387", "url": "https://it.wikipedia.org/wiki?curid=130694", "title": "Struttura di Lewis", "text": "La struttura di Lewis, o formula di Lewis, \u00e8 un modo di rappresentare atomi, molecole o ioni ideato dal chimico Gilbert Lewis, basandosi sulla regola dell'ottetto. Consiste in un disegno bidimensionale dove ogni atomo \u00e8 rappresentato dal suo simbolo chimico, circondato da punti che rappresentano i suoi elettroni di valenza. Gli elettroni spaiati sono rappresentati da un punto singolo, i doppietti elettronici da una coppia di punti (talora, per maggior chiarezza, da un trattino). Gli elettroni che partecipano ad un legame covalente sono disposti tra i simboli dei due atomi che formano il legame: un legame singolo \u00e8 rappresentato da una coppia di punti, un legame doppio da due coppie di punti, un legame triplo da tre coppie di punti. Accanto ai simboli degli atomi \u00e8 indicata, se diversa da zero, la loro carica formale. Per rappresentare un doppietto elettronico, anzich\u00e9 una coppia di punti \u00e8 possibile usare un trattino. \nCostruzione della struttura.\n\u00c8 possibile disegnare una struttura di Lewis per una molecola con il seguente schema:\nEsempi.\nAnidride carbonica, CO2.\nIl numero di elettroni di valenza presenti nella molecola \u00e8 4+6+6=16 e pertanto 8 coppie. Si costruisce lo scheletro della molecola collegando i due atomi di ossigeno all'atomo di carbonio, O-C-O, utilizzando quindi due coppie; le restanti sei vengono posizionate in maniera da completare l'ottetto sugli atomi di ossigeno pi\u00f9 elettronegativi. Dal momento che procedendo in questo modo l'atomo di carbonio avrebbe solo 4 elettroni si sposta una coppia di elettroni da ciascun atomo di ossigeno per formare i due doppi legami di O=C=O.\nMonossido d'azoto, NO.\nIl numero di elettroni di valenza presenti nella molecola \u00e8 5+6=11, si hanno dunque 5 coppie ed un elettrone spaiato. Si legano i due atomi utilizzando una coppia, delle restanti 4 se ne posizionano 3 sull'ossigeno pi\u00f9 elettronegativo ed una sull'azoto, dal momento che l'ossigeno ha cos\u00ec completato l'ottetto l'elettrone spaiato si sistema sull'azoto. L'atomo di azoto si trova con 7 elettroni nel suo guscio di valenza ed ha una carica formale pari a +1 mentre l'ossigeno ha carica formale -1, per eliminare queste cariche si forma un doppio legame ottenendo \u00b7N=O.\nAcido ortofosforico, H3PO4.\nLa molecola presenta 3+5+4\u00b76=32 elettroni, 16 coppie. Si costruisce lo scheletro della molecola posizionando l'atomo di fosforo al centro, legato singolarmente a quattro atomi di ossigeno con quattro legami singoli, si sistemano gli atomi di idrogeno in posizione terminale su tre ossigeni. In questa maniera sono state utilizzate 7 coppie, le restanti 9 si usano per completare l'ottetto degli atomi di ossigeno. Osservando le cariche formali si vede che P ha +1 e l'ossigeno senza atomo di idrogeno -1, si forma il doppio legame P=O e si ottiene la struttura finale.\nEccezioni alla regola dell'ottetto.\nAlla regola dell'ottetto sfuggono quattro categorie:"}
{"id": "130695", "revid": "697352", "url": "https://it.wikipedia.org/wiki?curid=130695", "title": "102 (numero)", "text": "Centodue (102) \u00e8 il numero naturale dopo il 101 e prima del 103."}
{"id": "130697", "revid": "251174", "url": "https://it.wikipedia.org/wiki?curid=130697", "title": "Fiorenzo Bava Beccaris", "text": "Biografia.\nFiglio di Carlo Ignazio Bava Beccaris e Costanza Nicolis di Frassino, apparteneva ad una nobile e antica famiglia piemontese. Ebbe sei fratelli: Marianna, Giuseppa, Sofia, Alessandro, Alfredo e Angela. All'et\u00e0 di 14 anni entr\u00f2 all'accademia militare di Torino e ne usc\u00ec a vent'anni con il grado di luogotenente d'artiglieria.\nDopo aver partecipato alla guerra di Crimea, prese parte, con il grado di capitano, alla seconda guerra d'indipendenza meritando una medaglia d'argento al valor militare (24 giugno 1859) e alla terza guerra d'indipendenza, dove, con il grado di maggiore, comanda una batteria di artiglieria a Custoza, venendo insignito del titolo di \"cavaliere\" dell'Ordine militare d'Italia (6 dicembre 1866). Divenne successivamente direttore generale d'artiglieria e genio al ministero della guerra; tenne il comando del VII e del III Corpo d'armata.\nNel 1894, ad Ancona, venne pesantemente criticato dal giornale locale \"L'Ordine\", che agiva probabilmente d'accordo con la prefettura, per non aver aperto il fuoco contro una manifestazione di disoccupati che aveva aggredito il sindaco, l'avvocato Vecchini.\nNel maggio del 1898, in occasione dei gravi tumulti dei moti di Milano, il governo guidato da Antonio di Rudin\u00ec proclam\u00f2 lo stato d'assedio e il generale Bava Beccaris, in qualit\u00e0 di regio commissario straordinario, fu incaricato del ristabilimento dell'ordine. La repressione dei moti fu estremamente violenta e sanguinosa, con oltre 80 vittime tra la popolazione civile ed un alto numero di feriti. In segno di riconoscimento, il 5 giugno 1898 Bava Beccaris fu insignito del titolo di grande ufficiale dell'Ordine militare di Savoia dal re Umberto I e nominato senatore del Regno il 16 giugno. A Palazzo Madama ader\u00ec al gruppo della Destra storica.\nIl 29 luglio 1900, a Monza, Umberto I venne assassinato dall'anarchico Gaetano Bresci, che dichiar\u00f2 esplicitamente di aver voluto vendicare i morti del maggio di due anni prima e l'offesa della decorazione al criminale Bava Beccaris, il quale defin\u00ec il regicida \u00abun folle che meriterebbe di subire lo squartamento\u00bb. Fu collocato a riposo nel 1902, ottenendo dallo Stato una pensione di lire. Negli ultimi anni di vita, ormai infermo e ammalato, partecip\u00f2 sempre meno all'attivit\u00e0 parlamentare. Scrisse numerosi articoli su riviste militari e, nel 1911, un libro sulle origini e la storia dell'esercito italiano.\nAder\u00ec al movimento interventista che propugnava la partecipazione dell'Italia alla prima guerra mondiale. Favorevole al fascismo, nel 1922 fu tra i generali che consigliarono al re Vittorio Emanuele III di affidare il governo dell'Italia a Benito Mussolini.\nMor\u00ec nella sua abitazione romana nel 1924, all'et\u00e0 di 93 anni, e fu sepolto nella tomba di famiglia presso il cimitero della sua citt\u00e0 natale, Fossano."}
{"id": "130700", "revid": "809148", "url": "https://it.wikipedia.org/wiki?curid=130700", "title": "Potenziale vettore", "text": "In calcolo vettoriale il potenziale vettore \u00e8 un campo vettoriale il cui rotore \u00e8 un dato campo vettoriale. \u00c8 l'analogo del potenziale scalare, che \u00e8 un campo scalare il cui gradiente \u00e8 un dato campo vettoriale.\nDefinizione.\nDato un campo vettoriale formula_1 di classe formula_2, il potenziale vettore di formula_3 \u00e8 un campo formula_4 di classe formula_5 definito formalmente dalla relazione\novvero formula_3 \u00e8 il rotore di formula_8.\nPoich\u00e9 la divergenza di un rotore di un campo formula_5 \u00e8 nulla, formula_3 deve avere divergenza nulla, cio\u00e8:\nEsplicitando le componenti del rotore di \"formula_8\" si ottiene il seguente sistema di 3 funzioni a 3 variabili con, quindi, 9 gradi di libert\u00e0:\ndove formula_14 sono le tre componenti del campo.\nUn ulteriore metodo di calcolo del potenziale vettore si pu\u00f2 ottenere applicando il teorema del rotore. Con un'opportuna scelta della superficie aperta, la cui traccia \u00e8 formula_15, il flusso del campo \u00e8 uguale al flusso del rotore\ndove l'ultima uguaglianza \u00e8 dovuta al fatto che, per la definizione del potenziale, il flusso \u00e8 uguale alla circuitazione di formula_17 lungo la frontiera.\nIl potenziale vettore di un campo \u00e8 definito a meno di un gradiente poich\u00e9 il rotore del gradiente di una funzione di classe formula_5 \u00e8 sempre nullo.&lt;br&gt;\nSia formula_19, dove formula_8 \u00e8 un potenziale vettore di formula_3 e formula_22 \u00e8 un potenziale scalare della seconda classe di continuit\u00e0. Applicando la definizione:\nSi evince come formula_24 non influisca sulla definizione del potenziale vettore. Quest'ultima trasformazione \u00e8 un esempio di Invarianza di gauge.\nIl potenziale magnetico.\nIl potenziale vettore del campo magnetico, indicato solitamente con A, \u00e8 un campo vettoriale tale che il vettore campo magnetico B sia uguale al rotore di A:\nIl potenziale vettore \u00e8 determinato a meno del gradiente di una funzione arbitraria formula_26 (Trasformazione di Gauge). Infatti il rotore di un gradiente \u00e8 identicamente nullo:\nApplicando il rotore all'equazione del potenziale vettore si ottiene, sapendo che la divergenza di un campo solenoidale \u00e8 nulla:\ne ricordando la Legge di Amp\u00e8re si ha che:\nQuesto implica che le componenti di formula_30 verificano l'equazione di Poisson:\nLa soluzione dell'equazione esiste ed \u00e8 unica:\nIn particolare, per circuiti filiformi:\nPotenziale vettore in fluidodinamica.\nIn fluidodinamica, la dinamica di un flusso incomprimibile (avente quindi divergenza nulla) pu\u00f2 essere descritta introducendo un potenziale vettore formula_34, tale per cui valgano formula_35 e formula_36, in cui formula_37 \u00e8 il campo di velocit\u00e0 e formula_38 quello di vorticit\u00e0. Tale formulazione \u00e8 utile nelle simulazioni numeriche, in quanto elimina la necessit\u00e0 di calcolare il campo di pressione.\nNel caso in cui il moto sia confinato in due dimensioni, l'unica componente non nulla del potenziale vettore (quella nella direzione perpendicolare al moto) costituisce la cosiddetta funzione di corrente formula_39, o \"stream function\", definita come:\nformula_40\nL'equazione per la funzione di corrente (ottenuta partendo dall'equazione di Navier-Stokes incomprimibile, o anche dall'equazione della vorticit\u00e0) \u00e8 dunque:\nformula_41\nNel caso il flusso sia contemporaneamente irrotazionale e incomprimibile, la funzione di corrente dovr\u00e0 soddisfare l'equazione di Laplace formula_42 , e soprattutto potenziale formula_43 e stream function saranno legati dalle condizioni di Cauchy-Riemann:\nformula_44\nci\u00f2 implica la possibilit\u00e0 di utilizzare la teoria delle funzioni olomorfe per trovare una soluzione analitica all'equazione di Laplace formula_45, in cui formula_46 \u00e8 un potenziale complesso definito come formula_47."}
{"id": "130703", "revid": "1181", "url": "https://it.wikipedia.org/wiki?curid=130703", "title": "Potenziale vettoriale", "text": ""}
{"id": "130704", "revid": "29727", "url": "https://it.wikipedia.org/wiki?curid=130704", "title": "Pampaleone", "text": ""}
{"id": "130712", "revid": "1181", "url": "https://it.wikipedia.org/wiki?curid=130712", "title": "Campo vettore irrotazionale", "text": ""}
{"id": "130713", "revid": "1181", "url": "https://it.wikipedia.org/wiki?curid=130713", "title": "Divergenza del rotore", "text": ""}
{"id": "130714", "revid": "9733", "url": "https://it.wikipedia.org/wiki?curid=130714", "title": "Dischi in vinile", "text": ""}
{"id": "130717", "revid": "2208340", "url": "https://it.wikipedia.org/wiki?curid=130717", "title": "Shinjuku", "text": " \u00e8 uno dei 23 quartieri speciali di Tokyo in Giappone. \u00c8 un importante centro commerciale ed amministrativo, cos\u00ec come la sede del nodo ferroviario pi\u00f9 trafficato al mondo, la stazione di Shinjuku. Shinjuku \u00e8 la sede del Palazzo del governo metropolitano di Tokyo, uno dei pi\u00f9 alti edifici di Tokyo, dove viene gestita l'amministrazione politica e pubblica di Tokyo.\nCaratteristiche.\nNel 2015 il quartiere aveva una popolazione stimata di abitanti ed una densit\u00e0 di popolazione di persone per km\u00b2. L'area totale \u00e8 di .\nShinjuku \u00e8 un importante nodo del trasporto urbano: si stima che attraverso le tre linee della metropolitana, due linee urbane ferroviarie private, e diverse linee ferroviarie della JR passino in media 3,6 milioni di persone ogni giorno. \u00c8 anche la sede di una grossa concentrazione di grandi magazzini, cinema, hotel, bar, ecc.\nStoria.\nNel 1698, durante il periodo Edo, Shinjuku (o Nait\u014d Shinjuku) si svilupp\u00f2 come nuova (\"shin\") stazione (\"shuku\" o \"juku\") sulla K\u014dsh\u016b Kaid\u014d. Nait\u014d era un daimy\u014d il cui palazzo si trovava nell'area; questa terra \u00e8 ora un parco pubblico, lo Shinjuku Gyoen. La citt\u00e0 di Shinjuku si svilupp\u00f2 nella sua forma corrente dopo il Grande terremoto del Kant\u014d del 1923 (\"Kant\u014d-daishinsai\"), dato che l'area era sismicamente stabile e scamp\u00f2 alla gran parte delle devastazioni. Di conseguenza Shinjuku occidentale \u00e8 una delle poche aree di Tokyo con molti grattacieli. Il quartiere venne fondato il 15 marzo 1947.\nZone principali.\nLe zone principali del quartiere sono Ichigaya, il quartiere a luci rosse Kabukich\u014d, il quartiere coreano Okubo, Shinanomachi, Shinjuku ni-chome e Takadanobaba. Shinjuku \u00e8 la sede della pi\u00f9 grande, meglio conosciuta e pi\u00f9 attiva comunit\u00e0 gay del Giappone, Shinjuku ni-chome. \u00c8 anche sede dell'universit\u00e0 di Waseda, della Tokyo Fuji University, della squadra di baseball dei Tokyo Yakult Swallows ed ospita una caserma della Forza di autodifesa giapponese."}
{"id": "130721", "revid": "712828", "url": "https://it.wikipedia.org/wiki?curid=130721", "title": "Auror", "text": ""}
{"id": "130724", "revid": "919135", "url": "https://it.wikipedia.org/wiki?curid=130724", "title": "Teorema di Wilson", "text": "In Teoria dei numeri, il teorema di Wilson afferma che, dato \"n\"\u00a0&gt;\u00a01 naturale, esso \u00e8 un numero primo se e solo se\n(si veda fattoriale e aritmetica modulare per la notazione). Il teorema fornisce quindi una condizione necessaria e sufficiente per stabilire se un numero n \u2265 2 \u00e8 primo.\nStoria.\nQuesto teorema fu scoperto per la prima volta da Ibn al-Haytham (conosciuto anche come Alhazen) intorno all'anno mille, ma ha preso il nome da John Wilson (allora studente del matematico inglese Edward Waring), che lo riscopr\u00ec pi\u00f9 di 700 anni dopo. Waring annunci\u00f2 il teorema nel 1770, nonostante n\u00e9 lui n\u00e9 Wilson possedessero una dimostrazione. Lagrange diede la prima dimostrazione nel 1773. Vi sono alcune ragioni per credere che Leibniz conoscesse questo risultato gi\u00e0 un secolo prima, ma non lo pubblic\u00f2 mai.\nEsempi.\nApplichiamo il teorema di Wilson ai numeri 5 e 6: \nLa tabella seguente mostra i valori di \"n\" da 2 a 30, (\"n\"-1)! e il resto di (\"n\"-1)! nella divisione per \"n\". Indichiamo il resto di \"m\"/\"n\" come \"m\" mod \"n\". Se \"n\" \u00e8 un numero primo, allora il colore di sfondo \u00e8 rosa. E se \"n\" \u00e8 un numero composto, quindi il colore di sfondo \u00e8 verde pallido.\nDimostrazioni.\nPrima dimostrazione.\nQuesta dimostrazione sfrutta il fatto che se \"p\" \u00e8 un primo dispari, allora l'insieme \"G\"\u00a0=\u00a0(Z/\"p\"Z)\u00d7\u00a0=\u00a0{1,\u00a02,\u00a0...\u00a0\"p\"\u00a0\u2212\u00a01} forma un gruppo nell'operazione di moltiplicazione modulo \"p\". Ci\u00f2 significa che per ogni elemento \"i\" in \"G\", esiste un unico inverso \"j\" in \"G\" tale che \"ij\"\u00a0\u2261\u00a01\u00a0(mod\u00a0\"p\"). Se \"i\"\u00a0\u2261\u00a0\"j\"\u00a0(mod\u00a0\"p\"), allora \"i\"2\u00a0\u2261\u00a01\u00a0(mod\u00a0\"p\"), che implica \"i\"2\u00a0\u2212\u00a01\u00a0=\u00a0(\"i\"\u00a0+\u00a01)(\"i\"\u00a0\u2212\u00a01)\u00a0\u2261\u00a00\u00a0(mod\u00a0\"p\"), e poich\u00e9 \"p\" \u00e8 primo, questo implica che \"i\"\u00a0\u2261\u00a01\u00a0o\u00a0\u22121\u00a0(mod\u00a0\"p\"), cio\u00e8 \"i\"\u00a0=\u00a01 o \"i\"\u00a0=\u00a0\"p\"\u00a0\u2212\u00a01.\nIn altri termini, 1 e \"p\"\u00a0\u2212\u00a01 sono gli unici termini che coincidono con i loro inversi, mentre ogni altro elemento di \"G\" ha un inverso diverso da s\u00e9 stesso, perci\u00f2 se raccogliamo gli elementi di \"G\" a coppie in questa maniera e li moltiplichiamo, il prodotto risultante sar\u00e0 \u22121.\nPer esempio, se \"p\" = 11, abbiamo\nSe \"p\"\u00a0=\u00a02, \u00e8 banale la verifica del risultato.\nPer quanto riguarda il teorema inverso (vedi sotto per maggiori dettagli), supponiamo che la congruenza valga per un composto \"n\". Allora \"n\" ha un divisore proprio \"d\" tale che 1\u00a0&lt;\u00a0\"d\"\u00a0&lt;\u00a0\"n\". Ovviamente \"d\" divide (\"n\"\u00a0\u2212\u00a01)! e, per ipotesi, \"d\" divide anche (\"n\"\u00a0\u2212\u00a01)!\u00a0+\u00a01. \nMa allora \"d\" divide anche la loro differenza, cio\u00e8 \"d\" divide (\"n\"\u00a0\u2212\u00a01)!\u00a0+\u00a01\u00a0-\u00a0(\"n\"\u00a0\u2212\u00a01)!\u00a0=\u00a01, e ci\u00f2 \u00e8 assurdo.\nSeconda dimostrazione.\nQui vi \u00e8 un'altra dimostrazione del teorema.\nSupponiamo che \"p\" sia un primo dispari. Si consideri il polinomio\nricordando che se \"f\"(\"x\") \u00e8 un polinomio non nullo di grado \"d\" in un campo \"F\", allora \"f\"(\"x\") ammette al pi\u00f9 \"d\" radici su \"F\". Consideriamo ora il polinomio\nPoich\u00e9 i coefficienti dei termini di grado massimo si annullano, possiamo dedurre che \"f\"(\"x\") \u00e8 un polinomio di grado, al pi\u00f9, \"p\"\u00a0\u2212\u00a02. Riducendo modulo \"p\", deduciamo quindi che \"f\"(\"x\") ammette al pi\u00f9 \"p\"\u00a0\u2212\u00a02 radici mod \"p\". Ma per il teorema di Fermat, ognuno degli elementi 1,\u00a02,\u00a0...,\u00a0\"p\"\u00a0\u2212\u00a01 \u00e8 una radice di \"f\"(\"x\"). Ci\u00f2 \u00e8 impossibile, a meno che \"f\"(\"x\") sia identicamente zero mod \"p\", e questo pu\u00f2 avvenire solo se ogni coefficiente di \"f\"(\"x\") \u00e8 divisibile per \"p\".\nMa dal momento che \"p\" \u00e8 dispari, il termine costante di \"f\"(\"x\") \u00e8 uguale a (\"p\" \u2212 1)! + 1, e da ci\u00f2 segue la tesi.\nApplicazioni.\nIl teorema di Wilson \u00e8 inutilizzabile come test di primalit\u00e0, dal momento che il calcolo esplicito di (\"n\"\u00a0\u2212\u00a01)!\u00a0mod\u00a0\"p\", richiedendo \"n\" moltiplicazioni, \u00e8 difficile per \"n\" grande.\nUsando il teorema di Wilson, abbiamo per ogni primo \"p\":\ndove \"p\" = 2\"m\" + 1. Questo diventa:\nQuindi la primalit\u00e0 \u00e8 determinata dai residui quadratici modulo \"p\". Possiamo utilizzare questo fatto per dimostrare parte di un noto risultato: \u22121 \u00e8 un residuo quadratico mod \"p\" se \"p\"\u00a0\u2261\u00a01\u00a0(mod\u00a04). Supponiamo infatti \"p\" = 4\"k\"\u00a0+\u00a01 per qualche intero \"k\". Allora possiamo prendere \"m\"\u00a0=\u00a02\"k\" nella relazione precedente e concludere che\nFormula esatta per \u03c0(\"x\").\nDal teorema di Wilson si pu\u00f2 ricavare facilmente una formula per il numero di numeri primi minori di \"x\". Infatti vale:\nper ogni numero primo \"p\", e inoltre:\nper ogni numero composto \"n\"\u00a0&gt;\u00a04. Utilizzando questi fatti si dimostra che, per \"n\"\u00a0\u2265\u00a05:\ndove formula_13 indica la parte frazionaria di \"x\". Questa formula sfrutta il fatto che, per \"n\"\u00a0&gt;\u00a04, formula_14 \u00e8 uguale a 0 se \"n\" \u00e8 composto, a formula_15 se \"n\" \u00e8 primo. Essa risulta comunque inutile nelle applicazioni poich\u00e9 richiede una mole di calcoli di gran lunga pi\u00f9 elevata del crivello di Eratostene, e va quindi considerata solo come una curiosit\u00e0 matematica.\nGeneralizzazione.\nVi \u00e8 anche una generalizzazione del teorema di Wilson, dovuta a Carl Friedrich Gauss:\ndove \"p\" \u00e8 un primo dispari.\nProviamo la generalizzazione. Per formula_17 la verifica \u00e8 immediata, pertanto considereremo gli altri casi.\nI casi dove la produttoria \u00e8 congrua a formula_18 sono i casi in cui il modulo \u00e8 ciclico, infatti formula_19 si pu\u00f2 partizionare in tre insiemi distinti formula_20 dove:\nOra si ha che:\nL'insieme formula_25 contiene ogni elemento ed il suo inverso, pertanto la produttoria vale 1 (In questo insieme ogni elemento \u00e8 distinto dal suo inverso). L'insieme formula_26 contiene tutte le radici seconde dell'unit\u00e0, pertanto \u00e8 un gruppo rispetto alla moltiplicazione. In particolare, contenendo l'elemento formula_27 si ha che\ne poich\u00e9 ogni elemento \u00e8 distinto dal suo opposto, per assurdo\nMa poich\u00e9 formula_30 \u00e8 invertibile otteniamo formula_17 , valore che avevamo escluso. Quindi si ha che in formula_26 gli opposti sono distinti e pertanto formula_33 ed enumerandoli:\nQuindi:\nGuardando alla definizione di formula_36 abbiamo\ndove formula_38 \u00e8 la met\u00e0 del numero di soluzioni dell'equazione formula_39. Poich\u00e9 il numero di soluzioni di tale equazioni vale:\nQui formula_46 \u00e8 una valutazione. Sostituendo otteniamo\ndove\nSi vede quindi che solo i moduli ciclici hanno formula_54 , mentre per i moduli non ciclici formula_38 \u00e8 pari.\nTeorema inverso.\nL'inverso del teorema di Wilson afferma che, dato un numero composto formula_56,\nCi\u00f2 non considera il caso formula_58, per cui formula_59\nInfatti, se formula_60 \u00e8 un fattore primo di formula_61 tale che formula_62, la sequenza\ninclude formula_64 multipli di formula_60. Dunque la massima potenza di formula_60 che divide il fattoriale \u00e8 almeno formula_67 e la massima potenza che divide formula_61 \u00e8 al pi\u00f9\nLa disuguaglianza richiesta\n\u00e8 valida in generale, ad eccezione del caso formula_71 ed formula_72"}
{"id": "130726", "revid": "712828", "url": "https://it.wikipedia.org/wiki?curid=130726", "title": "Occlumanzia", "text": ""}
{"id": "130734", "revid": "1855146", "url": "https://it.wikipedia.org/wiki?curid=130734", "title": "Parco della Favara", "text": "La Favara (dall'arabo \"al-faww\u0101ra\", \"la sorgente\") o di Maredolce \u00e8 un parco reale di Palermo, dove sorge il castello di Maredolce.\nStoria.\nIl parco venne edificato per volere del re Ruggero II prima del 1153 e forse identificabile con il \"Qa\u1e63r Ja\u02bffar\" (il Palazzo di Ja'far II) visto da Ibn Giubayr nel 1184, e che Michele Amari collega al nome dell'emiro kalbita Giafar II che regn\u00f2 sull'Emirato di Sicilia dal 998 al 1019. Romualdo Guarna, arcivescovo di Salerno, descrive nella sua cronica del mondo come re Ruggero fece asportare tantissima terra per formare il bacino artificiale sulle cui rive fece costruire un bellissimo palazzo. \nQuesta \u00e8 una tipologia che ritorner\u00e0 anche nel piccolo padiglione-isolotto del palazzo della Zisa o nel palazzo o cosiddetto Castello della Cuba. L'area \u00e8 stata fortemente contaminata dall'abusivismo edilizio che ha colpito il quartiere in cui si trova, le sorgenti principali che alimentavano il bacino artificiale sono state captate dall'acquedotto comunale, appena a monte dell'Autostrada A19 che segna il confine meridionale del parco. Nel 2011 \u00e8 stato reso fruibile per la prima volta in et\u00e0 moderna grazie all'intervento del FAI.\nHa ricevuto il prestigioso Premio Internazionale Carlo Scarpa per il Giardino XXVI edizione, 2015\nDescrizione.\nIl parco \u00e8 delimitato a sud dall'Autostrada A19, a ovest dalla via Emiro Giafar, a nord dalla via conte Federico e da alcuni edifici che vi insistono e a est da capannoni industriali. In origine il parco nacque da contorno al castello di Maredolce ed era composto da un giardino e da un lago artificiale, l'intera area si estendeva per circa 40 ettari, l'attuale estensione \u00e8 di circa 25 ettari, notevolmente ridotta dalla forte urbanizzazione e dall'abusivismo del quartiere. Al centro del bacino vi era un'isola con palme e agrumeti raggiungibile solo in barca, e tutto il complesso era circondato da lussureggianti giardini. Il parco della Favara si trova oggi ai margini di un quartiere di periferia, in parte intatto nella superficie originale. Il parco della Favara si trova quasi al confine est della citt\u00e0 di Palermo, all'interno del quartiere Brancaccio; la speculazione edilizia si \u00e8 fermata ai margini del bacino artificiale, che raccolgono ancora una piccola parte delle acque. Il parco includeva il baglio Chiazzese.\nI \"Sollazzi Regi\".\nIl parco della Favara faceva parte di un sistema di residenze reali di delizia, i \"Sollazzi Regi\", che godettero del massimo splendore sotto re Guglielmo II: la Cuba Sottana oggi Castello della Cuba, la Cuba Soprana (oggi Villa Di Napoli) con annesso padiglione della Cubola, entrambi all'interno di un ampio bacino lacustre artificiale contornato da vegetazione; il Castello della Zisa, e infine il Castello dell'Uscibene. Questo sistema di residenze ad Est delle mura della citt\u00e0 e che impressionava molto i visitatori, fu denominato \u062c\u0646\u0629 \u0627\u0644\u0623\u0631\u0636 \"Jannat al-ar\u1e0d\" o \u062c\u0646\u0629 \u0627\u0644\u0648\u0631\u062f \"Jannat al-ward\" (\"Il giardino - o Paradiso - della terra o delle rose): il Genoardo."}
{"id": "130737", "revid": "22166", "url": "https://it.wikipedia.org/wiki?curid=130737", "title": "Rotore del gradiente", "text": ""}
{"id": "130740", "revid": "124024495", "url": "https://it.wikipedia.org/wiki?curid=130740", "title": "Fulvio Tomizza", "text": "Vita e opere.\nNato nel 1935 a Giurizzani, contrada di Materada, frazione di Umago, in Istria, era il secondogenito, dopo Nerio, di Ferdinando Tomizza, piccolo proprietario terriero e commerciante di etnia italiana, e di Margherita Frank Trento, proveniente da una famiglia popolare di origine slava.\nTrascorse un'infanzia difficile a causa delle tensioni interetniche, fomentate dalla politica fascista e acutizzatesi durante la seconda guerra mondiale. Studi\u00f2 prima nel seminario di Capodistria, poi al collegio di Gorizia e infine al liceo \"Carlo Combi\" di Capodistria, dove consegu\u00ec la maturit\u00e0 classica.\nLe persecuzioni proseguirono anche dopo la fine della guerra e la costituzione del Territorio Libero di Trieste: nel 1947 il padre fu incarcerato per due volte e i suoi beni confiscati. Si trasfer\u00ec quindi con la famiglia a Trieste, dove si guadagn\u00f2 da vivere gestendo un bar; nel 1953, gravemente malato, riusc\u00ec a tornare, accompagnato da Fulvio, a Materada, dove mor\u00ec a 47 anni.\nScomparso il padre, nel 1954 si iscrisse a Belgrado all'Accademia di arte drammatica e alla facolt\u00e0 di letterature romanze della locale Universit\u00e0 . A Lubiana collabor\u00f2 con il regista Franti\u0161ek \u010c\u00e1p alla realizzazione del film \"Attimi decisivi\", presentato alla Mostra di Venezia nel 1955.\nNello stesso anno, con la stipula del Memorandum di Londra, Materada pass\u00f2 definitivamente alla Jugoslavia e Tomizza decise di riportarsi a Trieste, dove erano rimasti la madre e il fratello.\nEsord\u00ec in letteratura nel 1957, quando vinse con tre racconti il premio \"Cinque Bettole\" di Bordighera. Nello stesso periodo cominci\u00f2 a lavorare a Radio Trieste, dove si occup\u00f2 della rubrica \"Cari stornei\".\nNel 1966 iniziano le pubblicazioni della \"Trilogia istriana\", che comprende i romanzi \"Materada\" (1960), \"La ragazza di Petrovia\" (1963) e \"Il bosco di acacie\" (1966). Gli ultimi anni della sua vita, per\u00f2, li vive nella natia Materada. Dopo la morte la locale comunit\u00e0 nazionale italiana gli intitoler\u00e0 la propria sede sociale, con annesso teatrino.\nI suoi primi romanzi, con le loro pagine di epica contadina, inseriscono il giovane Tomizza nella variegata corrente europea degli scrittori di frontiera, e sono l'inizio di un'estesa opera narrativa il cui tema costante \u00e8 la perdita d'identit\u00e0 dei profughi istriani, al centro di complessi intrecci geopolitici, istituzionali e ideologici. Pubblica altri romanzi, alcuni sospesi tra la fantasia e la realt\u00e0 come \"L'albero dei sogni\" (1969), con il quale vince nello stesso anno il Premio Viareggio, altri vicini alla ricostruzione storica, come \"L'ereditiera veneziana\" (1989). In mezzo a questi due romanzi c'\u00e8 una vasta narrativa, tra cui si ricorda \"La torre capovolta\" (1971), \"La citt\u00e0 di Miriam\" (1972), \"L'amicizia\" (1980) e \"Il male viene dal Nord\" (1984). Con \"La miglior vita\" (1977) si aggiudica nello stesso anno il Premio Strega.\nGravemente malato di fegato, mor\u00ec a Trieste il 21 maggio 1999 e venne sepolto nel cimitero di Giurizzani.\nNel 2006 viene pubblicato \"Vera Verk\", un dramma \"inedito\" in tre tempi (Ibiskos Editrice Risolo, a cura di Paolo Quazzolo), ambientato nel 1930 in un paesino del Carso istriano. Il dramma \u00e8 andato in scena per la prima volta nel 1963 a Trieste. Tra gli interpreti Paola Borboni, Fosco Giachetti, Marisa Fabbri. Questa tragedia rusticana, che per certi versi pu\u00f2 far pensare al Verismo di fine Ottocento o alle grandi tragedie del mondo classico - dove amore e morte, colpa ed espiazione, si legano indissolubilmente l'una all'altra -, va in realt\u00e0 inserita in un momento peculiare del teatro europeo del Secondo Novecento. \u00c8 il momento in cui s'incontrano le opere del Neorealismo italiano con le fortune di Bertolt Brecht in tutt'Europa, gli studi antropologici con la psicoanalisi freudiana, il teatro del Grande Attore con la rinascita dell'Avanguardia: il tutto sullo sfondo di una sentita rivalutazione delle proprie tradizioni. Oltre a \"Vera Verk\", per il teatro Tomizza ha scritto anche \"La storia di Bertoldo\", messo in scena nel 1969 dalla Compagnia del Teatro Stabile del Friuli Venezia Giulia, per la regia di Giovanni Poli. \"L'opera \u00e8 tratta da \"Le sottilissime astuzie di Bertoldo\" (1606), un componimento satirico di Giulio Cesare Croce (1550-1609), in cui il contadino burlone Bertoldo fa conoscere al re Alboino il sapore di cose mai viste prima. Inutilmente la regina cerca di eliminare il contadino, rimanendo tuttavia burlata dall'ingegno inventivo del protagonista. Solo un pasticcio avvelenato, offerto a Bertoldo al posto delle sue rape, riesce a stroncare il contadino, che sar\u00e0 amaramente rimpianto dal re. Il testo, che alterna momenti gioiosi ad altri pi\u00f9 meditativi, offre un riuscito spaccato di un mondo, quello dei diseredati, immerso nella stanca rassegnazione di un destino che non potr\u00e0 mai essere modificato\". \nTerzo dramma \u00e8 \"L'idealista\", inscenato nel 1976 dallo stesso teatro per la regia di Francesco Macedonio.\nNel 2019 \u00e8 stato pubblicato il volume \"Teatro\" a cura di Paolo Quazzolo (edito da Editoria&amp;Spettacolo) che contiene, oltre ai testi messi in scena, anche tre inediti: \"Ritorno a Sant'Elia\" (1965), \"La finzione di Maria\" (1981 ca.) e \"Li homeni del mondo\" (1977-1987).\nTomizza ha scritto anche libri per ragazzi e bambini: \"Trick, storia di un cane\" (1975), \"La pulce in gabbia\" (1979), \"Anche le pulci hanno la tosse\" (1993), \"Il gatto Martino\", (2001, pubblicato postumo), e \"La scoperta di Bild\" (2010, pubblicato postumo)."}
{"id": "130743", "revid": "124713294", "url": "https://it.wikipedia.org/wiki?curid=130743", "title": "Scipio Slataper", "text": "Biografia.\nNacque a Trieste, dal 1867 parte dell'Impero austro-ungarico, da Luigi Slataper, un commerciante e pi\u00f9 volte consigliere comunale, e da Iginia Sandrinelli. \nIl cognome paterno suggerisce un'origine slovena: pare, che gli avi paterni dell'autore fossero originari di Tolmino, nella \"Gori\u0161ka\", ed il capostipite del ramo triestino fu forse Giacomo Filippo, morto nel 1836; tuttora in Slovenia ed in Croazia \u00e8 diffuso il cognome Zlatoper. Tuttavia egli stesso, nella sua opera principale \"Il mio Carso\", accenna ad ascendenze boeme nella sua famiglia. I Sandrinelli erano invece originari del Veneto e la madre era nipote di Scipione Sandrinelli, che fu podest\u00e0 di Trieste ed esponente del partito liberal-nazionale.\nEbbe cinque fratelli: Lucilla (morta in tenera et\u00e0), Gastone, Vanda, Nerina e Guido.\nNel 1899 entr\u00f2 al liceo \"Dante\" dove ebbe come insegnante di latino Guido Costantini e di tedesco Emilio Bidoli. A causa di una malattia nervosa, dovette lasciare la scuola nel 1903 e trascorse un periodo sul Carso per curarsi; consegu\u00ec il diploma nel 1908.\nSi trasfer\u00ec a Firenze per studiare; qui si laure\u00f2 in Lettere, con una tesi su Ibsen. Nel gennaio del 1909 incontr\u00f2 a Trieste Anna Pulitzer, giovane con cui ebbe una relazione intensa quanto tormentata, conclusasi tragicamente col suo suicidio nel maggio dell'anno seguente. Sconvolto dall'avvenimento si ritir\u00f2 in solitudine in una piccola abitazione sull'altopiano di Occisla dove inizi\u00f2 a scrivere \"Il mio Carso\", che, pubblicato nel 1912, rester\u00e0 il suo unico romanzo. Tornato a Trieste, nel settembre 1913 spos\u00f2 Luisa Carniel, detta Gigetta, da cui ebbe un figlio cui fu dato il medesimo nome di Scipio e che, arruolato tra gli alpini della Divisione Julia, rimase disperso in Russia durante la ritirata (1942-1943) e isignito di medaglia d'oro al valor militare .\nPur essendo stato inizialmente molto critico nei confronti delle tesi irredentiste, allo scoppio della Prima guerra mondiale si arruol\u00f2 volontario, come molti altri triestini, insieme col fratello Guido nel Regio Esercito italiano, raggiungendo il grado di sottotenente di Fanteria nel 1\u00ba Reggimento \"Re\"; mor\u00ec al fronte combattendo sul monte Podgora (toponimo sloveno della localit\u00e0 \"Piedimonte del Calvario\", ora nel comune di Gorizia); per il suo coraggio gli fu concessa la medaglia d'argento al valor militare alla memoria.\nContesto.\nEntrato in contatto negli anni universitari con i giovani letterati italiani che ruotavano attorno alla rivista \"La Voce\", fondata da Giuseppe Prezzolini, vi collabor\u00f2 assiduamente, pubblicando numerosi articoli. \nLe \"Lettere triestine\" sono una serie di articoli pubblicati su \"La Voce\" nel 1909; in questi scritti, molto critici e che molto fecero discutere, Slataper analizza la situazione culturale della Trieste dell'epoca, che ai suoi occhi si presentava senza \u00abtradizioni di coltura\u00bb. La borghesia che governava la citt\u00e0 giuliana, poich\u00e9 politicamente si trovava sotto l'Impero asburgico, basava la propria italianit\u00e0, oltre che su elementi etnici, soprattutto su motivazioni di stampo culturale; l'accusa venne dunque percepita come grave e venne rifiutata con sdegno dalla classe dirigente triestina, che vide in Slataper un traditore della causa dell'italianit\u00e0 di Trieste.\n\"Il mio Carso\", pubblicato nella \"Libreria\" \"della Voce\" nel 1912, \u00e8 la sua opera pi\u00f9 importante, l'unico romanzo della sua breve carriera interrotta prematuramente dalla guerra: \u00e8 un'autobiografia spirituale di tono accesamente lirico, che attesta il cammino compiuto dallo scrittore dall'esaltazione dell'io alla crisi provocata in lui dal dolore per il suicidio dell'amata Anna Pulitzer (rinominata nel libro Gioietta), che lo spinge a intuire la necessit\u00e0 di una legge morale pi\u00f9 profonda per la propria vita. Nel 1921 l'opera fu tradotta in francese da Benjamin Cr\u00e9mieux.\nVa sicuramente menzionata la tesi di laurea di Slataper su Ibsen, scritta nel 1912 e che fu da lui successivamente rimaneggiata per essere data alle stampe; usc\u00ec postuma nel 1916. Questo studio si configura come un'analisi di tutto l'itinerario della vita e della produzione dello scrittore norvegese. Pur rifacendosi a critici di area austriaca e tedesca (un esempio evidente e confessato \u00e8 quello dell'opera del Weininger, che \u00e8 alla base dell'interpretazione slataperiana del \"Peer Gynt\"), Slataper riesce a proporre tesi originali e innovative che rendono a tutt'oggi il suo studio una tappa fondamentale per chi vuole occuparsi di Ibsen.\nInfine, bisogna ricordare le lettere \"Alle tre amiche\", che nelle intenzioni di Slataper avrebbero dovute essere la base per un nuovo romanzo, il seguito de \"Il mio Carso\". Furono pubblicate postume dall'amico Giani Stuparich.\nSepoltura.\n\u00c8 sepolto sul Monte Calvario, lungo la Strada Giuliano-Trentini Volontari Irredenti; sulla lapide \u00e8 anche ricordato il figlio Scipio Secondo Slataper, disperso in Russia nel 1943.\nRiconoscimenti.\nPer onorarne la memoria, all'intellettuale triestino sono state intitolate:"}
{"id": "130746", "revid": "436907", "url": "https://it.wikipedia.org/wiki?curid=130746", "title": "Chris Martin", "text": "Biografia.\nMartin \u00e8 un baritenore, conosciuto per il frequente uso del falsetto. Ha dichiarato in pi\u00f9 di un'occasione l'importanza che Thom Yorke, leader dei Radiohead, ha avuto nell'evoluzione non solo del suo stile musicale, ma anche nella maturazione della sua autoconsapevolezza artistica: come il musicista di Oxford, anche Martin proviene da una famiglia benestante, ha imparato a suonare il piano sin da bambino. Bisnipote di William Willett, l'inventore dell'ora legale, ha frequentato la scuola pubblica a Sherborne, e poi l'University College di Londra, dove ha guadagnato un primo posto nella British undergraduate degree classification in Ancient World Studies (studi sul mondo antico). Sua madre era un'insegnante e suo padre un ragioniere.\nVita privata.\nIl 5 dicembre 2003 sposa l'attrice Gwyneth Paltrow, da cui ha due figli: Apple Blythe Alison Martin, nata il 14 maggio 2004 a Londra, e Moses Bruce Anthony Martin, nato l'8 aprile 2006 a New York. La coppia ha annunciato la separazione nel marzo del 2014.\nHa una relazione con l'attrice Dakota Johnson dall'ottobre 2017.\nPosizioni.\nMartin ha dichiarato pubblicamente il suo interesse per il commercio equo e solidale. Ha fatto moltissimo per la campagna di \"charity\" della Make Trade Fair di Oxfam. Si \u00e8 recato, di persona, in Ghana e Haiti per studiare gli effetti delle pratiche ingiuste di commercio. Quando si esibisce, ha solitamente scritto in nero sulla mano sinistra \"make trade fair\". Inoltre la scritta in Codice Baudot di \"make trade fair\" \u00e8 visibile, oltre che nell'album \"X&amp;Y\", anche alle spalle di Martin nel video di \"Fix You\" (dal minuto 1.35 al minuto 2.27)\nLa famiglia Martin \u00e8 molto legata agli aiuti umanitari e si dice che abbiano versato una somma di 50.000 euro per l'UNICEF. Martin inoltre ha espresso alcune sue opinioni in materia politica. \u00c8 stato critico verso l'operato del Presidente George W. Bush, soprattutto riguardo alla guerra in Iraq del 2003. Inoltre, il cantante ha sostenuto la candidatura di John Kerry per la presidenza del partito democratico statunitense, per lo pi\u00f9 durante il suo discorso per i Grammy Award del 2004, per la vittoria del singolo Clocks come disco dell'anno.\n\u00c8 vegetariano ed \u00e8 stato eletto nel 2005 dalla PETA come vegetariano pi\u00f9 sexy dell'anno. Chris Martin \u00e8 molto incerto sulla fede da seguire. Pur essendosi sposato con Gwyneth Paltrow con rito cristiano, non \u00e8 sicuro che Dio esista, o almeno che il Dio cristiano sia quello vero. In una intervista dice: \u00abNon so se Dio sia Ges\u00f9, Allah, Buddha o Zeus. Sono molto insicuro riguardo a questo. Nel dubbio direi Zeus, comunque\u00bb."}
{"id": "130754", "revid": "547992", "url": "https://it.wikipedia.org/wiki?curid=130754", "title": "Cesone Quinzio", "text": "Il figlio di Cincinnato \u00e8 un personaggio della storia romana legato alla vicenda del padre, un alto componente della Curia ed esponente di una \"gens\" (la \"gens Quinctia\") tanto potente nella Roma dell'epoca da fornire anche dei consoli, che si era ritrovato in cos\u00ec gravi ristrettezze economiche da essersi trasferito oltre il Tevere ed arare personalmente. Nonostante ci\u00f2 il Senato di Roma, quando si ritrov\u00f2 con un esercito e un console assediati sul Monte Algido, cerc\u00f2 proprio lui e gli affid\u00f2 la difesa dell'Urbe. \n\"Lex Terentilia\".\nBisogna partire dal 462 a.C. quando Roma, dopo una serie particolarmente densa di vittoriose battaglie con i vicini, entr\u00f2 in un periodo di pace esterna. E subito si trasform\u00f2 in violenti contrasti politici fra i diritti dei patrizi e quelli dei plebei; (ricordiamo che le leggi non erano ancora state codificate nelle famose \"Leggi delle XII tavole\"). Il tribuno della plebe Gaio Terentilio Arsa present\u00f2 la sua legge (\"Lex Terentilia\" per molti anni poi discussa e mai approvata) che proponeva un comitato di cinque cittadini per stendere le norme che vincolavano il potere dei consoli, allora praticamente senza limiti. Il pretore Quinto Fabio con discorsi nel Foro e cavillando sull'assenza dei consoli riusc\u00ec a fermare la discussione, poi torn\u00f2 il console Lucio Lucrezio Tricipitino, che con Tito Veturio Gemino Cicurino era sceso in campo contro i Volsci e gli Equi. Lucrezio riport\u00f2 a Roma un abbondante bottino e la plebe gli attribu\u00ec il trionfo (a Veturio solo l'ovazione). Della \"Lex Terentilia\", per quell'anno, non si parl\u00f2 pi\u00f9. \nIl successivo 461 a.C., con consoli Publio Volumnio Amintino Gallo e Servio Sulpicio Camerino Cornuto tutti i tribuni ripresentarono la \"Lex Terentilia\". Ma ancora una volta giunse la voce che Volsci ed Equi facendo base ad Anzio avessero ripreso le armi. I consoli indissero la consueta leva militare e, di conseguenza, fu sospesa la discussione legislativa. I tribuni della plebe sbraitavano che questa era una mossa dei patrizi per fermare la discussione della legge, che i nemici erano appena stati pesantemente sconfitti e certo non volevano ricominciare le ostilit\u00e0, vararono una generale renitenza alla leva difendendo quelli che su indicazione nominativa dei consoli, venivano afferrati dai littori. L'agone interno di Roma divenne rapidamente rovente.\nC\u00e6so Quinctius.\nTito Livio, lo storico padovano del I secolo cos\u00ec ce lo presenta:\nI tribuni della plebe non erano certo dei \"chierichetti\" ma ben presto quasi tutti furono ridotti al silenzio. A contrattaccare fu l'ultimo rimasto.\nAulo Virginio.\nAulo Virginio mise Cesone sotto processo per \"capitis\"; omicidio. Nessun imprigionamento per Cesone; il giovane Quinzio fu lasciato libero di peggiorare la sua situazione. L'accusa lo fece diventare ancora pi\u00f9 veemente nelle sue resistenze alla \"lex Terentilia\". Virginio ogni tanto ripresentava la stessa legge, non tanto perch\u00e9 fosse approvata ma per dare esca alle reazioni di Cesone Quinzio che sembrava aver dichiarato guerra a tutta la plebe. Virginio aveva cos\u00ec facile agio nel sobillare poi i plebei, generando una vera e propria \"escalation\" di azioni violente e votazioni contrastate. \nSecondo Livio, questo era una delle argomentazioni di Virginio:\ne Livio continua: \"Adsentiebantur multi\"... molti assentivano.\nProcesso.\nNell'avvicinarsi del giorno del processo Cesone cominci\u00f2 a capire che, se fosse stato condannato sarebbe stata in gioco la sua libert\u00e0 e che era giunto il momento di cambiare politica. Inizi\u00f2 la ricerca di alleati e \"cum multa indignitate prensabat singulos\"; cio\u00e8 \"mortificandosi andava in giro a raccomandarsi\". E non gli mancavano n\u00e9 gli alleati n\u00e9 supporti oggettivi.\nIl padre, Lucio Quinzio detto Cincinnato (riccioluto) chiedeva semplicemente comprensione per gli errori giovanili e un perdono basato sul fatto che lui Lucio Quinzio non aveva mai fatto male ad alcuno. I risultati furono poco incoraggianti e molti dei bastonati promettevano un giudizio poco clemente. \nCome si nota, nessuna accusa e nessuna difesa per l'omicidio. A Roma si parlava d'altro. Quello che contava era la popolarit\u00e0 personale e la potenza politica della famiglia.\nMarco Volscio Fittore.\nEra stato tribuno della plebe qualche anno prima. E testimoniava che durante la peste, un gruppo di giovani vagabondava per la Suburra con intenzioni poco raccomandabili. Era nata una rissa e il fratello di Marco Volscio, colpito da un pugno di Cesone, era caduto ed era stato portato a braccia a casa sua dove era morto. Marco Volscio era convinto che fosse morto per il colpo subito ma non era stato possibile ottenere giustizia dai consoli degli anni precedenti.\nTito Quinzio dichiara che essendo ancora non condannato non si poteva imprigionare Cesone. Il tribuno per contro lo vuole imprigionare con la scusa di evitare che si sottragga al processo con la fuga. \nCauzione.\nPer fissare l'importo della cauzione si dovette ricorrere al Senato e fino a quando non si fosse deliberato Cesone Quinzio doveva essere tenuto nel Foro. Fu deliberato che Cesone dovesse essere garantito da dieci mallevadori che versassero ognuno una cauzione di tremila assi. A quanto scrive Livio, questo fu il primo caso di malleveria fornita, al pubblico erario di Roma, da un imputato in un processo. A Cesone fu concesso di allontanarsi dal Foro. \nDurante la notte and\u00f2 esule in Etruria.\nIl giorno del processo Cesone non si present\u00f2 e fu giustificato in quanto esule volontario. Ma la vendetta dei tribuni della plebe non manc\u00f2 di colpire:\nE in quel tugurio, solo pochi mesi dopo, i senatori di Roma trovarono Cincinnato e la moglie quando dovettero nominare un dittatore, qualcuno di cos\u00ec bravo ed integro da sconfiggere i nemici della citt\u00e0 ed evitare di vendicarsi. "}
{"id": "130757", "revid": "125013858", "url": "https://it.wikipedia.org/wiki?curid=130757", "title": "Emmanuel Joseph Siey\u00e8s", "text": "Prete costituzionale, vicino alle idee illuministe moderate e membro del gruppo degli \"id\u00e9ologues\", fu duramente criticato da avversari politici come Edmund Burke, a causa della sua grande influenza sulle decisioni dell'Assemblea Nazionale, tale da farlo considerare il \"teorico della rivoluzione\". Scrisse infatti, tra il 1788 e il 1789, tre \"pamphlet\" in cui descrisse il programma politico di eliminazione dei privilegi nobiliari e di ascesa del Terzo Stato, in vista degli Stati generali del 1789 che si riveleranno a sorpresa l'inizio della rivoluzione.\nBiografia.\nPeriodo 1748-1787.\nEmmanuel Joseph Siey\u00e8s nacque nel 1748 a Fr\u00e9jus, nel sud della Francia, in una famiglia borghese: suo padre, esattore delle tasse reali, pensava che la miglior scelta per il futuro di suo figlio fosse la carriera ecclesiastica.\nIl giovane Joseph si dedic\u00f2 agli studi senza vocazione venendo ordinato sacerdote nel 1772. Poco dopo divenne canonico di Tr\u00e9guier e successivamente cancelliere della cattedrale di Chartres nel 1787, continuando tuttavia a preferire la filosofia alla religione. Studioso del pensiero di Voltaire, era attratto dalle nuove idee degli enciclopedisti, che inizi\u00f2 a frequentare durante i suoi viaggi a Parigi, dovuti alla carica di consigliere alla camera sovrana del clero che ricopriva.\nNonostante mettesse per iscritto le proprie riflessioni, in gran parte legate alle sue letture di politica, non pubblic\u00f2 nulla fino al 1788.\nPeriodo 1788-1791: il teorico della Rivoluzione.\nNel 1788 si stabil\u00ec definitivamente a Parigi, dove si dedic\u00f2 con passione alla vita politica. Nell'inverno tra il 1788 e il 1789 pubblic\u00f2 finalmente tre \"pamphlet\" che divennero notissimi e che tratteggiarono alcune idee chiave dei futuri rivoluzionari. Il primo \"pamphlet\", \"Saggio sui privilegi\", \u00e8 del novembre 1788 e costituisce un attacco alla nobilt\u00e0. Il secondo tratta degli Stati Generali che stavano per essere convocati, e di come questi avrebbero dovuto diventare un'\"Assemblea nazionale\". Tuttavia Siey\u00e8s pass\u00f2 alla storia con la terza pubblicazione, nel gennaio 1789: \"Qu'est-ce que le Tiers-\u00c9tat?\" (\"Cos'\u00e8 il Terzo Stato?\"): in questo opuscolo Siey\u00e8s si scagliava di nuovo contro la nobilt\u00e0 e proclamava convintamente che i rappresentanti del Terzo Stato dovessero porre le basi per un nuovo regime. Si ricorda la celeberrima frase: \"Che cos'\u00e8 il Terzo Stato? Tutto. Che cos'\u00e8 stato finora nell'ordinamento politico? Nulla. Che cosa desidera? Diventare qualcosa\".\nFond\u00f2 con i suoi amici il club di Valois e, grazie ad una svista del segretario dell'assemblea degli elettori, l'astronomo Jean Sylvain Bailly, risult\u00f2 eletto deputato agli Stati Generali, come rappresentante del Terzo Stato di Parigi. Grazie alla sua autorevolezza Siey\u00e8s svolse un ruolo fondamentale nella trasformazione degli Stati Generali in Assemblea Nazionale e si oppose all'ordine del re di sciogliere l'assemblea il 23 giugno 1789, insieme al conte di Mirabeau e a Bailly, divenuto intanto presidente della neonata Assemblea Nazionale.\nMembro del club dei giacobini, fece adottare all'assemblea il suffragio censitario (ottobre del 1789): l'assemblea con questo auspicava un regime nel quale tutti i rappresentanti nel futuro parlamento fossero scelti in libere elezioni e non per nomina regia, acquisto o eredit\u00e0 di carica come succedeva negli organi dell\"'ancien regime\", ma solo dai cittadini che superavano una certa soglia di ricchezza (ricchezza misurata sulla base delle tasse pagate dal cittadino).\nAveva aderito subito alla costituzione civile del clero (1790), incorrendo cos\u00ec, per decisione di Papa Pio VI (1791), nella sospensione a divinis con successiva riduzione allo stato laicale, decisa per tutti i preti costituzionali che non avessero abbandonato la Rivoluzione (in pi\u00f9 il pontefice eman\u00f2 la scomunica per i vescovi \"rivoluzionari\"). Siey\u00e8s sarebbe comunque incorso nella stessa situazione anche senza tale decisione, in quanto aderente alla massoneria.\nPeriodo 1792-1798.\nNel 1792 venne eletto deputato alla Convenzione Nazionale e bench\u00e9 favorevole alla riabilitazione di una monarchia costituzionale, vot\u00f2 comunque a favore dell'esecuzione del re Luigi XVI.\nDurante il Terrore, anche se qualcuno l'accusava di esserne uno dei responsabili, Siey\u00e8s riusc\u00ec a defilarsi e passare in secondo piano. Ritorn\u00f2 alla politica attiva nel 1795, presentando alla Convenzione il progetto di una nuova costituzione, che tuttavia non ebbe seguito; rimase pertanto ostile alla nuova costituzione dell'anno III e rifiut\u00f2 l'offerta, presentata da entrambe le nuove camere, di entrare nel nuovo organo esecutivo, il Direttorio. Grazie alla legge dei due terzi (che garantiva la rielezione dei due terzi dei deputati uscenti della Convenzione), fu comunque eletto nel Consiglio dei Cinquecento, e nel periodo del Direttorio occup\u00f2 molte cariche pubbliche e diplomatiche, tra cui quella di ambasciatore della Repubblica francese in Prussia. Nel 1797 sub\u00ec un attentato ad opera di un monarchico, che non gli perdonava il voto a favore della condanna a morte nei confronti di Luigi XVI: la grande emozione popolare che ne segu\u00ec gli permise di presentarsi agli occhi dei parigini come uno dei fondatori della Repubblica.\nPeriodo 1798-1836.\nIl 16 maggio 1799, Siey\u00e8s fu eletto al Direttorio, in sostituzione di Reubell. Eclissando Barras, Siey\u00e8s divenne la personalit\u00e0 pi\u00f9 importante del Direttorio e inizi\u00f2 a preparare con Joseph Fouch\u00e9 e Napoleone Bonaparte il colpo di Stato del 18 brumaio.\nCon la costituzione dell'anno VIII, Napoleone Bonaparte sostitu\u00ec il direttorio con il consolato e nomin\u00f2 Siey\u00e8s console provvisorio nonch\u00e9 supervisore di due commissioni costituzionali. Dopo la nuova modifica della costituzione, Siey\u00e8s si ritir\u00f2 dal consolato ed entr\u00f2 al Senato nel quale fu per\u00f2 progressivamente emarginato dalle pi\u00f9 importanti funzioni pubbliche.\nNel 1803 entr\u00f2 a far parte dell'Accademia francese, risultando eletto per il 31\u00b0 seggio, rimasto vacante sin dalla morte dell'astronomo Jean Sylvain Bailly, avvenuta nel 1793.\nNominato nel 1809 \"conte dell'impero\", dopo la caduta di Napoleone Bonaparte fu accusato dai suoi avversari politici di regicidio. Di conseguenza decise di partire in esilio e si stabil\u00ec a Bruxelles per tutto il periodo della Restaurazione.\nTorn\u00f2 a Parigi solo dopo la rivoluzione del 1830. Si ritir\u00f2 allora definitivamente dalla politica e mor\u00ec nella capitale all'et\u00e0 di 88 anni. Fu sepolto nel cimitero di P\u00e8re-Lachaise.\nMassone, fu membro della Loggia parigina \"Les Neufs Soeurs\", del Grande Oriente di Francia..\nCultura di massa.\nL'abate Siey\u00e8s \u00e8 stato interpretato da Jean Bouchaud nella miniserie televisiva \"La rivoluzione francese\" (1989) e da Andr\u00e9 Oumansky nella miniserie televisiva \"Napol\u00e9on\" (2002)."}
{"id": "130758", "revid": "124577168", "url": "https://it.wikipedia.org/wiki?curid=130758", "title": "Scott S. Sheppard", "text": "\u00c8 un astronomo del Dipartimento del Magnetismo Terrestre al Carnegie Institution of Washington. Sin da quando era studente del corso di laurea all'Institute for Astronomy dell'University of Hawaii, \u00e8 stato accreditato della scoperta di molti piccoli satelliti naturali di Giove, Saturno, Urano e Nettuno.\nGli \u00e8 inoltre attribuita la scoperta del secondo satellite troiano di Nettuno, 385571 Otrera, come pure di altri oggetti della fascia di Kuiper, di asteroidi centauri e oggetti near Earth, nonch\u00e9 le comete periodiche C/2014 F3 Sheppard-Trujillo , P/2015 T5 Sheppard-Tholen e P/2021 R8 Sheppard .\nTra i satelliti nella cui scoperta \u00e8 stato coinvolto ci sono:"}
{"id": "130760", "revid": "1791", "url": "https://it.wikipedia.org/wiki?curid=130760", "title": "Eigenstate", "text": ""}
{"id": "130762", "revid": "287204", "url": "https://it.wikipedia.org/wiki?curid=130762", "title": "Vest-Agder", "text": "La contea di Vest-Agder (\"Vest-Agder fylke\" in norvegese) era una contea norvegese situata all'estremit\u00e0 meridionale del paese. Confinava con le contee di Rogaland e Aust-Agder. La sua capitale era Kristiansand. Dal 1\u00ba gennaio 2020 le contee di Vest-Agder e Aust-Agder sono state unite nella contea di Agder.\nVest-Agder \u00e8 anche un attuale collegio elettorale norvegese.\nNel Vest-Agder la navigazione, il commercio e le attivit\u00e0 ricreative sono le attivit\u00e0 principali. Vest-Agder era la contea norvegese con il pi\u00f9 alto livello di esportazioni estere. Un'altra dimensione internazionale legata alla contea \u00e8 l'emigrazione su larga scala nel Nord America, avvenuta a partire dal 1850 e in seguito, che ha portato molti americani a tornare nella contea dopo che la Norvegia \u00e8 diventata prospera. Questa caratteristica \u00e8 particolarmente predominante a Kvinesdal e Farsund, che mantengono forti legami culturali con gli Stati Uniti.\nInformazioni generali.\nNome.\nIl significato del nome \u00e8 \"(la parte) occidentale (di) Agder\".\nL\"'amt\" di Lister og Mandal fu creato il 1\u00ba gennaio 1662 e consisteva nelle due vecchie \"lens\" di Lister e Mandal. Questa denominazione continu\u00f2 ad esistere fino al 1\u00ba gennaio 1919, quando fu modificata in Vest-Agder.\nStemma.\nLo stemma della contea era di epoca moderna (1958). Mostrava una quercia gialla su sfondo verde, a simboleggiare la ricca natura della zona.\nGeografia.\nVest-Agder \u00e8 la parte occidentale e meridionale dell'attuale contea di Agder, che si estende nell'entroterra dal Mare del Nord e il suo braccio, lo Skagerrak, ai margini meridionali di Setesdalen, circondato dalla catena montuosa Setesdalsheiene. Vest-Agder comprende il punto pi\u00f9 meridionale dell'intero Paese, l'isola di Pysen a sud di Mandal e la parte pi\u00f9 meridionale della Norvegia continentale, Lindesnes. Ha una superficie molto accidentata e collinosa. A partire dalla costa ci sono sei vallate che si estendono a nord nella contea: Audnedalen, Lyngdalen, Kvinesdalen, Mandalen, Sirdalen e Otradalen (quest'ultima continua nella contea Aust-Agder, ove si chiama Setesdalen).\nLa maggior parte della popolazione si trova lungo la costa, comprese le citt\u00e0 di Kristiansand, Mandal, Flekkefjord e Farsund. Vi si trovano circa 31 fiordi. La parte settentrionale \u00e8 montuosa e con pochi insediamenti umani, mentre le brughiere centrali sono utilizzate per l'allevamento di bovini e ovini. Dal momento che la Corrente del Golfo tocca la costa di Vest-Agder, \u00e8 anche chiamata \"la Riviera norvegese\", e la contea di Agder, nel suo insieme, \u00e8 anche chiamata \"La California della Norvegia\".\nStoria.\nNel XVI secolo, le navi mercantili olandesi iniziarono a visitare i porti della Norvegia meridionale per acquistare salmoni e altre merci. Poco dopo inizi\u00f2 l'esportazione di legname, poich\u00e9 la quercia della Norvegia meridionale era particolarmente adatta per la costruzione navale. Con lo sviluppo dei Paesi Bassi nel XVII secolo, l'area inizi\u00f2 a soffrire di una grave carenza di manodopera e molte famiglie di Vest-Agder ed Aust-Agder emigrarono nei Paesi Bassi, in particolare nelle zone costiere.\nNel diciannovesimo secolo inizi\u00f2 l'emigrazione negli Stati Uniti. Una delle cause pi\u00f9 importanti di questa emigrazione \u00e8 stata l'emergere di navi a vapore. Mentre Vest-Agder ed Aust-Agder avevano storicamente avuto posizioni molto forti nella produzione e riparazione di navi a vela, il passaggio al vapore ha comportato tempi molto difficili per questo settore. L'emigrazione negli Stati Uniti fu un mezzo per sfuggire all'elevata disoccupazione che ne segu\u00ec.\nComuni.\nLa contea di Vest-Agder era suddivisa in 15 comuni (\"Kommuner\"):"}
{"id": "130763", "revid": "110157", "url": "https://it.wikipedia.org/wiki?curid=130763", "title": "Nordland", "text": "La contea di Nordland (\"Nordland fylke\" in norvegese) \u00e8 una contea norvegese situata al nord del paese. Confina con le contee di Troms og Finnmark e Tr\u00f8ndelag. La capitale \u00e8 Bod\u00f8. La contea assicura anche l'amministrazione dell'isola di Jan Mayen.\nInformazioni generali.\nIl Nordland si allunga per 500 chilometri, dal Tr\u00f8ndelag fino al Troms og Finnmark. La costa \u00e8 molto frastagliata e la contea comprende la maggior parte delle isole Lofoten e Vester\u00e5len e ospita il Parco nazionale Rago.\nLa pesca \u00e8 uno dei settori economici pi\u00f9 importanti e il Nordland \u00e8 particolarmente celebre per i suoi merluzzi. Anche l'agricoltura occupa numerosi abitanti, con l'allevamento di caprini o bovini.\nAlcune installazioni minerarie e di energia idroelettrica servono per la diversificazione delle attivit\u00e0 locali. Il porto di Narvik dispone di un collegamento ferroviario diretto con i ricchi giacimenti di ferro della regione di Kiruna, in Svezia.\nComuni.\nLa contea di Nordland \u00e8 suddivisa in 41 comuni (\"Kommuner\"):"}
{"id": "130764", "revid": "6923", "url": "https://it.wikipedia.org/wiki?curid=130764", "title": "Nord-Tr\u00f8ndelag", "text": "La contea di Nord-Tr\u00f8ndelag (\"Nord-Tr\u00f8ndelag fylke\" in norvegese) era una contea norvegese situata al centro del paese. Confinava con le contee di Nordland a nord e S\u00f8r-Tr\u00f8ndelag a sud. La capitale era Steinkjer, una citt\u00e0 di circa abitanti. Dal 1\u00ba gennaio 2018 la contea si \u00e8 riunita con quella di S\u00f8r-Tr\u00f8ndelag nella contea unica del Tr\u00f8ndelag.\nGeografia.\nLa contea di Nord-Tr\u00f8ndelag confinava con il Nordland a nord, S\u00f8r-Tr\u00f8ndelag a sud, la Svezia a est e il Mare di Norvegia a ovest. Il capoluogo di contea era la citt\u00e0 di Steinkjer, con 20.527 abitanti (2005). Il lago pi\u00f9 grande \u00e8 Sn\u00e5savatnet (122 km quadrati, all'incirca come il Lago Trasimeno) e il fiume pi\u00f9 grande \u00e8 il Namsen, uno dei migliori fiumi di salmone in Europa. Altri fiumi di salmone famosi sono Verdalselva e Stj\u00f8rdalselva. Salvatnet \u00e8 il secondo lago pi\u00f9 profondo d'Europa, con una profondit\u00e0 massima di 482 metri. Stj\u00f8rdal era la citt\u00e0 pi\u00f9 grande della contea. Ci sono ospedali locali a Levanger e Namsos.\nUna grande parte della popolazione vive vicino al grande Trondheimsfjord, che caratterizza la parte meridionale di questa contea. Nel nord ci sono altri fiordi, tra i principali il Namsenfjord e il Foldafjord. Le aree sulla sponda orientale e nord-orientale del Trondheimsfjord (principalmente a Stj\u00f8rdal, Frosta, Levanger, Inder\u00f8y, Verdal e Steinkjer) sono fertili pianure agricole, con campi di grano e ortaggi. Insieme ai campi di grano nella pianura della Namdalen, oggi costituiscono la zona di coltivazione del grano pi\u00f9 settentrionale della Norvegia.\nTuttavia, la foresta dominata da abeti rossi (e alcune betulle) copre un'area molto pi\u00f9 ampia e il Nord-Tr\u00f8ndelag era la seconda pi\u00f9 grande contea norvegese per produzione di legname (dopo Hedmark). La foresta e gli altopiani nel Nord-Tr\u00f8ndelag sono uno dei pochi posti in Norvegia con quattro specie di cervi (alci, caprioli, cervi rossi e renne). Ci sono montagne vicino al confine con la Svezia e montagne costiere con nuda roccia sulla costa settentrionale. Le foreste di abeti rossi si hanno anche sulla costa, dove alcune aree sono classificate come foresta pluviale temperata.\nAree protette.\nCi sono diversi parchi nazionali il cui territorio \u00e8 parzialmente o interamente nell'ex contea, tra cui il parco nazionale Bl\u00e5fjella \u2013 Skj\u00e6kerfjella (uno dei pi\u00f9 grandi della Norvegia), il parco nazionale B\u00f8rgefjell, il parco nazionale Lierne e il parco nazionale di Skarvan e Roltdalen.\nStoria.\nLe prime persone nel Nord-Tr\u00f8ndelag si stabilirono a Flatanger e Leka tra il 7500 e il 6000 a.C. e migrarono verso nord lungo la costa. Pi\u00f9 o meno nello stesso periodo, le persone si spostarono verso l'alto lungo il Trondheimsfjord. I primi agricoltori emigrarono a Stj\u00f8rdal prima del 2000 a.C. L'agricoltura primitiva si basava principalmente su animali, che consentivano alle persone di rimanere nomadi e combinare l'allevamento e la raccolta. Intorno al 2300-2000 a.C., l'abete rosso si diffuse nella contea e, nel 1300 d.C., il paesaggio era dominato dall'abete rosso come oggi. Durante la prima et\u00e0 del bronzo, dal 1800 al 1000 a.C., furono costruite le prime grandi tombe nell'area del Trondheimsfjord. Le prima specie di cereali coltivata fu l'orzo intorno al 500 a.C., successivamente integrato con altri cereali.\nNel I secolo d.C., l'estrazione del ferro nelle paludi inizi\u00f2 nelle parti pi\u00f9 orientali del paese. Vennero istituite diverse piccole comunit\u00e0 con altiforni, situate a diversi giorni a piedi dalla buona terra agricola, generando commercio e specializzazione professionale. Tuttavia, l'industria mineraria si ferm\u00f2 nel V secolo. Nei secoli successivi, come parte dell'aumento dell'immigrazione dovuta al periodo migratorio, fu introdotto un sistema giudiziario germanico, che fu un ulteriore sviluppo del sistema lanciato durante l'era mineraria. Nel V secolo ebbe luogo la prima organizzazione militare, con costruzioni di piccoli forti. Intorno a questo periodo, l'area fu divisa in contee, con l'attuale Nord-Tr\u00f8ndelag costituito da parti di Stj\u00f8rd\u00f8lafylke, Sk\u00f8ynafylke, \u00d8ynafylke, Verd\u00f8lafylke, Sparbyggjafylke e Naumd\u00f8lafylke. Dal X secolo, il Frostating venne istituito come Thing per tutta l'area del Trondheimsfjord.\nIl pi\u00f9 grande hof per adorare la mitologia nordica era a M\u00e6re ed era un luogo comune per il sacrificio di animali. Nel 997, Olaf I di Norvegia fond\u00f2 Nidaros (l'attuale Trondheim), a S\u00f8r-Tr\u00f8ndelag, e inizi\u00f2 una serie di attacchi per conquistare Innherred. Per contrastare, i signori della guerra di Innherred stabilirono un mercato a Steinkjer. Nella battaglia di Stiklestad, che ebbe luogo nel 1030, il re Olaf Haraldsson fu ucciso da un esercito contadino in una battaglia per la supremazia sul Tr\u00f8ndelag. Nei decenni successivi, nonostante la sconfitta di Christian Olaf, il Tr\u00f8ndelag fu gradualmente cristianizzato, con la conseguente costruzione di chiese e due monasteri. Nel XIII secolo, le leggi del Frostating vennero codificate, quando ormai tutta la Norvegia centrale era sotto il Thing, che si trasform\u00f2 in una corte, poi trasferita a Nidaros nel XVI secolo.\nDurante l'et\u00e0 vichinga, la popolazione aument\u00f2, raggiungendo le 20.000 persone entro la met\u00e0 del XIII secolo. La peste nera uccise molte persone e Nordli e Mer\u00e5ker restarono spopolate. I sami emigrarono dal nord nei due secoli seguenti. L'arcivescovo di Nidaros, Olav Engelbrektsson, inizi\u00f2 a costruire una fortezza a Steinvikholmen a Stj\u00f8rdal, che fu completata nel 1532 e divenne il centro dell'arcidiocesi. Rimase fino alla Riforma protestante nel 1537, in cui il re rilev\u00f2 tutti i beni della chiesa nel paese, che costituiva quasi il 40% della terra. Successivamente, il numero di agricoltori autonomi \u00e8 aumentato. Il XVI secolo vide anche l'inizio dell'esportazione di pesce e legname e furono istituite le prime segherie. Nel XVII secolo, l'amministrazione pass\u00f2 gradualmente da quella dei signori della guerra a Vogt, un rappresentante del re di Copenaghen. Le tasse furono aumentate per finanziare i militari e, nel Nord-Tr\u00f8ndelag, gli agricoltori dovettero unirsi ai militari per combattere la Svezia nel J\u00e4mtland.\nNel XVIII secolo fu introdotta la cresima e le scuole. La patata fu introdotta nel 1770. Nel 1804, il Trondhjems \"amt\" fu diviso in due, con la parte settentrionale che divenne Nordre Trondhjems \"amt\". Nel 1919, cambi\u00f2 nome in Nord-Tr\u00f8ndelag. Nel 1838 furono creati i comuni e Nordre Trondhjems ne ricevette 18. Nel 1836, Levanger ricevette lo status di citt\u00e0-mercato, seguita da Namsos nel 1845 e Steinkjer nel 1857.\nNel 1851, gli incontri pubblici di Marcus Thrane provocarono rivolte che chiedevano un aumento dei diritti dei lavoratori. La prima segheria a vapore fu fondata a Spillum nel 1853 e la selvicoltura inizi\u00f2 a diventare una professione, piuttosto che un lavoro a tempo parziale durante l'inverno. Dalla fine del XVIII secolo, le barche a vela iniziarono a circolare regolarmente lungo la costa e nel fiordo fino a Trondheim. La maggior parte delle risorse naturali erano di propriet\u00e0 dei borghesi di Trondheim, poich\u00e9 era necessaria la concessione reale per qualsiasi sfruttamento. Durante l'ultima met\u00e0 dell'Ottocento, decine di migliaia di persone emigrarono nel Nord America, con alcune comunit\u00e0 che persero poco meno della met\u00e0 della popolazione.\nL'industrializzazione inizi\u00f2 nel 1838 con piroscafi nel traffico regolare lungo la costa, e successivamente nel Trondheimsfjord e nello Sn\u00e5savatnet. Alla fine del diciannovesimo secolo, ebbe luogo la \"grande trasformazione\" norvegese, per cui l'economia pass\u00f2 dall'essere prevalentemente basata sull'autoproduzione a un commercio professionale. La Linea ferroviaria Mer\u00e5ker raggiunse Hell nel 1881 e nel 1905 la Linea Hell-Sunnan raggiunse Sunnan. Il primo volo decoll\u00f2 da V\u00e6rnes nel 1914 e nel 1948 furono avviati i servizi di linea per Oslo.\nPopolazione.\nLingue.\nIl Tr\u00f8ndersk \u00e8 un dialetto del norvegese che con lievi modifiche \u00e8 parlato nel Tr\u00f8ndelag e nel Nordm\u00f8re. Il Tr\u00f8ndersk parlato nel Nord-Tr\u00f8ndelag \u00e8 pi\u00f9 ampio e pi\u00f9 vicino all'antico norvegese rispetto a quello che viene parlato a Trondheim, con la lingua pi\u00f9 ampia parlata nell'Innherred.\nCirca 300 persone Sami, concentrate attorno a Sn\u00e5sa, parlano la lingua Sami meridionale.\nEconomia.\nNel 2007, il Nord-Tr\u00f8ndelag aveva un prodotto interno lordo pro capite di 242.895 NOK e un reddito pro capite di 165.075 NOK, inferiore a qualsiasi altra contea norvegese dell'epoca.\nL'agricoltura \u00e8 pi\u00f9 comune ad est del Trondheimsfjord, nelle parti inferiori di Indre Namdal e N\u00e6r\u00f8y. La contea ha il 10% della produzione agricola del paese e nessun'altra contea aveva una percentuale cos\u00ec alta di produzione agricola.\nLa pesca \u00e8 un'importante industria lungo la costa, in particolare nello Ytre Namdal, e il Trondheimsfjord \u00e8 il fiordo con il pi\u00f9 alto rendimento in Norvegia.\nIl 40% dell'ex contea \u00e8 coperto da foreste, ma circa la met\u00e0 di essa non \u00e8 redditizia. Parti delle foreste sono preservate, compresa la foresta di abeti rossi costieri, l'unico posto in Europa in cui l'abete rosso cresce fino alla costa.\nInfrastrutture e trasporti.\nL'ex contea \u00e8 attraversata dalle strade europee E6 ed E14, dall'\"Autostrada della Costa\" norvegese (\"Fylkesvei 17\"), che va da Bod\u00f8 a Steinkjer, dalla ferrovia della linea Nordland, che collega Trondheim a Bod\u00f8, dalla suburbana R\u00f8ros - Trondheim, dalla linea Meraker e dalla linea Namsos (Grong - Namsos).\nNell'ex contea \u00e8 presente il terzo aeroporto della Norvegia, l'aeroporto di Trondheim, e due aeroporti regionali a Namsos e R\u00f8rvik.\nCi sono traghetti per auto e per passeggeri, l'Hurtigruten ferma a R\u00f8rvik.\nComuni.\nLa contea di Nord-Tr\u00f8ndelag era suddivisa in 24 comuni (\"kommuner\"):"}
{"id": "130765", "revid": "110157", "url": "https://it.wikipedia.org/wiki?curid=130765", "title": "Oppland", "text": "La contea di Oppland (\"Oppland fylke\" in norvegese) era una contea norvegese situata al centro del paese. Confinava con le contee di S\u00f8r-Tr\u00f8ndelag, M\u00f8re og Romsdal, Sogn og Fjordane, Buskerud, Akershus, Oslo e Hedmark. La capitale era Lillehammer. Dal 1\u00ba gennaio 2020 fa parte della contea di Innlandet.\nInformazioni generali.\nGeografia.\nL'Oppland si estendeva dai laghi Mj\u00f8sa e Randsfjorden fino ai monti Dovrefjell, Jotunheimen e Rondane. Includeva le citt\u00e0 di Lillehammer, Gj\u00f8vik, Otta e Fagernes e le due maggiori cime della Norvegia, il Glittertind ed il Galdh\u00f8piggen. La valle del Gudbrand circonda il fiume Gudbrandsdalsl\u00e5gen e comprende le aree che si estendono da Jotunheimen fino a Bagn sul fiume Begna. La zona \u00e8 un luogo ben noto per lo sci e gli sport invernali. Otto delle dieci montagne pi\u00f9 alte della Norvegia si trovavano nella parte occidentale dell'Oppland.\nStoria ed etimologia.\nAll'inizio dell'epoca vichinga l'Oppland costituiva un piccolo regno indipendente.\nIn epoca norrena le parti interne della Norvegia erano chiamate \"Uppl\u01ebnd\", \"i paesi superiori\". Il primo elemento \u00e8 \"upper\" (sopra). L'ultimo elemento \u00e8 \"l\u01ebnd\" (terra).\nNel 1757 le parti interne del grande Akershus \"amt\" furono separate e prese il nome di Oplandenes \"amt\". Quest'ultimo fu diviso nel 1781 in Christian \"amt\" (dal nome del re Cristiano VII) e Hedemarkens \"amt\". La forma fu cambiata in Kristians \"amt\" nel 1877 (dopo una riforma ufficiale dell'ortografia che cambi\u00f2 ch in k). Nel 1919 il nome Kristians \"amt\" fu cambiato in Opland \"fylke\" (contea), e la forma Oppland fu stabilita nel 1950.\nNell'Oppland si possono visitare numerosi musei. Il turismo costituisce una parte essenziale dell'economia locale. La regione di Gudbrandsdalen comprende molti villaggi pittoreschi come Dovre ed \u00e8 una delle destinazioni di maggior pregio. La regione di Valdres \u00e8 famosa per le stazioni di sport invernali di Lillehammer nei cui dintorni furono ospitate le Olimpiadi invernali del 1994.\nLo stemma della contea risaleva al 1989 e raffigurava due pulsatilla vernalis.\nComuni.\nLa contea di Oppland aveva 26 comuni:"}
{"id": "130766", "revid": "287204", "url": "https://it.wikipedia.org/wiki?curid=130766", "title": "\u00d8stfold", "text": "La contea di \u00d8stfold (\"\u00d8stfold fylke\" in norvegese) era una contea norvegese situata nella parte sudorientale del paese. Confinava con la contea di Akershus. Aveva anche una frontiera comune con le contee svedesi di V\u00e4stra G\u00f6taland e V\u00e4rmland. La capitale era Sarpsborg. Dal 1\u00ba gennaio 2020 fa parte della contea di Viken.\n\u00d8stfold \u00e8 anche una regione tradizionale e collegio elettorale della Norvegia.\nStoria.\nNell'\u00d8stfold si trovano i pi\u00f9 antichi insediamenti del paese, come dimostrano numerose incisioni rupestri e tumuli sepolcrali diffusi soprattutto nell'area intorno a Fredrikstad e Hvaler.\nDurante l'epoca vichinga la regione fu per qualche tempo sotto la dominazione svedese, prima dell'avvento di Harald I. Pi\u00f9 tardi, all'epoca della dominazione danese sulla Norvegia, i re danesi divisero questa terra in numerose baronie. Ci\u00f2 comporta, a tutt'oggi, che l'\u00d8stfold, contrariamente alle altre contee, non ha una reale unit\u00e0 culturale ma costituisce piuttosto un mosaico di piccoli paesi e citt\u00e0.\nGeografia.\nL'\u00d8stfold \u00e8 situato tra il fiordo di Oslo e la Svezia. Il paesaggio \u00e8 pianeggiante e con estese aree boschive nell'area settentrionale e lungo la frontiera con la Svezia, un fitto sistema di laghi nella parte centrale e delle pianure densamente popolate lungo la costa fronteggiata da un ampio arcipelago.\nVi si trovano le citt\u00e0 di Askim, Fredrikstad, Moss, Mysen, Halden, Sarpsborg, e il villaggio di \u00d8rmen, il che rende la contea una delle pi\u00f9 urbanizzate del paese.\nEconomia.\nLe attivit\u00e0 industriali sono ben diversificate: Moss e Fredrikstad hanno dei cantieri navali, mentre cave di granito sono sfruttate in diversi luoghi della contea.\nTrasporti e infrastrutture.\n\u00d8stfold si trova strategicamente tra Oslo e la Svezia. L'autostrada E6 tra Oslo e G\u00f6teborg attraversa la contea dal confine meridionale con la Svezia e il confine con la contea di Akershus. L'autostrada E18 tra Oslo e Stoccolma attraversa la contea dal confine svedese in direzione sudest-nordovest. La ferrovia da Oslo a G\u00f6teborg corre all'incirca parallelamente alla E6, e c'\u00e8 anche una ferrovia tra Ski e Sarpsborg che copre la parte interna. Non esiste un aeroporto pubblico nella contea. Vi era l'aeroporto di Moss, ma ora \u00e8 chiuso. L'aeroporto principale da \u00d8stfold \u00e8 l'aeroporto di Oslo, Gardermoen, con una popolazione di oltre 2 milioni di persone, a due ore di distanza.\nAree naturali.\nNella contea di \u00d8stfold si trova il Parco nazionale Ytre Hvaler.\nComuni.\nLa contea di \u00d8stfold aveva 18 comuni:"}
{"id": "130767", "revid": "287204", "url": "https://it.wikipedia.org/wiki?curid=130767", "title": "Ostfold", "text": ""}
{"id": "130770", "revid": "765341", "url": "https://it.wikipedia.org/wiki?curid=130770", "title": "Alimentatore elettrico", "text": "Un alimentatore elettrico, comunemente chiamato alimentatore, \u00e8 un convertitore corrente alternata-corrente continua, ovvero un apparato elettrico che serve a raddrizzare in uscita la tensione elettrica in ingresso, in modo da fornire energia elettrica adattandola all'uso di altre apparecchiature elettriche come elettrodomestici, modificando eventualmente anche i livelli di tensione e intensit\u00e0 di corrente, e dunque potenza in uscita, attraverso un trasformatore.\nGli alimentatori differiscono ampiamente in funzione della potenza gestita, cos\u00ec anche per le caratteristiche di qualit\u00e0 della corrente elettrica fornita all'uscita. Un alimentatore con pari valori di tensione e potenza \u00e8 pi\u00f9 complesso e costoso quanto pi\u00f9 la tensione fornita \u00e8 precisa e stabile, e quanto maggiore \u00e8 la sua affidabilit\u00e0.\nEsistono anche alimentatori da laboratorio, in cui la tensione di uscita \u00e8 regolabile a piacere dall'utilizzatore in base alla necessit\u00e0. Questi alimentatori hanno anche una limitazione della corrente massima fornita, in alcuni casi regolabile, utile per evitare problemi in caso di cortocircuito e per speciali circuiti con alimentazione in corrente costante.\nIn molti casi l'alimentatore fornisce pi\u00f9 di una tensione di uscita a seconda della necessit\u00e0. \u00c8 il caso degli alimentatori per incubatrici, che forniscono tensioni di 9,3, \u00b132, \u00b1100 V, o degli alimentatori per computer, dove le tensioni necessarie sono +3,3 V, +5 V, +12 V, -5 V e -12 V.\nUn crescente numero di case costruttrici adotta la certificazione 80 Plus per verificare la stabilit\u00e0 della tensione in uscita e la quantit\u00e0 di energia dissipata in calore sotto varie condizioni di carico dell'alimentatore.\nTecnologie.\nPrincipalmente esistono due tipi di alimentatore elettrico:\nEssi hanno una tensione minima e una massima di ingresso per operare.\nUn semplice alimentatore pu\u00f2 essere composto da 4 diodi messi in serie a formare un rombo chiuso (ponte di Graetz) dove i primi 2 sono collegati ai due cavi di corrente alternata (1 fase e 1 neutro) e gli ultimi due sono collegati ai due cavi per la corrente continua (1 positivo e 1 negativo).\nA seconda della tecnologia utilizzata, hanno anche un sistema che moltiplica la frequenza della corrente e un diodo che scarica su un condensatore in modo tale che la corrente continua in uscita sia il pi\u00f9 \"dritta\" possibile.\nEsistono due approcci tecnologici profondamente differenti per la realizzazione di alimentatori:\nAlimentatore lineare (o dissipativo).\nSi tratta di una tecnologia estremamente semplice ed economica, largamente usata ove la potenza richiesta sia limitata ed il costo rappresenti un limite.\nNon mancano tuttavia esempi di alimentatore di questo tipo che eroghino anche fino a 20 Ampere di corrente.Un generico alimentatore lineare \u00e8 idealmente (e spesso anche praticamente) composto dai seguenti elementi collegati in cascata:\nIn molti casi dove non occorra una tensione stabile e precisa, specialmente nei piccoli alimentatori a spina, non \u00e8 presente la sezione di stabilizzazione.\nI principali limiti di questi alimentatori risiedono nel basso rendimento energetico (tipicamente minore del 50%), che comporta, nel caso di elevate potenze gestite, un consistente sviluppo di calore, che deve essere smaltito per evitare danni all'apparato.\nUn altro limite \u00e8 nell'eccessivo incremento di dimensioni e peso all'aumentare della potenza di un alimentatore analogico, considerando l'elevato peso che ha un grosso trasformatore di tensione.\nAlimentatore \"switching\" o \"a commutazione\".\nPossiedono circuiti pi\u00f9 complessi rispetto ad un alimentatore tradizionale, ma hanno diversi vantaggi, tra cui un minore ingombro e peso a parit\u00e0 di potenza, un rendimento maggiore e quindi minore calore prodotto, ma sono meno adatti per l'uso in laboratorio, essendo caratterizzati da un elevato ripple e dalla generazione di componenti spurie ad alta frequenza, che possono interferire nel funzionamento di alcune apparecchiature.\nIl principio di funzionamento si basa sul fatto che un trasformatore, per essere pi\u00f9 efficiente, richiede un nucleo ferromagnetico pi\u00f9 piccolo e molto pi\u00f9 compatto, a parit\u00e0 di potenza, all'aumentare della frequenza operativa. Negli alimentatori elettronici vengono utilizzati particolari trasformatori fatti funzionare a frequenze di decine o centinaia di migliaia di Hertz invece dei 50 Hz della rete elettrica europea di distribuzione. Il nucleo di questo trasformatore \u00e8 in ferrite, materiale realizzato con polveri metalliche incollate, invece dei tradizionali lamierini di ferro, che alle alte frequenze comporterebbero una notevole perdita di energia.\nIn un alimentatore elettronico switching, la tensione di rete viene innanzitutto raddrizzata e livellata con un condensatore. Attenzione: la tensione ai capi di questo condensatore assume valori molto elevati ed \u00e8 pericolosa per l'uomo: ecco perch\u00e9 tale sezione \u00e8 sempre ben isolata e separata dai circuiti successivi. Successivamente un circuito oscillatore di potenza modula questa corrente continua per ottenere una corrente alternata di elevata frequenza ad onda quadra con duty-cycle variabile in funzione delle esigenze del carico. Tale tecnologia \u00e8 nota con il nome di PWM (pulse-width modulation, modulazione a larghezza di impulso), ed il suo pregio principale \u00e8 quello di dissipare una potenza molto piccola, teoricamente nulla. La tensione cos\u00ec modulata viene applicata all'avvolgimento primario del trasformatore e la tensione in uscita, presente all'avvolgimento secondario del trasformatore, viene infine raddrizzata e livellata come negli alimentatori lineari.\nLa funzione di stabilizzazione \u00e8 solitamente ottenuta retroazionando l'errore del segnale in uscita sul regime di funzionamento dell'oscillatore. In pratica, un circuito misura la tensione di uscita, e se questa risulta troppo alta viene ridotta l'energia inviata dall'oscillatore al trasformatore; se invece la tensione scende, viene aumentato il flusso di energia. Grazie a questo sistema molti alimentatori \"switching\" sono in grado di accettare in ingresso un'ampia gamma di tensioni e frequenze. Per esempio gli alimentatori per notebook spesso possono essere collegati sia alla rete europea a 230 V/50\u00a0Hz, sia a quella statunitense a 115 V/60\u00a0Hz.\nL'apparato \u00e8 reso pi\u00f9 complesso dalla presenza di sistemi di protezione contro sovraccarichi e cortocircuiti, e da filtri necessari per evitare che il segnale ad alta frequenza si propaghi verso il carico oppure ritorni verso la rete elettrica.\nIl ripple.\nIl ripple (o ondulazione residua), in elettronica ed elettrotecnica, \u00e8 considerato come l'ampiezza del segnale successivo ad un raddrizzamento all'interno dell'alimentatore (visualizzabile anche all'oscilloscopio). Questo segnale \u00e8 sovrapposto alla tensione continua desiderata, per cui si cerca di diminuirlo, o meglio di annullarlo, in modo da ottenere una tensione con un andamento pi\u00f9 lineare possibile.\nNegli alimentatori il ripple \u00e8 ridotto in gran parte dal condensatore di filtro: \u00e8 una soluzione economica, ma non efficiente. Infatti, teoricamente, per ottenere un ripple zero da questo semplice circuito sarebbe necessario un condensatore di capacit\u00e0 infinita, per cui il ripple \u00e8 considerato un difetto dal quale \u00e8 impossibile liberarsi a meno di non investire cifre irragionevoli. Un netto miglioramento si otterrebbe con un circuito che prevede pi\u00f9 condensatori intervallati da resistori o, ancor meglio, da induttori, ma anche in questi casi l'alimentatore diverrebbe molto pi\u00f9 complesso e, nel caso dell'induttore, avrebbe peso, ingombro e costi proibitivi. Per questi motivi, si ricorre ormai quasi esclusivamente a circuiti elettronici secondo la tecnologia della regolazione serie: un elemento regolatore lineare accetta in ingresso la tensione da regolare e la ripropone in uscita pulita e stabilizzata.\nQuesti circuiti, molto spesso racchiusi in un unico chip, sono diffusissimi, affidabili, economici e disponibili in una vasta gamma di tensioni e di correnti di uscita.\nLa celebre serie 78xx \u00e8 di fatto lo standard nell'alimentazione di circuiti elettronici di piccola potenza a tensione fissa, quelli pi\u00f9 comuni. Se si desidera una tensione variabile si ricorre al chip LM317.\nImmunit\u00e0 ai ritorni di potenza.\nSi definisce immunit\u00e0 ai ritorni di potenza di un sistema progettato per erogarla la capacit\u00e0 di resistere a un'energia proveniente dall'esterno in senso inverso.\nPur se proveniente dall'esterno, questa energia pu\u00f2 anche essere la stessa che viene emessa che, se non dissipata oppure non irradiata, ritorna al generatore.\nL'immunit\u00e0 ai ritorni di potenza si esprime in volt nei sistemi come i generatori elettrici e gli alimentatori e in watt nei sistemi come gli amplificatori e i trasmettitori RF.\nClipping e controllo di corrente.\nClipping della corrente.\nNegli alimentatori dotati di dispositivo di clipping della corrente \u00e8 possibile impostare - con una manopola - un valore limite della corrente erogata. Il funzionamento \u00e8 descritto dalla figura qui a lato nominata curva di clipping della corrente ed \u00e8 il seguente: fissata una certa tensione formula_1; applicando una resistenza di carico formula_2; per valori di corrente risultante formula_3 questa assume un andamento lineare in salita mentre la tensione rimane costante; continuando a ridurre ulteriormente formula_4 invece, la corrente erogata diventa costante mentre la tensione scende secondo formula_5.\nFacciamo un esempio: vogliamo caricare con il nostro alimentatore una batteria al piombo da: 12V; 20Ah. Come sappiamo, per non danneggiare questo tipo di batterie dobbiamo ricaricarlo gradualmente: con una corrente massima di un ventesimo della capacit\u00e0; per un tempo di 20-24 ore. Il procedimento \u00e8 il seguente: regoliamo la tensione a vuoto su 13,8V; portiamo invece la regolazione della corrente di clipping al minimo; colleghiamo la batteria all'alimentatore; alziamo delicatamente la regolazione della corrente di clipping fino al valore di carica formula_6 dove formula_7 \u00e8 la capacit\u00e0 della batteria; nel nostro esempio formula_8. Quando la batteria \u00e8 molto scarica, la sua resistenza equivalente risulta molto bassa, inizialmente quindi la corrente sar\u00e0 limitata dal dispositivo di clipping, per questo la tensione erogata potr\u00e0 scendere di parecchi Volt; dopo 24h troveremo la tensione a 13,8V e la corrente quasi a zero - la batteria \u00e8 carica.\nProtezione sovracorrente.\nQuesto dispositivo di protezione \u00e8 uno dei pi\u00f9 semplici tra quelli che possiamo trovare in dotazione ad un alimentatore. La descrizione del funzionamento \u00e8 la seguente: l'elettronica misura la corrente erogata e quando questa supera il limite fisso impostato, interviene con un brusco calo della tensione - evidenziato nel grafico \"Curva di corrente e tensione con protezione di sovracorrente\" da una rilevante pendenza in discesa\".\nProtezione da corto circuito.\nQuesta protezione \u00e8 integrabile con quella della sovracorrente - sostanzialmente: interviene rapidamente sconnettendo l'uscita dell'alimentatore quando i valori di formula_9 scendono sotto un minimo; da questo momento viene monitorata solo formula_9 attraverso una piccola corrente e l'uscita rimane disconnessa fino al ripristinarsi della situazione, cio\u00e8 fino a che formula_9 non riprende valori accettabili.\nAlimentatore a corrente costante.\nSe applichiamo ad un alimentatore stabilizzato con uscita a tensione fissa, un circuito di controllo costante della corrente, otterremo un alimentatore a corrente costante. Un alimentatore che erogher\u00e0 una corrente impostata fissa e una tensione che varier\u00e0 in base al carico collegato. La tensione massima sar\u00e0 quella del primo stadio ridotta della caduta introdotta dal secondo stadio.\nQuesto tipo di alimentatori sono applicati ad esempio nella ricarica degli accumulatori al NiCd/NiMH - che necessitano di essere caricate proprio in questo modo - e nell'alimentazione di dispositivi come i LED, in questo caso si possono mettere in serie uno o pi\u00f9 elementi, fino ad un massimo che \u00e8 la somma della tensione massima erogabile, e il sistema si autoequilibrer\u00e0.\nAlimentatori universali.\nSono caratterizzati da una elevata flessibilit\u00e0 e questo li rende adatti ad alimentare svariati dispositivi elettrici come:\nLa potenza massima erogabile da questo tipo di alimentatori \u00e8 dell'ordine di qualche decina di watt.\nLa flessibilit\u00e0 degli alimentatori universali consiste nel fatto che \u00e8 possibile selezionare la tensione d'uscita (solitamente attraverso un interruttore a slitta oppure un commutatore rotativo) e scegliere, tra la gamma disponibile, lo spinotto pi\u00f9 adatto alla connessione con l'apparecchiatura da alimentare. \nLe tensioni di alimentazione selezionabili tipicamente sono: 1,5 V, 3,0 V, 4,5 V, 6,0 V, 7,5 V, 9,0 V e 12 V.\nGli spinotti pi\u00f9 diffusi sono vari diametri di connettori di tipo jack e coassiali (in cui \u00e8 possibile selezionare la polarit\u00e0) e porte USB (spesso con connettore mini-USB).\nAlimentatori per Personal Computer.\nA seconda del tipo d'alimentatore il computer pu\u00f2 avere lo spegnimento del tipo:\nAlimentatori da laboratorio.\nPossono essere di tipo \"switching\" o lineari, sono usati nei laboratori di ricerca, di riparazione, nelle scuole e da hobbisti e radioamatori. La loro caratteristica \u00e8 di poter fornire una tensione regolabile da zero a molte decine di Volt, tramite una manopola posta sul pannello. Alcuni modelli hanno una seconda manopola, la quale permette di regolare il valore limite della corrente da fornire, utile ad esempio per caricare una batteria con una corrente costante. I valori di tensione e corrente erogati sono visualizzati con voltmetri e amperometri analogici con scala graduata o digitali con display numerico.\nPossono essere realizzati anche a pi\u00f9 sezioni, ovvero pi\u00f9 alimentatori galvanicamente isolati tra loro, racchiusi in un solo apparecchio: ciascuna sezione pu\u00f2 fornire tensioni e correnti differenti dalle altre. Sono utili nei casi in cui si necessitino pi\u00f9 tensioni di valore diverso tra loro. Ad un circuito composto sia da chip digitali che da chip analogici e da un rel\u00e8, serviranno +5 volt per alimentare il circuito digitale, +15 V e -15 V per il circuito analogico e +12 V o +24 V per il rel\u00e8. Un alimentatore di questo tipo agevola l'operatore e fa risparmiare spazio sul tavolo di lavoro. I migliori modelli da laboratorio possono essere programmabili, cio\u00e8 essere collegati in un sistema computerizzato tramite bus IEEE-488 e lavorare in modo automatico e in tutta sicurezza, anche a distanza.\nAlimentatori ridondanti.\nGli alimentatori ridondanti si differenziano da quelli tradizionali fornendo in pi\u00f9 una garanzia - pi\u00f9 o meno elevata - di servizio, anche in presenza di un certo tipo di anomalie e/o guasti. \nL'elettronica che fornisce il servizio di ridondanza generalmente si occupa solo di garantire il servizio di alimentazione per cui \u00e8 impreciso se non scorretto parlarne in termini di affidabilit\u00e0.\nAl limite pu\u00f2 essere considerata un'anomalia anche la mancanza totale o parziale di energia dalla rete. Ridondante rispetto alla mancanza di energia della rete \u00e8 l'alimentatore che incorpora una batteria (classico quello dei sistemi di sicurezza antifurto) che viene caricata durante la presenza della rete; mentre fornisce energia sostitutiva quando la prima viene a mancare. \nClassica la configurazione ridondante con due apparecchiature identiche che si controllano a vicenda e intervengono sostituendosi una all'altra in caso di guasto. Poco funzionale invece l'utilizzo di alimentatori tradizionali con delega del controllo e della commutazione da parte di centraline esterne che potrebbero a loro volta guastarsi.\nFunzionale anche l'utilizzo di due alimentatori parallelabili purch\u00e9 entrambi in grado di sopportare in sicurezza l'intero carico; in questo caso normalmente si dividerebbero la potenza allungando la vita di entrambi, ma allo stesso tempo in caso di guasto di uno dei due, il servizio sarebbe ugualmente assicurato.\nSe non ci sono limiti alla sicurezza, in applicazioni pratiche possiamo trovare anche alimentatori con apparecchiature multiple, classici i sistemi avionici che nel regime tecnico militare possono arrivare anche a cinque.\nCome tutti i sistemi ridondanti questi alimentatori devono essere in grado di segnalare al personale competente ogni anomalia, segnalazione che non pu\u00f2 essere solo luminosa ma a seconda della sofisticazione si pu\u00f2 trattare di un semplice contatto a rel\u00e8 fino ad una trasmissione digitale su una linea RS-485/RS-422/RS-232 o Ethernet.\nAlimentatori parallelabili.\nGli alimentatori parallelabili, si differenziano da quelli tradizionali per la loro elevata immunit\u00e0 ai ritorni di potenza, in sostanza, entro certi limiti non si danneggiano se vengono messi in parallelo.\nAttualmente non esiste una normativa e nemmeno una convenzione su questa materia specifica, quindi affidandoci ai cataloghi del commercio ne rileviamo di tre tipologie:\nSe lo scopo del parallelo \u00e8 la ridondanza, l'impiego di due alimentatori semplicemente parallelabili potrebbe essere una soluzione sufficiente, in questo caso entrambi gli alimentatori devono essere in grado di sopportare in sicurezza l'intero carico; se invece lo scopo del parallelo \u00e8 suddividere il carico su pi\u00f9 alimentatori, sar\u00e0 necessario utilizzare strategie per equilibrare la corrente erogata, \u00e8 questo il \"plus\" che possono fornire gli alimentatori parallelabili.\nAlimentatori semplicemente parallelabili.\nFornire questo tipo di caratteristica in un alimentatore \u00e8 molto semplice: \u00e8 sufficiente applicare all'uscita un diodo, direzionato in modo coerente e con caratteristiche di corrente e tensione adeguate; e compensare la relativa caduta di tensione.\nPer il funzionamento si dovr\u00e0 regolare la tensione di uscita di uno dei due, \"pi\u00f9 in basso\" rispetto all'altro, in questo modo funzioner\u00e0 quello a tensione pi\u00f9 elevata perch\u00e9 sar\u00e0 il suo diodo a condurre fino all'eventuale guasto, quando la sua tensione cadr\u00e0 e sar\u00e0 il diodo dell'altro alimentatore a condurre, se in quel momento sar\u00e0 ancora funzionante.\nAlimentatori parallelabili con controllo passivo della corrente.\nIn questo tipo di alimentatori i circuiti di controllo sono progettati in modo che la tensione di uscita si riduca leggermente con l'aumentare della corrente fornita per esempio secondo la formula formula_12 dove (Vu) \u00e8 la tensione in uscita dell'alimentatore, (Vi) \u00e8 la tensione di ingresso del circuito di controllo (I) \u00e8 la corrente istantanea fornita e (Imax) la corrente massima fornibile poco prima del clipping. Si avr\u00e0 come risultato una curva morbida della tensione di uscita che naturalmente diventa invece molto pendente quando la corrente supera la soglia massima. Il formula_13 nell'esempio formula_14 \u00e8 tipicamente il 5% della tensione nominale ma generalmente non supera 1V.\nIl funzionamento \u00e8 semplice, mettendo in parallelo due o pi\u00f9 di questi alimentatori, anche se le dovute tarature non fossero precisissime, a causa della curva in leggera tendenza le correnti di tutti gli alimentatori si equilibreranno da sole. Pi\u00f9 precise saranno le tarature, ovvero pi\u00f9 piccole saranno le differenze tra gli alimentatori, pi\u00f9 saranno simili le correnti erogate da ciascun apparato, tuttavia a ogni cambiamento del carico e quindi della corrente erogata ci potranno essere piccoli sbilanciamenti di corrente durante i transitori a causa del tempo di risposta del circuito di controllo. \nQuesto tipo di regolazione \u00e8 accettabile per moltissime applicazioni.\nAlimentatori parallelabili con controllo attivo della corrente.\nIn questo tipo di alimentatori i circuiti di controllo sono progettati in modo da assicurare che ogni alimentatore fornisca la stessa corrente in ogni condizione. Questa funzione si ottiene incrociando i dati di tensione e corrente di ogni alimentatore. Il risultato sar\u00e0 un'erogazione di corrente e tensione costante e precisa, immune alle eventuali differenze di taratura degli alimentatori.\nIl funzionamento pu\u00f2 essere complesso e persino governato da microprocessori, inoltre questo tipo di regolazione \u00e8 pi\u00f9 costosa in termini sia di progetto sia di installazione."}
{"id": "130771", "revid": "2226754", "url": "https://it.wikipedia.org/wiki?curid=130771", "title": "San Dorligo della Valle", "text": "San Dorligo della Valle (\"Dolina\" in sloveno, \"Dolina\" e \"San Dorligo\" in dialetto triestino) \u00e8 un comune italiano di abitanti del Friuli-Venezia Giulia. Il territorio \u00e8 caratterizzato dal fatto che buona parte del comune si trova in Istria (la cosiddetta valle del Breg), mentre una parte minore, a settentrione, si sviluppa sull'altipiano carsico. \nIl toponimo fin dal 1923 riunisce le denominazioni in italiano e sloveno del capoluogo. \u00c8 il comune pi\u00f9 orientale della regione e dell\u2019Italia settentrionale.\nOrigini del nome.\nDenominata negli ultimi secoli Dolina, dallo sloveno \u201cvalle, avvallamento\u201d, assunse il nome attuale per un Regio Decreto del 1923: sotto il regime fascista si scelse di ripristinare il nome antico in uso nel periodo medievale, in riferimento al nome del Patrono del luogo, sant'Ulderico; per quanto riguarda la seconda parte si tratta della traduzione di Dolina. \nStoria.\nAntichit\u00e0.\nLe tracce delle prime frequentazioni umane nel territorio comunale risalgono alla preistoria, tuttavia i primi insediamenti stabili di una certa dimensione sono riconducibili alla cultura degli Istri, la cui presenza \u00e8 ben rappresentata, tra le altre tracce, dai due maestosi castellieri di monte San Michele e monte Carso, posti come a guardia dello sbocco della Val Rosandra.\nIl Comune conserva anche alcune importantissime testimonianze riguardanti la fine dell'antico regno istro; le ricerche degli ultimi anni stanno infatti dimostrando che la battaglia che vide inizialmente sconfitti i romani durante la prima campagna d'Istria, ebbe luogo proprio sul territorio comunale.\nL'anno successivo alla succitata battaglia, i romani ritornarono in forze conquistando tutta la penisola, cos\u00ec anche il territorio oggi amministrato dal Comune di San Dorligo della Valle pass\u00f2 sotto l'ala di Roma.\nSuccessivamente alla fondazione della colonia romana di Tergeste, cominci\u00f2 anche per la valle del Breg ed i territori contermini un periodo di pace e prosperit\u00e0. La fertile valle, nucleo dell'odierno territorio comunale, fu riccamente coltivata a vite ed ulivo, di cui sono testimonianza numerosi rinvenimenti, sul territorio erano presenti diverse ville rustiche ed alcune necropoli. Dal punto di vista infrastrutturale, sicuramente i romani confermarono la natura di nodo di traffico della valle, porta dell'Istria, con strade e percorsi, mentre ben conservato \u00e8 l'acquedotto romano della Val Rosandra, che assieme ad altri riforniva d'acqua fresca la colonia romana di Tergeste.\nAnche il periodo tardoantico ha segnato il particolare territorio comunale. Durante le ondate migratorie gli abitanti degli insediamenti del territorio si rifugiarono in appositi avamposti isolati e difficilmente raggiungibili, posti sulle ripide rocce della Val Rosandra.\nMedioevo.\nLa crisi dell'Impero romano colp\u00ec duramente anche queste terre, gli antichi abitanti, romani o romanizzati, protessero in citt\u00e0 fortificate, mentre il territorio visse un primo rimboschimento. Finito l'Impero d'Occidente, il territorio triestino pass\u00f2 prima agli ostrogoti, che vi governarono per quasi un secolo, segu\u00ec poi la riconquista bizantina, che continu\u00f2 la tradizione romana sino alla met\u00e0 dell'VIII secolo. Dopo alterni domini, Trieste con tutto il territorio contermine pass\u00f2 all'impero franco, che domin\u00f2 la citt\u00e0 per cinque secoli. Dal sesto-settimo secolo si assiste ad una progressiva colonizzazione del territorio, che risulta essere, con il nuovo millennio, gi\u00e0 solidamente strutturato.\nIl Medioevo segna anche l'inizio di una documentata indipendenza della valle del Breg, nucleo originario dell'odierno Comune, dalla citt\u00e0 di Trieste. La valle era infatti un distretto a s\u00e9 nell'ambito della diocesi del vescovo, signore feudale di Trieste ed il confine tra le due entit\u00e0, il comune di Trieste ed il distretto appunto, \u00e8 rimasto immutato dal medioevo. Il distretto aveva sede nel Castello di Mocc\u00f2, da cui prendeva anche nome e contava i seguenti abitati (secondo le denominazioni dell'epoca) Ri\u00e7megne, Gassi, Borst, Brese\u00e7, Bagnoli, Preseriani, Creguiani, Sancti Odorici, Sancti Martini e Brde. Gli abitati di \"Preseriani\" e \"Brde\" sono andati perduti nel corso dei secoli, \"Gassi\" \u00e8 l'antico nome dell'abitato di Log, mentre \"Sancti Martini\" coincide con la frazione di Brce presso Dolina, gli altri abitati hanno conservato quasi immutata la propria denominazione sino ad oggi.\nLa valle era inoltre sede della pieve matrice della Diocesi triestina, seconda per et\u00e0 solo alla basilica di Muggia vecchia e, ovviamente, alle basiliche paleocristiane urbane di Trieste. Si tratta nello specifico della pieve dedicata a sant'Ulderico e sita al centro dell'abitato di Dolina, formatosi proprio attorno all'importante centro ecclesiastico, abitato in cui aveva sede la residenza personale del vescovo triestino.\nIl tardo medioevo fu segnato dalle guerre tra Trieste ed il Duca d'Austria da una parte e la Repubblica di Venezia dall'altra per il controllo delle strategiche vie commerciali che passavano in primo luogo attraverso il distretto di Mocc\u00f2 e nei suoi pressi. In questo periodo la storia del distretto coincide in sostanza con la storia del castello stesso.\nEt\u00e0 moderna.\nRitornata la valle alla casa d'Austria e distrutto il castello di Mocc\u00f2 nel 1511, l'eredit\u00e0 amministrativo-bellica della fortezza medievale passa al neonato castello di San Servolo. Un secolo dopo, nel 1632, venne istituita la Signoria di San Servolo, che continu\u00f2 sostanzialmente la gestione dell'antico distretto di Mocc\u00f2. Quasi a sottolineare la continuit\u00e0 storica tra il distretto e la nuova entit\u00e0, ben presto i signori costruirono il proprio palazzo ai piedi delle rovine del castello di Mocc\u00f2, palazzo che successivamente sar\u00e0 conosciuto come \"F\u00fcnfenberg\".\nIl Seicento fu tuttavia segnato anche da un fatto bellico di non poca importanza: da anni avvenivano infatti scaramucce tra vicini sul confine austro-veneto; la goccia che fece traboccare il vaso e diede via alla sanguinosa guerra di Gradisca (o degli Uscocchi) avvenne proprio a Dolina. Era il novembre 1615, la tensione tra Austria e Venezia stava per raggiungere il culmine e cominciarono le prime sortite a danno delle fortezze avversarie. Una notte un gruppo di incursori veneziani si avvicin\u00f2 silenziosamente alla fortezza di San Servolo, per attaccarla all'improvviso; tuttavia la difesa retta da Benvenuto Petazzi era pi\u00f9 resistente del previsto e la soldatesca rivolt\u00f2 quindi verso valle, incendiando Prebeneg, Brce e Dolina, distruggendo cos\u00ec anche l'antica Pieve matrice.\nSuccessivamente giunse una nave veneta alla foce della Rosandra con lo scopo di distruggere le saline triestine che l\u00ec stavano, tuttavia gli Imperiali non erano impreparati: giunsero rinforzi da Fiume ed esplose una cruenta battaglia. Alla fine sul campo rimasero pi\u00f9 di duecento morti dalle fila veneziane: ormai la guerra non poteva pi\u00f9 essere arginata.\nIl Settecento \u00e8 segnato dalla proclamazione di Trieste porto franco e dal sempre maggiore peso del porto sull'economia del territorio contermine. La fine del secolo ed i primi dell'Ottocento vedono il susseguirsi delle occupazioni francesi, che portarono le prime forme di amministrazione moderna nel nostro territorio. Nel successivo ritorno all'Austria e dopo le diverse modifiche amministrative che caratterizzarono quel periodo di riforme nacque finalmente il Capocomune di Dolina (secondo la definizione dell'epoca), che, assieme al Capocomune di Materija ricalcavano esattamente i confini della soppressa Signoria. In sintesi \u00e8 possibile seguire la continuit\u00e0 della indipendenza amministrativa della valle del Breg dal Medioevo sino all'oggi.\nStoria contemporanea.\nDopo la prima guerra mondiale il Comune venne incluso nella regione amministrativa della Venezia Giulia, annessa al Regno d'Italia. Nel 1923 vi vennero aggregate la frazione di Grozzana e parte di Draga, staccate dal comune di Occisla-San Pietro, mentre furono distaccate le frazioni di Gabrovizza e Ospo, aggregate al comune di Decani, e San Servolo, aggregata al nuovo comune di Erpelle-Cosina.\nNel 1945, il territorio fu occupato dall'armata popolare jugoslava e successivamente dall'esercito americano e inglese. Per effetto del Trattato di Pace di Parigi del 1947, parti delle frazioni Draga, Grozzana e Verpoglie furono cedute alla Jugoslavia e aggregate al comune di Erpelle-Cosina (oggi in Slovenia).\nDal 1947 al 1954 fece parte della zona A del Territorio Libero di Trieste, e venne riaggregato alla Repubblica Italiana il 26 ottobre 1954, subendo tuttavia un'ulteriore perdita di territorio a seguito della modifica confinaria effettuata a favore della Jugoslavia. Le frazioni di Becca, Micheli e San Servolo passarono al comune di Capodistria.\nSociet\u00e0.\nLingue e dialetti.\nSecondo lo statuto comunale, nell'attivit\u00e0 del Comune \u00e8 garantita pari dignit\u00e0 sociale alla lingua slovena ed alla lingua italiana, potendo utilizzare la lingua minoritaria anche in ambito istituzionale.\nSecondo una stima governativa del 1983, nel comune di San Dorligo della Valle il 65% della popolazione era di lingua slovena.\nGeografia antropica.\nFrazioni.\nI dati sulla popolazione delle seguenti 25 frazioni e localit\u00e0 sono inclusi nel censimento ISTAT 2011:\nEconomia.\nNel comune hanno sede l'azienda produttrice di carte da gioco Modiano e, nella frazione di Bagnoli della Rosandra, la W\u00e4rtsil\u00e4 Italia. Quest'ultima fa parte della compagnia finlandese W\u00e4rtsil\u00e4, la quale nel 1999 ha rilevato da Fincantieri gli stabilimenti della societ\u00e0 Grandi Motori Trieste.\nSport.\nNel comune di San Dorligo della Valle esistono varie associazioni sportive. Una di queste \u00e8 la Societ\u00e0 sportiva dilettantistica Breg, nata nel 1965.\nLa prima squadra di pallacanestro milita in C2, mentre quella di calcio milita nella seconda categoria."}
{"id": "130773", "revid": "322321", "url": "https://it.wikipedia.org/wiki?curid=130773", "title": "Sgonico", "text": "Sgonico (\"Zgonik\" in sloveno, \"Sgonico\" in dialetto triestino) \u00e8 un comune italiano di abitanti del Friuli-Venezia Giulia.\nGeografia fisica.\nTerritorio.\nIl comune occupa una porzione centrale del Carso triestino e tipicamente carsiche sono sia la flora sia la fauna. Di forma pressoch\u00e9 rettangolare, \u00e8 chiuso ad Est da una fila di non elevati rilievi che segnano il confine con la Slovenia. La massima altitudine \u00e8 rappresentata dal Monte Lanaro (544\u00a0m). La parte occidentale del territorio \u00e8 pianeggiante, ma costellata da numerose doline, alcune anche di ampie dimensioni. Gli unici esempi di bacini d'acqua di superficie sono alcuni modesti stagni.\nStoria.\nLe pi\u00f9 antiche testimonianze di presenza umana sul territorio comunale risalgono al paleolitico medio, rivenute presso la Caverna del Monte San Leonardo, nonch\u00e9 nella \"Grotta Cotariova\", posizionata nei pressi del capoluogo comunale. Resti risalenti al mesolitico e al neolitico sono emersi nella \"Grotta degli Zingari\", e in una caverna non distante da Borgo Grotta Gigante. Altri reperti risalenti al neolitico sono stati scoperti nella caverna a nord ovest di Gabrovizza, nella \"Grotta dell'Orso\", e in quella Gigante.\nL'et\u00e0 del Bronzo e del Ferro sono caratterizzate dall'epoca dei castellieri, villaggi fortificati, posizionati in luogo elevati. Quattro sono stati rinvenuti nel comune: uno sul Monte S.Leonardo, uno sul Monte Kosten, uno nei pressi di Sales e uno nei pressi di Bristie.\nIl toponimo, attestato in questa forma dal 1309, deriva da \"Zvon\u00eck\" e significa campanile.\nLa prima menzione di Sgonico avviene in un documento del 1275, usando il toponimo \"Suonich\". Altre fonti tra la fine del Duecento e l'inizio del Trecento nominano altre localit\u00e0 del comune. Nel 1494 Sgonico divenne sede comunale andando a comprendere anche le frazioni di Sales e successivamente di Rupinpiccolo, pur rimanendo soggetta alla giurisdizione dei Signori di Duino.\nNel 1811 Sgonico divenne sede comunale vera e propria ed ebbe potere su un territorio pi\u00f9 ampio dell'attuale. Infatti esso ebbe giurisdizione anche su alcune localit\u00e0 attualmente facenti parte dei Comuni di Duino-Aurisina e Monrupino. Solo con la creazione dei Comuni di Aurisina e Rupingrande alla met\u00e0 dell'Ottocento Sgonico vide ridursi i confini comunali. Nel 1863 Sgonico divenne parrocchia a s\u00e9 stante, facente parte dell'arcidiocesi di Gorizia.\nDopo la prima guerra mondiale il territorio pass\u00f2 all'Italia e, nel 1923, venne inserito nella provincia di Trieste. Seguir\u00e0 le sorti del capoluogo fino ai giorni nostri.\nSimboli.\nLo stemma comunale \u00e8 stato concesso con decreto del presidente della Repubblica dell'8 giugno 2007.\nSociet\u00e0.\nLingue e dialetti.\nLo statuto comunale garantisce pari dignit\u00e0 alla lingua slovena e il suo utilizzo accanto all'italiano negli atti ufficiali e nelle relazioni con le istituzioni municipali. Sgonico \u00e8 compreso nell'elenco dei comuni nei quali si applicano le misure per la tutela della minoranza di lingua slovena, a norma dell'articolo 4 della legge n. 38 del 23 febbraio 2001 \"Norme per la tutela della minoranza linguistica slovena della regione Friuli - Venezia Giulia\". Nel 1971 la popolazione risultava in larga maggioranza di madrelingua slovena:\nSecondo una stima governativa del 1983, nel comunico di Sgonico il 54% della popolazione era di lingua slovena.\nGeografia antropica.\nLa popolazione si suddivide in una moltitudine di piccoli centri agricoli, il pi\u00f9 importante \u00e8 il capoluogo comunale. \nFrazioni.\nOltre al capoluogo comunale troviamo le seguenti frazioni:\nEconomia.\nL'economia del territorio si \u00e8 basata per molti secoli sull'agricoltura (soprattutto pastorizia), resa per\u00f2 difficoltosa dalle impossibili condizioni ambientali offerte dal Carso. Nel corso dell'Ottocento vi fu uno sviluppo dell'attivit\u00e0 estrattiva, con l'apertura di numerose cave di marmo.\nIn tempi pi\u00f9 recenti molti cittadini hanno trovato lavoro nelle molteplici attivit\u00e0 produttive offerte dalla vicina Trieste.\nPer quanto riguarda l'attivit\u00e0 secondaria c'\u00e8 da segnalare la recente apertura di una Zona Artigianale (chiamata \"Zgonik\") in localit\u00e0 Stazione di Prosecco, nonch\u00e9 la presenza dello stabilimento della Telit, azienda che produce telefoni cellulari.\nIl turismo, fino a qualche tempo esclusivamente legato alle visite alla famosa Grotta Gigante, ora trova impulso dallo sviluppo dell'agriturismo.\nInfrastrutture e trasporti.\nSul territorio comunale passa il raccordo autostradale 13 che lega Trieste con l'A4. Vi \u00e8 una uscita nei pressi di Gabrovizza. Il comune \u00e8 ben collegato al resto del territorio provinciale da una fitta rete di strade secondarie.\nNel territorio comunale transita la linea ferroviaria Trieste Centrale-Villa Opicina, su cui era posta la stazione di Prosecco, soppressa nel 2012.\nNel territorio comunale aveva sede anche un piccolo aerodromo militare, oggi utilizzato come base dalla Protezione Civile."}
{"id": "130774", "revid": "322321", "url": "https://it.wikipedia.org/wiki?curid=130774", "title": "Monrupino", "text": "Monrupino (\"Repentabor\" in sloveno; \"Monrupin\" in dialetto triestino) \u00e8 un comune sparso italiano di abitanti del Friuli-Venezia Giulia.\nLa sede comunale \u00e8 in frazione Col.\nGeografia fisica.\nIl comune confina direttamente con la Slovenia (in particolare con il comune di Sesana) attraverso il valico di Fernetti, uno dei punti di transito pi\u00f9 importanti per le merci italiane dirette nei Balcani, e attraverso il valico minore di Col.\nStoria.\nGi\u00e0 denominato \"Rupin Grande\", assunse la denominazione attuale nel 1932.\nNel 1947, per effetto del Trattato di Pace di Parigi, cedette le frazioni di Vercogliano, Monrupino Scalo, Zolla di Monrupino (parte), Rupin Grande (parte) e Vogliano (parte) alla Jugoslavia, aggregate al comune di Sesana.\nMonumenti e luoghi d'interesse.\nLa chiesa e la rocca di Monrupino sono interessanti dal punto di vista storico. Sorgono in cima a un colle visibile sia dall'Italia sia dalla Slovenia. Inizialmente castelliere, poi teatro di scontri tra Romani e Istri, \u00e8 sempre stata un importante rifugio per le persone della zona anche all'epoca delle invasioni barbariche; pare che una prima chiesetta sia stata costruita intorno all'anno 1000. Andata in rovina, sorse al suo posto una seconda chiesa, eretta nei primi anni del XVI secolo.\nSecondo una diffusa tradizione, la chiesa fu costruita nei pressi di un masso sul quale la Vergine lasci\u00f2 la propria impronta. Il masso, ancora oggi, presenta quella singolare traccia ed \u00e8 indicato come una pietra in grado di favorire la fecondit\u00e0. Le donne che avevano qualche problema ad avere figli poggiavano e sfregavano il loro ventre contro la superficie litica per favorire la maternit\u00e0.\nNel territorio sono state recentemente create due riserve naturali (Monte Lanaro e Monte Orsario).\nSono ancora molto radicate le usanze tipiche del Carso: infatti si pu\u00f2 visitare una classica \"casa carsica\" (\"Kra\u0161ka hi\u0161a\") mantenuta intatta nel tempo. Qui si possono apprezzare i costumi, gli attrezzi agricoli e i mobili del passato. Inoltre, l'ultima domenica di agosto degli anni dispari, si tiene una rappresentazione storica chiamata le \"nozze carsiche\" (\"Kra\u0161ka ohcet\").\nA Monrupino si trova una foiba dichiarata monumento nazionale: venne utilizzata per gettarvi una cinquantina di cadaveri di soldati tedeschi uccisi dopo la battaglia di Opicina durante la seconda guerra mondiale, nonch\u00e9 i corpi di tre ferrovieri italiani uccisi nei giorni dell'occupazione jugoslava di Trieste.\nSociet\u00e0.\nLingue e dialetti.\nLa sua popolazione nel censimento del 1971 si \u00e8 dichiarata in maggioranza di madrelingua slovena:\nSecondo una stima governativa del 1983, nel comune di Monrupino il 64% della popolazione era di lingua slovena.\nGeografia antropica.\nSi tratta del pi\u00f9 piccolo comune della provincia di Trieste, con tre frazioni: Col (sede comunale), Fernetti/Ferneti\u010di e Repen.\nEconomia.\nUna delle principali attivit\u00e0 economiche del paese \u00e8 quella connessa ai trasporti internazionali e alle spedizioni, con la presenza nelle vicinanze dell'interporto di Fernetti.\nSport.\nCalcio.\nLa principale squadra di calcio \u00e8 il \"Nogometni Klub - Associazione Sportiva Dilettantistica Kras Repen\", comunemente conosciuta come \"Kras Repen\", nata nel 1986, presieduta dall'imprenditore locale Goran Kocman. La squadra, allenata dall'ex giocatore della nazionale slovena Under 21 Radenko Kne\u017eevi\u010d, milita nel campionato di Eccellenza Friuli-Venezia Giulia 2021-2022."}
{"id": "130775", "revid": "287204", "url": "https://it.wikipedia.org/wiki?curid=130775", "title": "Giro d'Italia 1991", "text": "Il Giro d'Italia 1991, settantaquattresima edizione della \"Corsa Rosa\", si svolse in ventuno tappe dal 26 maggio al 16 giugno 1991, per un percorso totale di 3\u00a0720 km. Fu vinto da Franco Chioccioli che si impose con il tempo di 99h35'43\", alla media di 37,303 km/h. In seconda e terza posizione si piazzarono gli italiani Claudio Chiappucci e Massimiliano Lelli rispettivamente con un ritardo di 3'48\" e di 6'56\".\nChioccioli vest\u00ec la maglia rosa per 19 tappe. Gli altri due corridori che guidarono la classifica generale furono i francesi Philippe Casado (dopo la prima tappa conclusasi a Olbia) ed \u00c9ric Boyer (dopo la 4\u00aa tappa con traguardo a Sorrento).\nVenne trasmesso in tv da Raiuno e in radio da Rai Radio1."}
{"id": "130776", "revid": "767487", "url": "https://it.wikipedia.org/wiki?curid=130776", "title": "Luis Miguel", "text": "\u00c8 considerato da molti come l'artista di maggior successo nella storia dell'America Latina, avendo suonato con successo in una vasta gamma di stili musicali, tra cui pop, ballata, bolero, tango, jazz, big band e ranchera. Luis Miguel \u00e8 anche riconosciuto come l'unico cantante latino della sua generazione a non attraversare il mercato anglo durante la \"Latin Explosion\" negli anni novanta. Nonostante abbia cantato solo in spagnolo, ha continuato a essere l'artista latino pi\u00f9 venduto negli anni novanta, ed \u00e8 stato accreditato per aver reso popolare il genere bolero nel mercato \"mainstream\". Ad oggi, ha venduto oltre 100 milioni di dischi in tutto il mondo.\nBiografia.\nLuis \u00e8 nato a Porto Rico; i suoi genitori hanno lavorato entrambi nel mondo dello spettacolo: sua madre, Marcella Basteri, italiana, nata a Carrara nel 1947, \u00e8 scomparsa in circostanze misteriose nel settembre 1986 a Madrid, mentre suo padre, Luisito Rey, \u00e8 stato un chitarrista e cantante spagnolo.\nLa sua carriera artistica inizi\u00f2 molto presto, all'et\u00e0 di undici anni. In Italia ebbe un notevole successo nel 1985, quando a soli quattordici anni arriv\u00f2 secondo al Festival di Sanremo con una canzone scritta da Toto Cutugno, \"Noi, ragazzi di oggi\", incisa subito anche in lingua spagnola col titolo \"Los muchachos de hoy\".\nAll'inizio della sua carriera musicale, nella sua infanzia, Luis Miguel ha vinto sei Latin Grammy Awards e sei Grammy Awards.\nAll'et\u00e0 di quindici anni, Luis ha vinto un Grammy Award per il suo duetto \"Me Gustas Tal Como Eres\" (\"I Like You Just The Way You Are\") con Sheena Easton. Nel 1991, la RIAA gli ha certificato le altissime vendite degli album \"Romance\" e \"Segundo romance\". Luis Miguel \u00e8 l'unico artista latino ad avere due album in lingua spagnola (\"Romance\" e \"Segundo romance\") certificati col disco di platino negli Stati Uniti. Ha ottenuto una lunga serie di premi. \u00c8 compreso anche nella ristrettissima cerchia di artisti che hanno avuto un proprio album certificato oro e poi platino contemporaneamente in 4 paesi, tra cui gli Stati Uniti a soli tre giorni dall'uscita.\nLuis Miguel \u00e8 anche conosciuto per gli alti incassi dei suoi tour e le sue ottime prestazioni dal vivo. Il suo Amarte Es Un Placer Tour ha avuto una durata di 8 mesi nel periodo 1999-2000 ed ha attraversato 8 paesi in due continenti. Il tour ha raccolto 1,5 milioni di fan in 105 concerti. \u00c8 stato il tour dal maggior incasso per un artista latino, cos\u00ec come il pi\u00f9 vasto. Questi due record sono stati infranti dal suo tour del 2005/2007 M\u00e9xico en la piel, con un totale di 129 concerti, per oltre 1,4 milioni di spettatori ed incassando pi\u00f9 di 95 milioni di dollari.\nIn una carriera che ha attraversato pi\u00f9 di 25 anni, \u00e8 diventato il maggiore cantante dell'America Latina, dopo aver affrontato e mescolato con successo la musica pop, bolero, mariachi e le ballate romantiche. A fine anni '80, Luis Miguel ha fatto la transizione da star bambino a cantante consolidato a livello internazionale, e da allora \u00e8 diventato uno dei pi\u00f9 venerati e popolari artisti latino-americani di sempre. La sua gamma vocale e le prestazioni sono state elogiate dai critici e da altri artisti in tutto il mondo.\nFrank Sinatra ha invitato personalmente Luis Miguel a partecipare a un duetto nell'album Duets II. Luis Miguel \u00e8 stato definito pi\u00f9 volte dalla stampa e dai media come il \"Frank Sinatra latino\".\nLa sua musica ha raggiunto continenti che non parlano spagnolo come l'Asia e l'Africa. La stampa ha dichiarato che, al momento della sua cattura, il dittatore Saddam Hussein aveva l'album \"Segundo Romance\" tra le sue cose.\nNel 2018 esce la serie della sua vita intitolata \"Luis Miguel La Serie\" composta da 13 episodi, "}
{"id": "130777", "revid": "46291", "url": "https://it.wikipedia.org/wiki?curid=130777", "title": "Conium", "text": "Conium , \u00e8 un genere di piante della famiglia delle Apiaceae. Comprende specie velenose, erbacee a ciclo vitale perenne distribuite nell'emisfero settentrionale.\nTassonomia.\nIl genere comprende le seguenti specie:"}
{"id": "130779", "revid": "239497", "url": "https://it.wikipedia.org/wiki?curid=130779", "title": "Maracalagonis", "text": "Maracalagonis \u00e8 un comune italiano di abitanti della citt\u00e0 metropolitana di Cagliari in Sardegna, che si trova a 82 metri sul livello del mare.\nStoria.\nIl territorio di Maracalagonis \u00e8 abitato sin dall'eneolitico (III millennio a.C.), in localit\u00e0 \"Cuccuru Craboni\" \u00e8 stata scoperta una necropoli della cultura di Monte Claro, utilizzata anche dalle genti della cultura di Bonnanaro (prima et\u00e0 del bronzo).\nLa civilt\u00e0 nuragica ha lasciato importanti tracce, sono infatti ancora visibili i resti di numerosi nuraghi. Successivamente vi furono le frequentazioni fenicie e puniche. In localit\u00e0 \"Carroi\" vennero ritrovate, oltre ai resti di un tempio punico, due statue, in pietra arenaria, del dio Bes, ora conservate al Museo archeologico nazionale di Cagliari. In questo periodo, cos\u00ec come durante la successiva dominazione romana, questa parte di Sardegna era adibita alla coltivazione dei cereali.\nNel medioevo il territorio fece parte del giudicato di Cagliari, inserito nella curatoria del campidano di Calari, detto anche di \"Civita\". A quel tempo erano presenti in quest'area numerosi villaggi di poche decine di abitanti (tra cui Mara e Calagonis). Alla caduta del giudicato di Cagliari (1258) passa sotto il dominio pisano, e dal 1324 sotto quello aragonese. Maracalagonis si costitu\u00ec proprio in epoca aragonese, dall'unione di due localit\u00e0 rurali contigue, \"Mara\" e \"Calagonis\", allorch\u00e9 gli abitanti di Calagonis, ormai in stato di abbandono, si trasferirono a Mara.\n\"Mara\" era un villaggio dedito per lo pi\u00f9 alla pastorizia, sito a SSE, tra le montagne di Serpedd\u00ec e i Sette Fratelli con i vari nuraghi, ora quasi tutti distrutti dopo essere stati depredati. Di essi si trovano solo alcune tracce nei pressi di Santu Jorgiu (San Giorgio), Sa Spragaxia, Roperi, Perde Casadas, Mizz'e Fonairi, Mizz'e Ganny, Mizz'e Crabittu, S'arri'e Sicci, Cuill'e Lepiri, Sa Dom'e s'Orcu, Scoa Bois, Monti Nieddu, Sirigargius e altri ancora. Erano, e sono tuttora, i principali punti di orientamento e di riferimento.\n\"Calagonis\", era un villaggio adiacente a Mara. Qui nell'82 d.C., durante l'episcopato del vescovo Avendrace (in lingua sarda \"Tenneru\"), sotto l'imperatore romano Traiano, nacque da padre pagano e mor\u00ec martirizzato, trafitto con un grosso chiodo in testa, Santo Stefano, santo di cui si trovano in paese le reliquie: Il Teschio col chiodo, conservato in una teca, e le altre ossa riposte all'interno del suo simulacro sotto l'altare maggiore nella Chiesa Parrocchiale a lui consacrata nel 1925 venerato come Santo Patrono di Maracalagonis.\nGli aragonesi nel 1363 incorporarono il paese nella contea di Quirra, istituita dal Re di Aragona Pietro IV e concessa in feudo ai Carroz; nel 1603 la contea fu trasformata in marchesato, feudo prima dei Centelles e poi degli Osorio de la Cueva, ai quali fu riscattato nel 1839 con l'abolizione del sistema feudale.\nDal 1928 al 1946 fu aggregata al comune di Sinnai.\nSociet\u00e0.\nEtnie e minoranze straniere.\nAl 31 dicembre 2019 a Maracalagonis risiedevano 156 cittadini stranieri, pari al 1,9% della popolazione totale. Le nazionalit\u00e0 straniere pi\u00f9 numerose sono:\nLingue e dialetti.\nLa variante del sardo parlata a Maracalagonis \u00e8 il campidanese comune."}
{"id": "130785", "revid": "4506", "url": "https://it.wikipedia.org/wiki?curid=130785", "title": "Daniel Alberto Passarella", "text": ""}
{"id": "130790", "revid": "287204", "url": "https://it.wikipedia.org/wiki?curid=130790", "title": "Nord-Trondelag", "text": ""}
{"id": "130791", "revid": "77358", "url": "https://it.wikipedia.org/wiki?curid=130791", "title": "Trenette al pesto con patate e fagiolini", "text": ""}
{"id": "130797", "revid": "110157", "url": "https://it.wikipedia.org/wiki?curid=130797", "title": "Buochs", "text": "Buochs (toponimo tedesco) \u00e8 un comune svizzero di 5\u00a0418 abitanti del Canton Nidvaldo, sul lago dei Quattro Cantoni."}
{"id": "130799", "revid": "1305772", "url": "https://it.wikipedia.org/wiki?curid=130799", "title": "Flipside", "text": "Flipside \u00e8 un fumetto online creato nel 1999 da Brion Foulke; nato come un semplice saggio per un corso di fumetto, \u00e8 poi continuato diventando una serie a fumetti vera e propria. \u00c8 tuttora in corso di pubblicazione, con un ritmo di circa tre tavole a settimana.\nDal 2005 esiste una traduzione italiana, fatta da \"Franco Bonalumi\" e pubblicata sul suo portale \"La Fiera del Fumo\".\nLa storia.\nLe vicende inerenti Flipside si svolgono in un mondo medioevale fantasy dove spada e magia si intrecciano quotidianamente. Crest \u00e8 un giovane ragazzo che \u00e8 nato e cresciuto nella citt\u00e0 di Solstice, dove per caso incontra Maytag, una splendida giullare che fa spettacoli ogni sera intrattenendo il pubblico con giochi e battute. Affascinato dal comportamento disinibito e diretto di Maytag finisce per invaghirsi di lei, chiedendole di uscire insieme, e dando origine alla storia di Flipside.\nEntrando nella vita di Maytag, Crest scoprir\u00e0 sogni, segreti, amicizie e stralci del passato della donna e della sua compagna d'avventure, la spadaccina Bernadette, addentrandosi nel loro mondo."}
{"id": "130802", "revid": "1013865", "url": "https://it.wikipedia.org/wiki?curid=130802", "title": "Stans", "text": "Stans (toponimo tedesco) \u00e8 un comune svizzero di 8.393 abitanti, capitale del Canton Nidvaldo.\nMonumenti e luoghi d'interesse.\nAree naturali.\nIl monte locale, lo Stanserhorn (1\u00a0898 m s.l.m.), \u00e8 anche un'attrazione turistica. .\nSociet\u00e0.\nEvoluzione demografica.\nStans ha una popolazione di 8\u00a0160 abitanti (2016). L'evoluzione demografica \u00e8 riportata nella seguente tabella:\nEtnie e minoranze straniere.\nNel 2016 1\u00a0010 abitanti su 8\u00a0160 erano stranieri.\nLingue e dialetti.\nLa maggior parte della popolazione (nel 2000) parla tedesco (91,6%), con l'italiano come seconda lingua pi\u00f9 parlata (2,0%) .\nEconomia.\nA Stans ha sede l'azienda aeronautica Pilatus Aircraft. .\nDall'anno 2007 Stans \u00e8 stata insignita dell'etichetta \"EnergieStadt\" (\"Citt\u00e0 dell'energia\"), riconoscimento per le politiche energetiche coerenti e mirate (i comuni certificati \"Citt\u00e0 dell'energia\" applicano un procedimento in diverse fasi che li porta a una politica energetica, del traffico e ambientale sostenibile).\nInfrastrutture e trasporti.\nLa citt\u00e0 \u00e8 servita dall'omonima stazione sulla linea Lucerna-Stans-Engelberg.\nLo Stanserhorn \u00e8 accessibile attraverso una delle pi\u00f9 vecchie ferrovie montane in Svizzera, la Stanserhornbahn (1893), e una funivia. ."}
{"id": "130806", "revid": "110157", "url": "https://it.wikipedia.org/wiki?curid=130806", "title": "Ennetb\u00fcrgen", "text": "Ennetb\u00fcrgen (toponimo tedesco) \u00e8 un comune svizzero di 4\u00a0589 abitanti del Canton Nidvaldo, sul lago dei Quattro Cantoni."}
{"id": "130808", "revid": "110157", "url": "https://it.wikipedia.org/wiki?curid=130808", "title": "Stansstad", "text": "Stansstad (toponimo tedesco) \u00e8 un comune svizzero di 4\u00a0392 abitanti del Canton Nidvaldo, posto tra il lago dei Quattro Cantoni e il lago di Alpnach."}
{"id": "130809", "revid": "110157", "url": "https://it.wikipedia.org/wiki?curid=130809", "title": "Hergiswil", "text": "Hergiswil (toponimo tedesco) \u00e8 un comune svizzero di 5\u00a0654 abitanti del Canton Nidvaldo, sul lago dei Quattro Cantoni. Vi ha sede la Glasi Hergiswil, manifattura di vetro che \u00e8 oggi anche attrazione turistica."}
{"id": "130810", "revid": "141", "url": "https://it.wikipedia.org/wiki?curid=130810", "title": "Caravella portoghese", "text": ""}
{"id": "130813", "revid": "1318658", "url": "https://it.wikipedia.org/wiki?curid=130813", "title": "Leonardo Ciampa", "text": "Biografia.\nCiampa \u00e8 nato a East Boston da genitori italoamericani di origini irpine e siciliane. Fin da giovane studi\u00f2 presso al New England Conservatory, studiando pianoforte con Ronald Tardanico, Wha Kyung Byun e Jacob Maxin e organo con Yuko Hayashi. \u00c8 Composer-in-residence di Mechanics Hall di Worcester (Massachusetts), dal 2019 Direttore di Musica di Emanuel Lutheran Church (anche a Worcester) e dal 2015 Maestro di Cappella Onorario della Basilica di Sant'Ubaldo di Gubbio. Era direttore artistico dei concerti organistici presso il Massachusetts Institute of Technology (MIT) (2009-2016) e direttore-fondatore dell'Arts MetroWest (2012-2019). Come concertista d'organo, Ciampa si \u00e8 esibito in Austria, Germania, Svizzera, e soprattutto Italia, ove ha suonato in numerosi festival internazionali (tra i quali Festival Perosiano, Festival Organistico Lauretano, Festival Biellese, Organi Storici della Valsesia, Le Voci della Citt\u00e0 e il Reate Festival). Si \u00e8 esibito ai cattedrali di Vienna, New York City, Boston, Altenberg, Brandenburg, Tortona e Biella; e alle basiliche di Roma, Torino, Loreto, Rieti e Gubbio.\nHa composto \"Carusiana\" (per il centenario della morte di Enrico Caruso, eseguita a Mechanics Hall), la \"Kresge Organ Symphony,\" commissionata da MIT ed eseguita a Kresge Auditorium; \"Missa Pamphyliana,\" eseguita alla Basilica di Sant'Ubaldo di Gubbio ; \"The Annunciation\", cantata per coro, solisti, ed archi; \"Suite Siciliana\" (op. 145) per due violini, pianoforte, ed orchestra da camera; varie Sinfonie d'Organo; un concerto per pianoforte ed organo; ed una gran quantit\u00e0 di musica organistica.\nCome concertista di pianoforte, Ciampa si nota in particolare per le sue interpretazioni di Chopin. Lui ha commemorato il suo bicentenario a Boston con sei concerti alla First Church.\nLe sue pubblicazioni includono \"Gigli\" , \"The Twilight of Belcanto\" (\"Il crepuscolo del belcanto\"), con un'intervista al soprano Virginia Zeani, e \"Don Lorenzo Perosi.\""}
{"id": "130818", "revid": "79712179", "url": "https://it.wikipedia.org/wiki?curid=130818", "title": "Tim", "text": ""}
{"id": "130826", "revid": "1632387", "url": "https://it.wikipedia.org/wiki?curid=130826", "title": "Stele di Axum", "text": "La cosiddetta stele di Axum (in amarico: \u12e8\u12a0\u12ad\u1231\u121d \u1210\u12cd\u120d\u1275 \"ye\u2019\u0101kisumi \u1e25\u0101wiliti\") \u00e8 un obelisco in pietra basaltica a sezione rettangolare conservato ad Axum, in Etiopia. Il monumento \u00e8 alto 23,40 metri e pesa circa 150 tonnellate.\nStoria.\nLa stele fu realizzata tra il I e il IV secolo dagli abitanti del Regno di Axum. In epoca moderna venne rinvenuta semi-interrata e spezzata in tre tronconi alla fine del 1935 da soldati italiani impegnati nella guerra d'Etiopia. La stele era una dei circa cinquanta obelischi che si trovavano nella citt\u00e0 di Axum al momento del ritrovamento.\nLa stele in Italia.\nI frammenti della stele furono trascinati da centinaia di soldati italiani ed eritrei con un viaggio di due mesi fino al porto di Massaua, trasportati fino a Napoli a bordo del piroscafo \"Adua\", dove giunsero il 27 marzo 1937. \n&lt;br&gt;Vennero quindi trasportati a Roma, dove furono restaurati e ricomposti. L'obelisco fu collocato il 28 ottobre 1937 in Piazza di Porta Capena in occasione dei 15 anni della Marcia su Roma e del primo anniversario dell'Impero, di fronte al Ministero delle colonie (oggi sede della FAO) e al Circo Massimo, e le cui operazioni furono coordinate da Ugo Monneret de Villard. \n&lt;br&gt;Assieme alla stele arriv\u00f2 in Italia anche il monumento al Leone di Giuda, per anni esposto alla stazione Termini e infine restituito all'Etiopia nel 1970 e collocato di fronte alla stazione di Addis Abeba. \nPer assicurarne la tenuta, l'obelisco fu rinforzato dall'interno con cunei di metallo, mentre la superficie dovette essere restaurata in pi\u00f9 punti.\n&lt;br&gt;Il 10 settembre 1943 l'obelisco, colpito da raffiche di armi automatiche durante la battaglia di Porta San Paolo, sub\u00ec ulteriori danni, e negli anni successivi il suo posizionamento ai margini di una zona di grande traffico lo espose a un forte inquinamento atmosferico.\nLa restituzione tra le polemiche.\nL'Italia si propose di restituire la stele all'Etiopia, in quanto prelevato come bottino di guerra, il 15 settembre 1947, data di entrata in vigore del trattato di pace del 10 febbraio 1947, con la promessa di restituzione in diciotto mesi di tutto il bottino della Guerra di Etiopia. Nel 1969 il Ministero degli Affari Esteri decise di rinviarlo alla corte dell'imperatore Hail\u00e9 Selassi\u00e9. &lt;br&gt;Questi tuttavia, di fronte agli enormi costi relativi al trasporto, lo dichiar\u00f2 un suo dono personale agli italiani, lasciandolo quindi sul territorio italiano stesso. Un'altra versione recita che la Farnesina addirittura pag\u00f2 l'equivalente stimato per il trasporto all'Etiopia, la quale, al momento di riprendere il monumento, non avendo pi\u00f9 la somma concessagli, decise di lasciarlo all'Italia come pegno della rinnovata amicizia.\nLe successive vicende politiche etiopiche, la deposizione dell'imperatore nel 1974 e la rinnovata richiesta di restituzione del nuovo governo rimisero in moto l'obelisco. In Italia ci furono tuttavia vari tentennamenti e perplessit\u00e0 sull'opportunit\u00e0 di restituire il monumento, che alla fine venne prima restaurato nell'ottobre 2002, e poi smontato in 3 parti il 7 novembre dell'anno successivo. \nNumerose polemiche accompagnarono lo smantellamento, che fu contestato in particolare dal critico d'arte Vittorio Sgarbi, argomentando che un legittimo governo etiope lo avrebbe, infine, donato all'Italia, come testimoniato anche dal duca Amedeo d'Aosta, il quale in un'intervista aveva parlato di \u00abun dono del clero di Axum alla citt\u00e0 di Roma\u00bb.\nIl primo frammento dell'obelisco ripart\u00ec per l'Etiopia il 18 aprile 2005 dall'aeroporto di Pratica di Mare. L'aereo utilizzato fu l'Antonov An-124. Il suo ritorno fu accolto in Etiopia con grandi festeggiamenti, anche se nei primi tempi la stele rimase ancora smontata, abbandonata ed esposta alle intemperie sotto una tettoia nel Parco Archeologico di Axum. Ci\u00f2 diede adito, in Italia, a nuove polemiche sulla restituzione: non mancarono proposte di ricostruirne una copia nel luogo dove si trovava davanti alla sede della FAO, o di richiederla indietro (nel 2008 Vittorio Sgarbi incoraggiava il neo-sindaco di Roma Gianni Alemanno a tentare di riavere indietro l'obelisco dall'Etiopia, dato lo stato di degrado in cui si trovava).\nIl 4 giugno 2008 fu aperto ad Axum il cantiere per ricomporre il monumento, con l'assistenza dell'Istituto Centrale per il Restauro come da accordi fra il governo etiope e quello italiano. La rierezione dell'obelisco fu ufficialmente celebrata il 4 settembre 2008 alla presenza di migliaia di persone, delle massime autorit\u00e0 etiopi e della delegazione italiana guidata dal sottosegretario agli Esteri Alfredo Mantica (compagno di partito dell'allora neo-sindaco di Roma), e la stele ricollocata accanto alla stele gemella nella valle del Tigr\u00e8.\nBibliografia.\nArticoli dei quotidiani sulla Stele di Axum:"}
{"id": "130827", "revid": "697352", "url": "https://it.wikipedia.org/wiki?curid=130827", "title": "Auckland (disambigua)", "text": ""}
{"id": "130828", "revid": "104458", "url": "https://it.wikipedia.org/wiki?curid=130828", "title": "Carlo III il Grosso", "text": ""}
{"id": "130832", "revid": "765341", "url": "https://it.wikipedia.org/wiki?curid=130832", "title": "Nicholas Negroponte", "text": "Biografia.\nNato a New York nel 1943 da madre statunitense di origini greche e padre greco, \u00e8 venuto presto a contatto con l'Europa, studiando in un collegio svizzero; si \u00e8 in seguito laureato in architettura a Boston, presso il prestigioso Massachusetts Institute of Technology (\"MIT\") dove ha conseguito il dottorato in computer-aided design. Nel 1966, a ventitr\u00e9 anni, \u00e8 diventato membro di facolt\u00e0, cominciando la carriera di ricercatore, professore e conferenziere. \u00c8 il fratello del diplomatico americano John Negroponte. Soffre di dislessia.\nTra i suoi pi\u00f9 importanti lavori vi sono gli studi sul \"Computer Aided Design\" (CAD) e la fondazione del 'Architecture Machine Group', un gruppo di pensatori dedicato allo studio e allo sviluppo di nuove interfacce uomo-macchina.\nHa lavorato anche alla IBM sui progetti del primo personal computer e ad alcuni studi del dipartimento della Difesa degli Stati Uniti, grazie al quale pot\u00e9 essere tra i primi internauti dell'epoca, quando l'embrione della futura Internet era ancora un progetto militare.\nAssieme a Louis Rossetto, Negroponte ha fondato \"Wired\", una celebre rivista statunitense di tecnologia e attualit\u00e0, alla quale ha contribuito periodicamente con un articolo mensile dal 1993 fino al 1998. Ha lavorato anche come consulente esterno per molte societ\u00e0 operanti nel campo delle tecnologie, tra cui Motorola Inc. Ha insegnato alle Universit\u00e0 di Yale, del Michigan e di Berkeley.\nMediaLab.\nNel 1985, al MIT, fu cofondatore insieme a Jerome Wiesner di uno dei pi\u00f9 prestigiosi laboratori del mondo: il MediaLab. Dopo sette anni passati a raccoglier fondi, riuscirono a creare quello che assomigliava al \"Salon des Refus\u00e9s\" del 1863 di Parigi, raccogliendo tutti coloro che erano valenti, ma non riuscivano ad inserirsi nei filoni di ricerca pi\u00f9 importanti di allora: i sistemi operativi, le reti e i relativi protocolli, i linguaggi di programmazione e l'architettura di sistema.\nAlla fondazione del MediaLab, ricorda Negroponte, parteciparono categorie molto dissimili tra di loro e che in certi casi sollevavano molti dubbi sulla loro presenza in quel gruppo. Vi erano, oltre a lui e Wiesner, un regista cinematografico, un designer grafico, un musicista, un fisico, due matematici e alcuni ricercatori in campo multimediale. Lo scopo del laboratorio era pensare, prevedere, progettare e realizzare sistemi di interfaccia tra l'uomo e il computer, facilitando il pi\u00f9 possibile l'interazione tra chi chiede informazioni e servizi e chi li fornisce. Sono stati portati avanti moltissimi progetti e molti di questi, o le loro conclusioni, non sono rimasti delle relazioni chiuse in qualche armadio, ma hanno influenzato la nostra vita. Nel giro di pochissimi anni il MediaLab \u00e8 passato da quel manipolo di audaci a ben trecento persone, con piccoli finanziamenti da parte di enti governativi statunitensi e aziende private, e nel 1985, solo 5 anni dopo la fondazione, l'architetto Ieoh Ming Pei costru\u00ec l'attuale sede, dando maggior risalto ed importanza a quello che oggi \u00e8 considerato il fiore all'occhiello dell'istituto.\nAttualmente i campi di ricerca del Lab spaziano ad ampio raggio andando dalla stampa tridimensionale alla musica, dall'olografia alla grafica computerizzata, dalla cognizione umana alle reti, agli agenti intelligenti alla computazione. Nella storia del laboratorio all'estero sono ricordati un paio di eventi significativi della sua importanza: la collaborazione con la Repubblica d'Irlanda (2000-2005) e con l'India (2001-2003), per tentare di portare anche in questi due paesi la stessa esperienza di Boston. In Irlanda venne fondato il 'Media Lab Europe', che ha per\u00f2 dovuto chiudere nel 2009 per mancanza di fondi, e in India il 'Media Lab Asia', che ha portato il governo indiano a finanziare progetti di ricerca di aziende locali col MediaLab di Boston.\nBeing Digital.\nQuando il suo libro, \"Being Digital\", venne pubblicato per la prima volta nel 1995 divenne subito un best seller e da allora \u00e8 stato pubblicato in 25 lingue. Le tematiche e i problemi affrontati, sono quelli che ha vissuto come ricercatore e come persona. Il discorso inizia col definire il bit, che \u00e8 la parte pi\u00f9 piccola dell'informazione digitale, cos\u00ec come l'atomo lo \u00e8 per la materia. Tramite esso si pu\u00f2 descrivere il mondo materiale in molte delle sue componenti, basti pensare ai cd audio che sono la rappresentazione dei suoni in forma di '0' e '1' dei quali viene descritta l'onda audio, o i libri che possono essere codificati usando un opportuno schema di rappresentazione dei caratteri alfanumerici.\nMa il bit non \u00e8 solo la rappresentazione statica dell'informazione, \u00e8 anche trasmissione e qui compaiono all'orizzonte alcuni problemi come il tipo e la velocit\u00e0 del mezzo trasmissivo e la sua ottimizzazione, per non inondare la rete con bit superflui. Negroponte descrive varie soluzioni come la semplice compressione dell'informazione (specie per i flussi audio/video), l'utilizzo del mezzo pi\u00f9 adatto per una determinata trasmissione dati, l'ottimizzazione dei sistemi usati dall'utente con tecnica 'pull'(cio\u00e8 'tirare' a s\u00e9 l'informazione desiderata e non selezionare da un'inondazione di bit) e soprattutto non legare una tecnologia o fissare dei parametri di irradiamento dei bit con l'informazione stessa. Su quest'ultimo argomento ci si sofferma nel libro per varie pagine leggendo di come vennero seguite le politiche sbagliate e si discusse per alcuni anni dei soli parametri trasmissivi televisivi, nel tentativo di passare ad una qualit\u00e0 migliore, senza capire che innanzitutto bisognava migrare dall'analogico al digitale e che il problema dei parametri bisognava lasciarlo risolvere agli apparecchi di ricezione degli utenti finali.\nIl libro continua il suo viaggio analizzando il modo con cui far comunicare l'uomo col computer e il computer con l'uomo, ricordando di quando la grafica al computer fosse un argomento sconosciuto, le interfacce amichevoli considerate degli orpelli inutili e cominciarono i primi studi sull'olografia. Negroponte fa capire che la comunicazione in entrambi i sensi dev'essere semplice ed immediata, come se si avesse di fronte un altro essere umano, che capisce noi e i nostri messaggi nascosti nella voce o nella mimica facciale, che conosce i nostri gusti e compie azioni anche senza che glielo diciamo e poi ci riassume il suo operato. \u00c8 in questa ottica che vengono considerati gli 'smart agents' (agenti intelligenti), delle entit\u00e0 software (ma anche hardware) evolute con straordinarie capacit\u00e0 di comprensione dell'uomo che potranno, in futuro, essere considerati parte integrante di qualsiasi abitazione, pronti a registrare i programmi di nostro interesse o a tenere pulita la casa. Saranno dei maggiordomi virtuali che potrebbero essere visualizzati per tutta la casa in tre dimensioni grazie a futuristici proiettori olografici, rassomigliando a quel dottore non reale che \u00e8 presente in una delle pi\u00f9 recenti serie televisive di \"Star Trek\", la \"Voyager\".\nAl termine del libro viene mostrato come il futuro potrebbe essere, o nel frattempo \u00e8 gi\u00e0 diventato, per tutti noi grazie alla posta elettronica o ai microchip inseriti nei giocattoli. Grazie all'asincronicit\u00e0 delle e-mail non \u00e8 necessario che due persone siano occupate nello stesso momento in una comunicazione per scambiarsi informazioni, basta che entrambe abbiano un riferimento telematico verso il quale mandare i propri messaggi, che potrebbero essere anche dei minivideo in cui uno parla all'altro e non dei semplici testi. E questo pu\u00f2 cambiare le nostre abitudini di vita, come lavorare la domenica, ma non il luned\u00ec perch\u00e9 il nostro turno di lavoro si basa su quello di chi vive e lavora allo stesso progetto dall'altro capo del mondo. La tecnologia poi ci seguir\u00e0 dovunque con computer tascabili da centinaia di MHz di potenza come i palmari, o la indosseremo sotto forma di antenna per il nostro sistema di comunicazione senza fili mentre andremo in giro per la citt\u00e0 consultando una mappa millimetrica con l'aggiornamento della nostra posizione in tempo reale.\nTecnologia che non 'lascer\u00e0 in pace' nemmeno i bambini con giocattoli che rispondono agli stimoli esterni o interagiscono con i pezzi del giocattolo, e qui viene segnalato uno dei primi esperimenti con la LEGO. Nemmeno le nostre case saranno lasciate in pace col tostapane che parler\u00e0 col frigorifero per sapere se gli elementi della colazione preferita dal padrone ci sono o \u00e8 meglio dare disposizioni al computer centrale per fare un'ordinazione al supermercato sotto casa, comunicando tutte queste informazioni tramite i cavi dell'elettricit\u00e0. Questo \u00e8 quanto si aspetta di vedere Negroponte, e molti altri ricercatori del MediaLab, per i prossimi decenni.\nIl computer da 100 dollari.\nUn problema che sta molto a cuore a Negroponte e a sua moglie Elaine \u00e8 il divario digitale e informativo dei paesi del terzo mondo. Entrambi hanno gi\u00e0 avviato con successo ben tre scuole in Cambogia, fornendole di computer e connessione a banda larga. A seguito di questa esperienza, Negroponte ha cominciato a realizzare un progetto ambizioso: introdurre l'informatizzazione e i dispositivi informativi come i computer l\u00e0 dove a malapena giunge la corrente elettrica. L'annuncio \u00e8 stato dato il 28 gennaio 2005 a Davos (Svizzera), durante il Forum Economico Mondiale di quell'anno. In quella sede Negroponte ha anche affermato di avere gi\u00e0 importanti partner commerciali pronti a fornire tecnologie, cervelli e fondi, per comparire nella lista dei finanziatori, tra cui AMD, Google, Motorola, Samsung, News Corporation (facente parte del gruppo di Rupert Murdoch) e il progetto Linux, che fornir\u00e0 il sistema operativo.\nIl progetto viene destinato, per il momento, ad alcuni paesi come la Thailandia, l'India e la Cina. E proprio quest'ultima ha dimostrato molto interesse sia per la tecnologia molto semplice e a basso costo che potr\u00e0 essere portata facilmente in tutto il vasto Paese, sia per la gi\u00e0 espressa voglia di indipendenza da prodotti costosi e proprietari. L'idea di fondo \u00e8 quella del $100 laptop, un computer portatile, tecnologicamente non costoso (intorno ai 100 dollari), elettricamente non troppo oneroso, con una suite completa di programmi non proprietari, orientato alla connessione ed indirizzato principalmente alle nuove generazioni.\nOltre a ci\u00f2 bisogna considerare il fatto che i paesi citati non offrono situazioni meteorologiche ottimali per i computer, fuori dagli uffici climatizzati e ben aerati, quindi il grande test tecnologico che questi computer dovranno superare sar\u00e0 la loro funzionalit\u00e0 e adattabilit\u00e0 a polvere, umidit\u00e0, scossoni, cadute e bagnato. Per questo si stanno studiando le potenzialit\u00e0 di impiego del brevetto traspirante e impermeabile Geox per l'impianto di aerazione del PC. Un ulteriore problema che i ricercatori dovranno risolvere \u00e8 la facilit\u00e0 di riparazione, visto che i luoghi da immaginare per questi PC sono zone rurali contadine in cui la citt\u00e0 pi\u00f9 vicina si trova a cento chilometri di distanza e un viaggio sino ad essa \u00e8 un'avventura.\nLa distribuzione di questi 'gioiellini', poco potenti e scarsamente attraenti davanti alle tecnologie informatiche a cui l'occidente \u00e8 abituato, ma vitali in quelle aree, seguir\u00e0 un progetto ancor pi\u00f9 ampio che non \u00e8 solo di informatizzazione, bens\u00ec di istruzione. Il fine principale infatti sar\u00e0 quello di sostituire i libri di testo con delle poco costose copie in formato digitale."}
{"id": "130846", "revid": "54354", "url": "https://it.wikipedia.org/wiki?curid=130846", "title": "Koteka", "text": "La koteka (nota anche come astuccio penico o coprifallo) \u00e8 un indumento, ottenuto essiccando e svuotando una zucca o zucchina perlopi\u00f9 appartenente alla specie Lagenaria siceraria di forma adatta o appositamente adattata, in cui viene inserito il pene, celandolo cos\u00ec alla vista.\nIl suo uso \u00e8 attestato in diverse parti del mondo, dall'Africa subtropicale al Nordamerica ed \u00e8 diffuso soprattutto presso diversi gruppi etnici (tra cui Dani, Lani, Moni, Mee, 'Nggem, Yali, Walaak, Baruya) delle zone montuose della Nuova Guinea, dell'Irian Jaya e della Papua Nuova Guinea, dove gli uomini la indossano tenuta eretta da un filo di rotang (palma tropicale), a sua volta legato a una cintura all'altezza del pube.\nVi sono vari tipi di koteka: a seconda dell'uso (caccia, danza, occasioni mondane, ecc.) e delle trib\u00f9, l'astuccio penico assume forme e dimensioni diverse. . La koteka non indossata viene talvolta utilizzata anche come semplice contenitore, ad esempio per il tabacco."}
{"id": "130847", "revid": "123888663", "url": "https://it.wikipedia.org/wiki?curid=130847", "title": "Fra Giovanni da Verona", "text": "Biografia.\nLe notizie sulla vita di Fra Giovanni da Verona, prima che egli componesse le celebri tarsie del coro e della sacrestia della chiesa di Santa Maria in Organo a Verona, sono piuttosto scarne, ma da documenti perugini pubblicati da Stefano Felicetti nel 2005 \u00e8 emerso che era figlio di un certo Marco \"de Tachis\" di Verona (famiglia nota anche come Tacca o Tacco).\nNacque nella citt\u00e0 veneta intorno al 1457 e venne presto avviato alla vita monastica nell'ordine dei Benedettini e pi\u00f9 esattamente nella congregazione degli Olivetani. Nel 1476 era presente nell'abbazia di Monte Oliveto Maggiore, nelle vicinanze di Siena, ove gi\u00e0 operava come qualificato scultore. Negli anni 1481-1487 lavor\u00f2 con una certa intensit\u00e0 in Umbria, dividendosi tra Perugia e Spoleto: rimangono dettagliate notizie di varie committenze, di almeno due viaggi da queste localit\u00e0 verso Roma (1483 e 1487), della collaborazione locale con Melchiorre di Antonio da Reggio Emilia, oltre che della presenza di garzoni e fornitori di materiale di lavoro.\nLa vita tra i monaci Olivetani, cui rimase sempre legato, costitu\u00ec anche - stante il motto benedettino \"ora ed labora\" - per Fra Giovanni occasione di apprendistato nell'arte dell'intarsio e della lavorazione del legno: egli apprese i fondamenti di tale arte (la scelta dei legni, la loro trattazione con sostanze impregnanti, il taglio e l'incastro dei listelli, l'uso dei mastici, di colle speciali ecc.) da un converso noto come Fra Sebastiano da Rovigno.\nDopo la non breve permanenza in Umbria, si sa che nel 1493 egli era attivo come architetto presso il monastero di Santa Maria in Organo di Verona. I lavori per gli stalli del coro, con le magnifiche spalliere intarsiate - raffiguranti vedute di \"citt\u00e0 ideali\" e di chiese rinascimentali, di immagini di santi, di armadi con oggetti di varia natura, ecc. - vennero eseguiti tra il 1494 e il 1499. Nel 1500, prima di recarsi a Roma per le celebrazioni del Giubileo, fece in tempo a realizzare l'elegante leggio posto al centro del coro.\nA Verona, presso il monastero, fu a sua volta a capo di una bottega, maestro di una schiera di aiuti tra i quali il nipote Gregorio, Francesco Begano, e altri valenti monaci olivetani (Fra Raffaele Maroni da Brescia, Fra Matteo di Trento, Fra Vincenzo dalle Vacche da Verona).\nLa fama della sua opera, come attesta anche il Vasari, fu tale che la sua arte venisse richiesta in molte parti d'Italia e finanche da papa Giulio II.\nRealizz\u00f2 tra il 1503 e il 1506 gli stalli dell'abbazia di Monteoliveto Maggiore, una parte dei quali venne poi collocata nel duomo di Siena. Tra il 1511 e il 1512 torn\u00f2 a Roma, in Vaticano, ove esegu\u00ec gli scranni e le tarsie per la Stanza della Segnatura. Poi fu a Lodi, impegnato nei lavori del coro ligneo della Cattedrale.\nNel 1519 l'infaticabile Fra Giovanni \u00e8 di nuovo documentato a Verona, ove fu impegnato sino al 1523 nell'esecuzione della sua opera capolavoro: la spalliera degli armadi posti sulla parete di destra nella sacrestia. Nell'ampia aula rettangolare - affrescata da Francesco Morone con i ritratti di personaggi illustri che furono accolti nell'ordine benedettino - Fra Giovanni realizz\u00f2 la superba spalliera divisa in dieci scomparti formate da coppie di colonnine finemente scolpite che sostengono altrettanti archi nei quali fanno mostra di s\u00e9 tarsie che, al solito, costituiscono uno straordinario campionario di soggetti di natura diversa (paesaggi, oggetti simbolo della Passione, armadi con libri e poliedri, animali da cortile, ecc.)\nLa sacrestia di Santa Maria in Organo.\nIl Vasari nelle sue \"Vite\" espresse sulla sacrestia di Santa Maria in Organo e sull'opera di Fra Giovanni il seguente lusinghiero giudizio:\nFra Giovanni non fu certo solo un valente artigiano; al contrario la frequentazione che egli ebbe, nel suo peregrinare per l'Italia, con molti importanti artisti dell'epoca (Andrea Mantegna, il Pinturicchio, il Sodoma, ecc) fanno di lui un rappresentante tipico dell'arte rinascimentale.Le tarsie lignee diventano infatti tra il XV e il XVI secolo espressione di quella passione per la prospettiva che entra prepotentemente nel gusto dei fruitori delle opere d'arte.\nLa rappresentazione di scorci di citt\u00e0 - come avviene anche per alcune tarsie del coro - ha evidenti affinit\u00e0 con le \"citt\u00e0 ideali\" dipinte nei quadri di Piero della Francesca, di Luciano Laurana, di Fra Carnevale e altri.\nL'amore per la matematica che sta alla base della prospettiva (e che spiega come Piero della Francesca fosse anche autore di testi quali \"De Perspectiva Pingendi\", \"De quinque corporibus regularibus\" e finanche il \"De Abaco\") vale a chiarire quella che \u00e8 forse la pi\u00f9 suggestiva singolarit\u00e0 delle tarsie di Fra Giovanni: le figure di poliedri che compaiono, frammisti a libri e ad altri oggetti incongrui, e che riempiono armadi che paiono aprirsi negli archi della spalliera, con l'effetto di \"trompe l'oeil\".\nSi tratta di poliedri di varie forme (riconosciamo poliedri platonici e archimedei, poliedri stellati e altri curiosi solidi), eseguiti con grande sapienza prospettica, che paiono suggeriti dalle celebri illustrazioni eseguite da Leonardo per il \"De Divina Proportione\" di Luca Pacioli; troppo simili per non supporre che Fra Giovanni - nella probabile ipotesi che sia stato lui l'autore anche dei cartoni preparatori - conoscesse direttamente tale opera."}
{"id": "130849", "revid": "1181", "url": "https://it.wikipedia.org/wiki?curid=130849", "title": "Campo vettore solenoidale", "text": ""}
{"id": "130854", "revid": "3115", "url": "https://it.wikipedia.org/wiki?curid=130854", "title": "Cavitazione", "text": "La cavitazione \u00e8 un fenomeno consistente nella formazione di zone di vapore all'interno di un fluido che poi implodono producendo un rumore caratteristico.\nCi\u00f2 avviene a causa dell'abbassamento locale di pressione, la quale raggiunge la tensione di vapore del liquido, il quale subisce cos\u00ec un cambiamento di fase a gas, formando bolle (\"cavit\u00e0\") contenenti vapore.\nLa dinamica del processo \u00e8 simile a quella dell'ebollizione. La principale differenza tra cavitazione ed ebollizione \u00e8 che nell'ebollizione, a causa dell'aumento di temperatura, la tensione di vapore sale fino a superare la pressione del liquido, creando quindi una \"bolla\" meccanicamente stabile, perch\u00e9 piena di vapore alla stessa pressione del liquido circostante; nella cavitazione, invece, \u00e8 la pressione del liquido a scendere improvvisamente, mentre la temperatura e la tensione di vapore restano costanti. Per questo motivo la \"bolla\" da cavitazione resiste solo finch\u00e9 non esce dalla zona di bassa pressione idrostatica; appena ritorna in una zona del fluido in quiete, la pressione di vapore non \u00e8 sufficiente a contrastare la pressione idrostatica e la bolla da cavitazione implode immediatamente. La temperatura raggiunta all'interno di una bolla di cavitazione pu\u00f2 essere molto elevata, tale da poter generare il fenomeno della sonoluminscenza, ma per lungo tempo \u00e8 risultata difficile da misurare. Delle stime spettroscopiche valutano la temperatura che pu\u00f2 essere raggiunta come simile (se non superiore) a quella della fotosfera solare (la parte pi\u00f9 fredda del sole).\nIl fenomeno pu\u00f2 avvenire sulle eliche delle navi, nelle pompe, nelle turbine idrauliche Francis e Kaplan e nel sistema vascolare delle piante.\nAffinch\u00e9 la cavitazione possa manifestarsi, occorre un substrato che agisca da centro di nucleazione: pu\u00f2 essere la superficie di un contenitore, impurit\u00e0 presenti nel liquido oppure altre irregolarit\u00e0. La temperatura ha una notevole influenza sulla cavitazione, poich\u00e9 altera la tensione di vapore. Se la temperatura aumenta, la maggiore tensione di vapore facilita la cavitazione.\nSi conviene usualmente di considerare una macchina idraulica in fase di cavitazione quando o la portata, o la prevalenza, o la potenza generata diminuiscono di pi\u00f9 del 3% rispetto a condizioni analoghe in assenza di cavitazione.\nLa cavitazione pu\u00f2 essere utilizzata anche come strumento di pulizia. La sua capacit\u00e0 attrattiva permette una pulizia per asportazione che viene usata non solo in ambito militare, ma anche in ambito medico, con l'impiego di micro pulizie e chirurgia. Ultimamente \u00e8 stata utilizzata per la pulizia di grandi superfici come quelle delle navi, soprattutto dalla marina militare statunitense.\nLa cavitazione \u00e8 stata proposta come una spiegazione dello schiocco delle articolazioni (dita, polsi, ecc.). Queste infatti sono tenute assieme da tessuti connettivi e legamenti. Tutte le articolazioni del nostro corpo sono circondate dal liquido sinoviale. Quando si piega o allunga il dito per far scrocchiare la nocca, si causa la separazione dell'articolazione, di conseguenza anche il tessuto connettivo che la circonda \u00e8 tirato. Sollecitando questo rivestimento, il volume aumenta con un conseguente calo di pressione che coinvolge anche il liquido sinoviale, facendo diminuire la solubilit\u00e0 dei gas disciolti in esso, che quindi formano delle bolle attraverso il processo di cavitazione. Quando l'articolazione \u00e8 distaccata abbastanza, la pressione si abbassa a tal punto da far collassare le bolle producendo il caratteristico suono. Ci vogliono dai 25 ai 30 minuti per far ridissolvere i gas nel fluido. Durante questo periodo le articolazioni non scrocchieranno, dopodich\u00e9 la cavitazione sar\u00e0 ancora possibile.\nProblemi dovuti alla cavitazione.\nIn genere la cavitazione \u00e8 un fenomeno indesiderato e fonte di problemi. In dispositivi come pompe ed eliche, la cavitazione provoca perdita di efficienza, emissione di rumore e danneggiamento dei componenti.\nIl collasso delle bolle da cavitazione infatti genera una grande quantit\u00e0 di rumore e un urto intenso: pu\u00f2 danneggiare pressoch\u00e9 qualunque materiale scavandovi dei fori. Se si verifica spesso, questo fenomeno pu\u00f2 ridurre la durata di eliche e giranti di pompe. Infine la cavitazione \u00e8 causa di attrito e turbolenza nel liquido, il che comporta un ulteriore calo di efficienza.\nIl collasso delle bolle provoca onde di shock, ossia onde di pressione che possono essere estremamente intense; inoltre, se l'implosione avviene vicino ad una parete solida, essa genera un microgetto liquido (\"impinging jet\") che erode il materiale costituente la parete e forma quelli che vengono chiamati \"pits erosivi\".\nEliche e pompe.\nCavitazione in aspirazione.\nLa cavitazione in aspirazione si ha quando la pompa aspira liquido in condizioni di bassa pressione, e si ha la formazione di vapore nella parte di ingresso della pompa. Le bolle di vapore attraversano la girante, e quando giungono nella sezione di uscita, l'alta pressione qui presente ne causa la violenta implosione, che crea il caratteristico rumore, come se la pompa stesse facendo passare della ghiaia. Ci\u00f2 comporta una consistente erosione della pompa sia in aspirazione che in mandata, con conseguente diminuzione delle caratteristiche idrauliche. La tendenza di una pompa (o altro dispositivo) alla cavitazione \u00e8 espresso dal concetto di NPSH (\"Net Positive Suction Head\"), in genere espresso in metri (sistema tecnico). In particolare l'NPSH(r) (acronimo per NPSH required) \u00e8 caratteristico della pompa ed esprime il patrimonio energetico del fluido richiesto per l'attraversamento della porzione della pompa compresa tra la flangia di aspirazione e la prima girante (perdite di carico, energia cinetica, eventuale dislivello). L'NPSH(a) (acronimo per NPSH available), strettamente legato al circuito, esprime il patrimonio energetico del fluido al livello della flangia di aspirazione, decurtato della quantit\u00e0 Psat(T)/\u03b3. Per assicurare il funzionamento in assenza di cavitazione si dovr\u00e0 avere che NPSH(a) &gt; NPSH(r).\nLa tendenza alla cavitazione di una pompa, sostanzialmente, \u00e8 correlabile ai seguenti fattori:\nCavitazione di scarico.\nLa cavitazione di scarico si manifesta quando la pressione di uscita della pompa \u00e8 molto alta. Normalmente si verifica quando la pompa sta lavorando a meno del 10% delle sue condizioni di massima efficienza.\nA causa della pressione elevata sull'uscita, la maggior parte del liquido ricircola nella pompa ed \u00e8 costretto a passare ad alta velocit\u00e0 nello spazio tra la girante e lo statore. L'alta velocit\u00e0 induce la formazione di vuoto (per effetto Venturi) e la conseguente formazione delle sacche di vapore. Una pompa funzionante in queste condizioni \u00e8 soggetta a rapida usura della girante e dello statore. Inoltre le condizioni di alta pressione favoriscono l'usura dei cuscinetti e delle guarnizioni. In condizioni estreme si pu\u00f2 avere la rottura dell'albero.\nLa cavitazione nei motori diesel.\nAlcuni motori diesel pi\u00f9 grandi soffrono dalla cavitazione a causa dell'alta compressione e delle pareti troppo sottili del cilindro.\nLe vibrazioni della parete del cilindro inducono un alternarsi di alta e bassa pressione nel liquido refrigerante contro la parete del cilindro.\nIl risultato \u00e8 la formazione di \"pits erosivi\" sulla parete del cilindro che finisce per lasciare filtrare il refrigerante nel cilindro e i gas di combustione nel refrigerante.\n\u00c8 possibile prevenire il fenomeno con additivi chimici nel liquido di raffreddamento che formino uno strato di protezione sulla parete del cilindro. Questo strato protettivo sar\u00e0 esposto anch'esso al fenomeno della cavitazione, ma si ricostituir\u00e0 rapidamente.\nSistema vascolare delle piante.\nLa cavitazione pu\u00f2 presentarsi nello xilema delle piante vascolari quando la depressione dell'acqua \u00e8 tale che l'aria dissolta in essa si separa e si espande fino ad occupare la cellula che costituisce il vaso o la trachea.\nLe piante sono in genere in grado di ripristinare lo xilema interrotto, per esempio con l'aumento della pressione prodotta dalle radici, ma per alcune, come la vite, il danno pu\u00f2 essere fatale.\nIn alcuni alberi il rumore prodotto dalla cavitazione pu\u00f2 essere udito.\nApplicazioni della cavitazione.\nCi sono casi in cui la cavitazione pu\u00f2 essere sfruttata. Per esempio i siluri a supercavitazione usati in ambito militare si avvolgono in una grande cavit\u00e0 prodotta per cavitazione. In questo modo viene eliminato il contatto con l'acqua e il siluro pu\u00f2 viaggiare a velocit\u00e0 molto elevate, anche supersoniche (anche se sulla possibilit\u00e0 di superare la velocit\u00e0 del suono in acqua, 5300 km/h, non si hanno documentazioni certe). Tra i siluri che utilizzano la supercavitazione uno dei pi\u00f9 noti \u00e8 il russo VA-111 Shkval.\nLa cavitazione ha un uso pratico nei sistemi di lavaggio ad ultrasuoni, per gioielli, parti di orologi ed altri piccoli oggetti. In questo caso le implosioni delle bolle agiscono pulendo le superfici. All'interno dei tessuti biologici (corpo umano) il fenomeno, che produce la rottura di deboli legami intermolecolari, porta alla formazione di radicali liberi; comunque la cavitazione \u00e8 impiegata, in campo medico, con frequenze di onde sonore, comprese fra 1 e 16 MHz, per l'effetto termico che riescono a produrre. In sonochimica costituisce un importante fenomeno energetico che promuove reazioni chimiche. Da alcuni anni (2002) la cavitazione viene impiegata anche nella medicina estetica, e attraverso delle apparecchiature apposite, pare sia utile nell'eliminare o ridurre le adiposit\u00e0 (liposuzione non chirurgica) tecnica intralipoclasica non cruenta.\nBiologia.\nIl gambero pistola usa un artiglio specializzato per generare un effetto di cavitazione, che gli permette di uccidere piccoli pesci.\nCavitazione nella fantascienza.\nIn \", la cavitazione \u00e8 un difetto della propulsione a curvatura che porta alla deformazione delle onde e alla instabilit\u00e0 dei campi di integrit\u00e0 strutturale quindi alla distruzione della nave stellare se il processo non viene interrotto.\nNella serie TV \" la cavitazione \u00e8 la propulsione prodotta dalla modifica del nucleo e delle due bobine di curvatura (vedi Gondola di curvatura) studiata per consentire alla nave stellare USS Voyager di raggiungere la Terra in un tempo molto pi\u00f9 breve; questa propulsione \u00e8 resa instabile dalla grande massa dell'incrociatore leggero di classe Intrepid quale la USS Voyager. Tale propulsione fu montata con successo, ma per un breve periodo, sulla navetta Delta Flyer."}
{"id": "130857", "revid": "6923", "url": "https://it.wikipedia.org/wiki?curid=130857", "title": "Reazione di idratazione", "text": "In chimica con il termine idratazione si identifica una classe di reazioni chimiche nelle quali una molecola di acqua viene addizionata ad un'entit\u00e0 molecolare (in genere una molecola di un'altra sostanza chimica).\nLa molecola che reagisce con l'acqua attraverso la reazione di idratazione non viene scissa, a differenza di quanto accade nell'idrolisi.\nIdratazione degli alcheni.\nL'acqua si addiziona agli alcheni in presenza di un acido forte che funge da catalizzatore. Il prodotto di reazione \u00e8 un alcool.\nAd esempio l'etilene disciolto in acqua in presenza di acido fosforico subisce una reazione di idratazione con formazione di etanolo.\nSi tratta di una reazione di addizione elettrofila che avviene in due stadi, in cui lo ione H+ funge da elettrofilo, e lo ione OH- funge da nucleofilo.\nLa reazione \u00e8 regiospecifica con orientamento Markovnikov. Per invertire questa selettivit\u00e0 si pu\u00f2 utilizzare l'idroborazione."}
{"id": "130859", "revid": "2039709", "url": "https://it.wikipedia.org/wiki?curid=130859", "title": "Animal Liberation Front", "text": "Animal Liberation Front (ALF) \u00e8 il nome usato da un'organizzazione che si autodefinisce animalista; Classificata dall'USDA, assieme alla PETA, come: \"potentially opening up its members to prosecution as terrorists\" (Si ritiene che al suo interno vi siano infiltrazioni di matrice terroristica).\nL'operato dell'ALF, similarmente a quello dell'ELF (Earth Liberation Front), \u00e8 caratterizzato dall'azione diretta nei confronti di enti, associazioni o istituzioni che, ad unica discrezione dei membri dell'ALF stessi, si siano resi colpevoli di atti contrari alle posizioni etiche dell'ALF, attuando, nei confronti di essi azioni di: sabotaggio, intimidazione e turbative dell'ordine pubblico.\nIl ciclo di conferenze presso l'Istituto di Studi Militari Marittimi, l'Accademia Militare di Modena e la Scuola di Guerra dell'Esercito in Civitavecchia, classifica l'ALF come forma di terrorismo non convenzionale, mentre il consiglio europeo inserisce l'ALF direttamente nelle organizzazioni terroristiche di primo piano, inserendoli fra i terroristi monotematici (single-issue terrorism) .\nAd oggi l'ALF \u00e8 ritenuta direttamente responsabile di oltre 60 attentati terroristici documentati; In particolare il CRSA (Centro Ricerche e Servizi Ambientali) e l'USDA (U. S. Department of Agriculture) contestano all'ALF l'invio di pacchi bomba, e l'installazione di dispositivi incendiari od esplosivi in universit\u00e0, ospedali e ristoranti.\nOrigini.\nL'Animal Liberation Front ovvero Fronte per la Liberazione degli Animali si costituisce nel 1976 in Inghilterra, gi\u00e0 dall'inizio degli anni ottanta rivendica azioni negli Stati Uniti ed in Europa.\nPer suscitare clamore tra l'opinione pubblica, l'ALF inizia a commettere azioni dirette, quali appropriazione indebita degli animali dagli allevamenti, stabulari o laboratori, danneggiamenti nei centri farmaceutici, ospedali ed universit\u00e0, il danneggiamento delle strutture di aziende il cui profitto, secondo i membri dell'ALF, sarebbe legato ad attivit\u00e0 di sfruttamento degli animali o del loro lavoro.\nLo scopo dell'ALF, secondo l'ALF medesima risulta essere: \"causare deliberatamente perdite finanziarie a coloro i quali sono ritenuti colpevoli di attuare procedure di sfruttamento degli animali, con il ricorso al danneggiamento e alla distruzione della propriet\u00e0.\"; Nel lungo termine, l'ALF si propone di causare il fallimento finanziario delle imprese che perseguono o ottengono il loro profitto tramite uso o sfruttamento degli animali in qualunque sua forma (es. apicoltori che ottengono miele e altri prodotti dalle arnie attraverso il lavoro delle api); L'ALF dichiara inoltre che gli attivisti operano autonomamente ed anonimamente in piccoli gruppi (definiti cellule) o individualmente e non sono dotati di una struttura centralizzata o di coordinamento, n\u00e9 interagiscono fra di essi, ci\u00f2 si deve alla consapevolezza dell'illegalit\u00e0 delle proprie metodiche.\nObiettivi.\nGli obiettivi principali che l'ALF dichiara di perseguire risultano essere:\nCritiche.\nLe maggiori critiche all'operato dell'Animal Liberation Front provengono dalla Lega Anti Vivisezione (LAV) e dall'Ente Nazionale Protezione Animali (ENPA): sebbene tali organizzazioni condividano l'ideologia della tutela animale hanno mosso diverse critiche circa l'operato ed il metodo di azione dell'ALF, in particolare critiche sono state sollevate riguardo al rogo del bioparco di Torino, nel quale hanno perso la vita oltre 40 rapaci e diversi ricci rimasti carbonizzati. Tale azione ha sollevato proteste sui metodi operativi dell'ALF anche da parte dell'opinione pubblica. Non sono mancate critiche anche nel caso dell'avvelenamento di panettoni, gesto dovuto al presunto coinvolgimento delle aziende produttrici nel fornire fondi a enti di ricerca biomedica.\nI direttivi dell'Azienda sanitaria locale (AUSL) hanno invece criticato aspramente i furti di cavie da laboratorio, in quanto il comparto medico sostiene trattarsi di animali infetti, la loro eventuale liberazione od il contatto con l'uomo rappresenterebbe un grave rischio per la salute pubblica e potrebbe portare alla diffusione incontrollata di malattie per le quali non vi sono ancora cure adeguate.\nAzioni.\nAlcune delle azioni dirette dichiarate dall'ALF sono :\nAttivisti dell'ALF.\nIl teorico dell'ALF era Barry Horne, uno spazzino che decise di dedicare la propria vita ai diritti degli animali. Catturato e condannato a 18 anni di carcere per terrorismo in seguito ad alcuni atti di sabotaggio e danneggiamento nei confronti di macellerie e pelliccerie e illeciti tra cui il furto di pollame da un allevamento avicolo e 36 beagles all'universit\u00e0 di Oxford."}
{"id": "130865", "revid": "838137", "url": "https://it.wikipedia.org/wiki?curid=130865", "title": "Socialisti Uniti per l'Europa", "text": "Socialisti Uniti per l'Europa \u00e8 stata una lista elettorale di ispirazione socialista presentata alle elezioni europee del 2004, costituita dal Nuovo PSI, dal Movimento di Unit\u00e0 Socialista di Claudio Signorile e da altri movimenti e partiti socialisti attivi su scala regionale.\nLa lista super\u00f2 il 2% dei consensi a livello nazionale, eleggendo due parlamentari europei, Alessandro Battilocchio e Gianni De Michelis (entrambi del Nuovo PSI), nelle circoscrizioni centro e sud.\nL'apporto decisivo al significativo risultato della lista venne dalle regioni del Mezzogiorno, in particolar modo dalla Calabria, dove l'apporto del movimento socialista facente capo a Saverio Zavettieri, contribu\u00ec a far registrare per la lista un dato superiore al 7% a livello regionale.\nEssendo sia Battilocchio che De Michelis esponenti del NPSI, alleato del centro-destra, a entrambi fu inizialmente impedita l'iscrizione al gruppo Socialista al Parlamento europeo: i due eurodeputati poterono accedere al gruppo solo dopo la loro adesione al ricostituito Partito Socialista, facente riferimento al centro-sinistra."}
{"id": "130866", "revid": "6923", "url": "https://it.wikipedia.org/wiki?curid=130866", "title": "Geri Halliwell", "text": "Dopo aver tentato di entrare nel mondo dello spettacolo in qualit\u00e0 di modella e ballerina nei primi anni novanta, nel 1994 \u00e8 entrata a far parte delle Spice Girls, gruppo musicale che ha permesso di farla conoscere al mondo intero attraverso la pubblicazione di dischi dai risultati di vendita eccellenti. Ha abbandonato il gruppo nel 1998, suscitando grande clamore nella stampa e tra gli affezionati del gruppo, per preparare il lancio della sua carriera in qualit\u00e0 di cantante solista, avvenuto nel 1999 con la pubblicazione del primo album \"Schizophonic\", seguito da \"Scream If You Wanna Go Faster\" (2001) e \"Passion\" (2005).\nTra i suoi singoli di maggior successo si ricordano \"Look at Me\", \"Mi Chico Latino\", \"Lift Me Up\" e, soprattutto, la cover di \"It's Raining Men\".\nNella sua carriera ha venduto 90 milioni di dischi, 75 milioni come membro del gruppo (sugli 85 milioni totali), e 15 milioni come artista solista (5 milioni di album e 10 milioni di singoli), risultando pertanto la terza componente del gruppo per vendite complessive in carriera, e la seconda per vendite soliste.\nBiografia.\nOrigini.\nNata da madre di origine spagnola e padre britannico, a sedici anni abbandona il nucleo familiare per tentare la carriera nel mondo dello spettacolo. Ha cominciato lavorando come ballerina di nightclub, valletta della versione turca del quiz \"Ok, il prezzo \u00e8 giusto\u01c3\" e come modella. Ha anche posato nuda per riviste per soli uomini quali \"Penthouse\" e \"Playboy\", ma le foto vennero rese pubbliche solo dopo il successo riscosso insieme alle Spice Girls.\nL'esperienza con le Spice Girls.\nNel 1994, dopo aver letto un annuncio nel quale si selezionavano cinque ragazze che formassero insieme un gruppo musicale, la Halliwell partecip\u00f2 al provino che le permise di entrare nelle \"Touch\", che sarebbe poi diventato le Spice Girls.\nIl quintetto di ragazze, formato da Melanie C, Melanie B, Emma Bunton e Victoria Beckham, oltre che dalla Halliwell, ha lanciato il fortunato slogan \"Girl power\" (ossia la forza rappresentata dalle donne, una sorta di neofemminismo in chiave pop) e ha debuttato nel 1996 con il singolo \"Wannabe\", solo il primo dei numerosi successi che il gruppo riscosse in quegli anni.\nLa sua popolarit\u00e0 crebbe in maniera esponenziale proprio in quel periodo, fu oggetto di \"merchandising\" insieme alle sue colleghe diventando protagonista di innumerevoli campagne pubblicitarie, iniziative e addirittura di un film basato sulla loro carriera, e venne definita \"ginger spice\", collegato al colore dei suoi capelli, carattere distintivo della Halliwell rispetto alle altre ragazze.\nDopo due anni passati a dominare la classifiche mondiali, lasci\u00f2 la band durante una tourn\u00e9e mondiale il 31 maggio del 1998, suscitando un interesse mediatico sulla faccenda non indifferente.\n\"Schizophonic\" e \"Scream If You Wanna Go Faster\".\nDopo aver abbandonato il gruppo, registra un documentario di novanta minuti per l'emittente televisiva britannica Channel 4 e, dopo aver firmato un contratto con l'etichetta discografica EMI, debutta come solista nel 1999 con l'album \"Schizophonic\", pubblicato durante l'estate. L'album, che ottenne ottimi riscontri in classifica sia nel Regno Unito che nel resto del mondo, conteneva i singoli \"Look at Me\", che ha anticipato l'album uscendo nel mese di maggio, \"Mi Chico Latino\", \"Lift Me Up\" e \"Bag It Up\", tutti di ottimo successo commerciale. Ha anche partecipato ai BRIT Award del 2000 esibendosi con quest'ultima.\nNello stesso periodo \u00e8 stata anche ambasciatrice ONU e, sempre nel 1999, ha pubblicato l'autobiografia \"If Only\".\nDopo un anno di assenza dalle scene musicali, ma sempre presente in quelle della cronaca rosa, nel maggio 2001 ha lanciato il secondo disco \"Scream If You Wanna Go Faster\", presentandosi al pubblico con un \"look\" totalmente rinnovato, sfoggiando dei corti capelli biondi invece della chioma rossa per cui era nota. Il singolo di lancio del disco \u00e8 stato \"It's Raining Men\", cover del celebre brano delle Weather Girls inserito anche nella colonna sonora del film \"Il diario di Bridget Jones\" e usato da anni come sigla del talent show italiano \"Amici di Maria De Filippi\", ha ottenuto il quarto primo posto nella classifica britannica dei singoli e diventando il maggior successo della Halliwell in tutto il mondo, conquistando il vertice delle classifiche di Francia, Belgio e Italia, oltre a quella del Regno Unito.\nMinor successo ottennero i singoli successivi, la \"title track\" \"Scream If You Wanna Go Faster\" e \"Calling\" (uscita in Francia con una versione in lingua locale intitolata \"Au Nom De L'amour\"), che si piazzarono comunque tra i primi dieci posti della classifica britannica. Inoltre vinse il NRJ Music Award per la miglior canzone internazionale con \"It's Raining Men\" e venne nominata altre due volte ai BRIT Awards (le era gi\u00e0 capitato durante la promozione del primo disco). Il disco, anche questo pubblicato per la EMI, ha comunque ottenuto un ottimo successo commerciale raggiungendo la quinta posizione nella classifica degli album britannica.\n\"Passion\".\nDopo la promozione del secondo disco, la cantante si prese una pausa dall'attivit\u00e0 musicale. Nel 2002 ha pubblicato la seconda autobiografia, \"Just for the Records\", nella quale descrive il raggiungimento del successo e racconta dettagli della sua vita privata, e nello stesso anno \u00e8 uno dei giudici del talent show \"Popstars: The Rivals\", durante l'edizione che diede i natali alle Girls Aloud, gruppo musicale di successo. In questo periodo pubblica anche due videocassette di esercizi yoga insieme alla sua insegnante Katy Appleton intitolate \"Geri Yoga\" e \"Geri Body Yoga\". Ha partecipato inoltre in qualit\u00e0 di giudice negli Stati Uniti al programma \"All American Girls\" ed \u00e8 stata inviata speciale per la trasmissione di approfondimento \"Extra\", ha partecipato con dei cameo alla serie televisiva \"Sex and the City\" e al film \"Fat Slags\". Nel 2004 ha invece preso parte a diversi programmi dell'emittente britannica Channel 4.\n\u00c8 tornata sulle scene musicali solo nel dicembre del 2004 con la pubblicazione, sempre per la EMI, del singolo \"Ride It\", che raggiunse la quarta posizione della classifica britannica e doveva accompagnare la pubblicazione del suo terzo album, che tuttavia fu rimandato poich\u00e9 l'etichetta discografica si ritenne insoddisfatta della lista tracce. Dopo alcuni contrasti con la casa discografica, la cantante firm\u00f2 un nuovo contratto con la Innocent, che le permise finalmente di pubblicare il terzo disco, \"Passion\", nel giugno del 2005, accompagnato dal secondo singolo \"Desire\". Sia l'album che il singolo, tuttavia, si rivelarono insuccessi commerciali, fermandosi rispettivamente alla quarantacinquesima e alla ventiduesima posizione delle rispettive classifiche. Questo port\u00f2 la cantante e l'etichetta a interrompere la promozione del disco.\nLa \"reunion\" con le Spice Girls, l'attivit\u00e0 letteraria.\nDopo la nascita della sua prima figlia Bluebell Madonna, avuta dall'allora compagno Sacha Gervasi il 14 maggio del 2006, ha partecipato, nel novembre dello stesso anno, in qualit\u00e0 di ambasciatrice ONU ad una missione umanitaria in Zambia per la prevenzione contro l'AIDS.\nSempre in questo periodo ha annunciato di voler sospendere la sua attivit\u00e0 musicale e, nell'aprile del 2007, ha reso nota la nascita di un nuovo progetto non pi\u00f9 musicale, ma letterario.\nNel corso degli ultimi due anni (durante e dopo la gravidanza) ha scritto un testo sulle avventure di un personaggio immaginario, Ugenia Lavender, una serie di sei libri mensili pubblicati a partire dal maggio 2008 dalla casa editrice Pan Macmillian che conterranno le avventure di una ragazzina di nove anni e dei suoi amici. I sei volumi sono stati accompagnati da una colonna sonora, scritta e cantata da Geri stessa, e da alcuni cd-audioguida nei quali ha fatto anche da narratrice.\nNello stesso periodo \u00e8 stata annunciata una \"reunion\" delle Spice Girls, che ha portato la Halliwell in sala d'incisione per il loro ultimo singolo \"Headlines (Friendship Never Ends)\" e per \"Voodoo\", secondo inedito inserito nel \"Greatest Hits\" pubblicato poco prima dell'ultimo tour mondiale, avvenuto tra il dicembre 2007 e il marzo 2008. Dopo aver venduto numerose copie della prima serie di \"Ugenia Lavender\", ha avuto una proposta dalla casa editrice per una seconda e una terza serie di libri. Nell'agosto 2012 ha partecipato alla cerimonia di chiusura delle Olimpiadi con il resto delle Spice Girls cantando un remix delle canzoni \"Wannabe\" e \"Spice Up Your Life\", salendo su dei taxi che hanno fatto fare a lei e alle altre quasi il giro dello stadio.\nL'8 luglio 2016, a 20 anni dalla pubblicazione di \"Wannabe\", le Spice Girls nella formazione \"GEM\" ovvero Geri Halliwell, Mel B ed Emma Bunton pubblicano un video dove ringraziano i fans per essere stati al loro fianco per 20 anni e alludono ad una possibile reunion, poi effettivamente avvenuta nel 2019 (senza Victoria). Pochi mesi pi\u00f9 tardi spunta sul web l'audio di uno dei brani che le \"GEM\" hanno registrato come trio, \"Song for Her\".\n\"Angels In Chains\" e il quarto album.\nIl 19 giugno 2017, Geri Halliwell annuncia il suo ritorno sulle scene, dopo 12 anni dall'ultimo disco e singolo (non contando \"Half of Me,\" pubblicato nel 2013 ma solo in Australia), con il singolo \"Angels in Chains\", dedicato alla memoria di George Michael. \nVita privata.\nNel maggio del 2006 ha dato alla luce la sua prima figlia, Bluebell Madonna. Il padre della bambina \u00e8 lo sceneggiatore Sacha Gervasi, con cui ha avuto una relazione nel 2005.\nIl 15 maggio 2015 sposa Christian Horner, direttore sportivo del team di Formula 1 Red Bull Racing. Ne consegue secondo l'uso anglosassone che la sposa smetta di utilizzare il cognome da nubile ed usi il cognome del marito anche sui documenti ufficiali, in questo caso Geri Horner anche se per la sua carriera artistica continua ad utilizzare il suo cognome da nubile. Il 17 gennaio 2017 d\u00e0 alla luce il primo bambino dal marito, Montague George Hector Horner.\nNel 1996, durante una intervista con \"The Spectator\", ha dichiarato il suo sostegno al Partito Conservatore britannico per le elezioni generali del 1997, indicando l'ex Primo Ministro Margaret Thatcher come \"la prima Spice Girl\" oltre che \"pioniera del Girl Power\". Tuttavia, nelle successive elezioni del 2001, ha sostenuto Tony Blair, comparendo in una delle trasmissioni elettorali del Partito Laburista."}
{"id": "130867", "revid": "838137", "url": "https://it.wikipedia.org/wiki?curid=130867", "title": "Uniti nell'Ulivo", "text": "Uniti nell'Ulivo \u00e8 stata una lista elettorale formata da alcuni partiti italiani in occasione delle elezioni europee del 2004 e delle elezioni regionali del 2005, richiamante nel nome la coalizione dell'Ulivo che era stata al governo dal 1996 al 2001.\nA formare la lista furono:\nStoria.\nNascita della lista.\nNel 2003, Romano Prodi propone a tutti i partiti del centrosinistra di presentarsi alle successive elezioni europee del 2004 sotto un unico simbolo, con l'obiettivo di dare prova di unit\u00e0 e coesione. A raccogliere l'appello sono i due partiti maggiori della coalizione (Ds e Margherita), creando le basi per la costituzione, in futuro, di un unico partito riformista. All'appello rispondono anche lo SDI e il MRE, mentre si rifiutano di aderire al progetto la Federazione dei Verdi e il Partito dei Comunisti Italiani (che pure facevano parte de L'Ulivo). Diverso fu il caso dell'Italia dei Valori, che non prese parte all'iniziativa per il veto posto dallo SDI.\nUniti nell'Ulivo diventa cos\u00ec il nome della lista promossa da Prodi, con la speranza di poter consolidare e continuare questo percorso di unit\u00e0 fra le forze dell'area dell'Ulivo pure in occasione di successive elezioni nazionali, essendo da tempo questo fra i propositi di Prodi, il quale gi\u00e0 per le elezioni europee del 1999 aveva proposto un simile appello e per perseguire il progetto unitario era stato appositamente creato il movimento de I Democratici.\nLa lista viene ufficialmente annunciata il 12 febbraio 2004, concretizzando cos\u00ec l'appello e raggruppando quattro aderenti raccoglienti in s\u00e9 una sostanzialmente comune visione dell'Europa. La consultazione ha visto \"Uniti nell'Ulivo\" ottenere il 31% dei consensi, risultando la lista pi\u00f9 votata; tuttavia, alcuni esponenti contrari alla formazione della lista unitaria (il cosiddetto \"correntone DS\") obiettano che il risultato ottenuto \u00e8 uguale alla somma dei voti ricevuti da DS e Margherita nelle precedenti elezioni politiche del 2001. L'esponente della lista con il maggior numero di voti risulta essere Lilli Gruber; anche Michele Santoro risulta eletto con un ampio consenso personale.\nAl Parlamento europeo le componenti della lista unica si dividono in diversi gruppi parlamentari: i DS e lo SDI nel Gruppo del Partito del Socialismo Europeo (PSE); Margherita e i Repubblicani europei entrano nel Gruppo dell'Alleanza dei Democratici e dei Liberali per l'Europa (ALDE).\nNel febbraio 2005 i partiti della lista arrivano a siglare un nuovo patto di federazione, la \"Federazione dell'Ulivo\" (FED). L'esponente della Margherita Arturo Parisi, per\u00f2, non condivide questa scelta, ritenendo che la federazione non porti ad una sostanziale unit\u00e0 del partito. D'altro avviso la tendenza di Francesco Rutelli, contrario ad un'accelerazione verso il partito unico del centro-sinistra.\nPer le elezioni regionali del 2005 tenute in aprile, si riesce a trovare una intesa fra i partiti per la presentazione della lista in nove regioni delle quattordici chiamate al voto (la lista sar\u00e0 presente in Liguria, Lombardia, Veneto, Emilia-Romagna, Marche, Toscana, Lazio, Basilicata).\nIn seguito Prodi ha sollecitato la presentazione della lista unitaria anche alle politiche del 2006, ma una decisione dell'assemblea nazionale della Margherita (l'80% del partito \u00e8 contrario) blocca questa strada, preferendo competere col proprio simbolo per acquisire maggiori consensi. Questa decisione crea qualche agitazione nella coalizione dell'Unione di centrosinistra e d\u00e0 lo spunto per l'istituzione delle consultazioni primarie per la scelta del leader della coalizione che sar\u00e0 candidato alla presidenza del Consiglio.\nProdi \u00e8 sostenuto ufficialmente dalle forze che compongono \"Uniti nell'Ulivo\", e alle consultazioni, svoltesi il 16 ottobre 2005 \u00e8 stato eletto a grande maggioranza, candidato premier per il centro-sinistra. La vittoria alla primarie ha fatto s\u00ec che si rilanciasse l'idea di creare un grande Partito Democratico Italiano.\nLa federazione dell'Ulivo.\nCon l'esperienza delle liste \"Uniti nell'Ulivo\" si \u00e8 individuato l'orientativo raggio d'azione dell'Ulivo verso circa un terzo dell'elettorato. In preparazione della successiva ed importante sfida per il rinnovo del Parlamento nazionale e del Governo, si svolgono le elezioni regionali del 2005, in occasione delle quali il centrosinistra sigla una definitiva piattaforma organizzativa dando origine ad una nuova coalizione che prende il nome di L'Unione, dopo aver adottato, per breve tempo, la denominazione di \"Grande Alleanza Democratica\" (spesso individuata con l'acronimo Gad).\nParallelamente alla nascita dell'Unione, i partiti che avevano condiviso l'esperienza unitaria dell'Ulivo decidono di intensificare la loro collaborazione e di stringere un vero e proprio patto federativo, la \"Federazione dell'Ulivo\". L'intesa viene siglata il 26 febbraio 2005, in una larga convention, dove vengono create delle strutture sovra-partitiche alle quali DS, DL, SDI e MRE delegano alcune competenze e si impegnano ad avviare un dialogo privilegiato tra loro. Cos\u00ec, anche nelle competizioni regionali, si ripropone la lista \"Uniti nell'Ulivo\", seppure soltanto in 9 regioni su 14 chiamate al voto (nelle restanti 5 i partiti presentano ciascuno i propri simboli), confermando in linea di massima i propri consensi e cogliendo nell'elettorato un atteggiamento positivo verso la proposta di unit\u00e0.\nLe elezioni regionali del 2005, comunque, regalano all'intera Unione e alla Federazione dell'Ulivo risultati pi\u00f9 che positivi: la coalizione vince in ben 12 delle 14 regioni al voto; solo Lombardia e Veneto riconfermano le proprie giunte regionali di centrodestra, mentre il centrosinistra riconquista, tra gli altri, Piemonte, Lazio e soprattutto Puglia, finora considerate roccheforti della destra. La Fed raccoglie mediamente il 34,2% (sulla base delle 9 regioni in cui viene presentata la lista unitaria).\nLa struttura federale dell'Ulivo.\nLa Federazione dell'Ulivo era un'associazione politica, attiva nel 2005, nata per promuovere la realizzazione del progetto dell'Ulivo, ovvero quell'unione fra cattolici, liberali e socialdemocratici che per iniziativa di Romano Prodi ha avuto la sua prima comparsa nella coalizione che partecip\u00f2 alle elezioni politiche del 1996, dopo che modifiche nell'assetto politico italiano indirizzarono il Paese verso forme di bipolarismo, con la possibile formazione di soggetti politici di grandi dimensioni, riducendo la frammentazione in pi\u00f9 piccoli partiti.\nLa federazione, aperta all'adesione di altre associazioni a carattere nazionale, \u00e8 stata stretta fra quattro partiti, gli stessi che l'anno precedente avevano dato vita per le elezioni europee alla lista \"Uniti nell'Ulivo\": i Democratici di Sinistra (DS), Democrazia \u00e8 Libert\u00e0 - La Margherita (DL), i Socialisti Democratici Italiani (SDI) e il Movimento Repubblicani Europei (MRE).\nI partiti aderenti hanno un mezzo per organizzare ed esprimere una visione comune, alla federazione conferiscono una autonomia decisionale riguardo alla politica estera, europea e alle istituzioni. Dalle citt\u00e0 capoluogo di provincia ai parlamenti nazionali ed europei, i partiti sono tenuti ad attuare una forma di coordinamento del proprio impegno istituzionale.\nGli organi della federazione.\nVi \u00e8 un Presidente, che rappresenta gli organismi di direzione e ha il potere di convocarli, viene eletto da un Consiglio federale con almeno il voto dei due terzi dei membri. Su sua richiesta la federazione pu\u00f2 approvare all'unanimit\u00e0 il potere di deliberare su questioni rilevanti dell'agenda politica.\nAttorno alla sua figura lo statuto ha disposto una \u00abPresidenza\u00bb, con il coinvolgimento dei segretari dei partiti, composta anche da quattro membri designati dai DS, tre della Margherita, uno degli SDI e due rappresentanti delle associazioni.\nIl Consiglio Federale \u00e8 di 60 membri, per l'85% designati dai partiti, secondo i risultati elettorali raggiunti, fra questi devono trovare voce i gruppi parlamentari, i presidenti di regione, di provincia e i sindaci: per il restante 15% devono essere designati dalle associazioni aderenti.\nIn base alle votazioni tenute all'atto della sua costituzione, \u00e8 stato eletto presidente Romano Prodi, mentre la presidenza risulta composta dai segretari: Piero Fassino (DS), Francesco Rutelli (DL), Enrico Boselli (SDI), Luciana Sbarbati (MRE), quindi da Massimo D'Alema, Vannino Chiti, Anna Finocchiaro e Antonio Bassolino (componenti DS); Arturo Parisi, Dario Franceschini e Franco Marini (componenti Margherita); Roberto Villetti (SDI).\nI problemi della Federazione dell'Ulivo.\nDopo il voto amministrativo regionale, i partiti dell'Ulivo si preparano al decisivo appuntamento con le elezioni politiche. Alla fine del 2005, per\u00f2, sorge un ostacolo al progetto unitario, determinato da una decisione dell'assemblea generale della Margherita che, forte del consenso ottenuto singolarmente alle amministrative, sostiene di voler presentare la propria lista, autonoma, nella quota proporzionale della Camera all'atteso appuntamento delle elezioni politiche. Questa \u00e8 la linea del presidente del partito, Rutelli, che viene approvata dal 75% dei delegati del partito, contrapponendosi invece alla linea \"ulivista\" sostenuta da Arturo Parisi. Gli ulivisti, in un primo momento, minacciano un'uscita dal partito, ma alla fine decidono di portare avanti le loro proposte dall'interno.\nIn questa situazione, dunque, il progetto dell'Ulivo subisce una fase di arretramento, e questa, unita ad altre circostanze, spingono Prodi a chiedere l'organizzazione di elezioni primarie per scegliere, tramite la via della legittimazione popolare, il leader dell'Unione nonch\u00e9 candidato a diventare primo ministro in caso di vittoria elettorale, conferendo allo stesso una maggiore autonomia rispetto ai partiti.\nIntanto, per\u00f2, il progetto della federazione va incontro a una serie di problemi, anche in seguito ai referendum sulla procreazione medicalmente assistita che si svolgono a giugno 2005: i DS e gli SDI sono per il s\u00ec all'abrogazione della legge varata dal Governo Berlusconi giudicando restrittive le norme d'accesso ai trattamenti terapeutici; nella Margherita, pur lasciando libert\u00e0 di coscienza ai propri elettori, prevale la posizione dell'astensione (annunciata, a livello personale, dallo stesso Rutelli) anche a seguito dell'appello lanciato ai cattolici in tal senso dalla Conferenza Episcopale Italiana. Alla fine il referendum fallisce: il quorum non viene raggiunto, va al voto solo il 25,9% degli elettori. La posizione della Margherita inasprisce i rapporti con lo SDI, il quale d\u00e0 una sterzata nel verso della laicit\u00e0 e accusa la Margherita di clericalismo.\nLe primarie e la rinascita dell'Ulivo.\nLe elezioni primarie dell'Unione si svolgono il 16 ottobre 2005, con una partecipazione popolare oltre le aspettative: vanno alle urne circa 4.300.000 elettori, Prodi ottiene un imponente successo ricevendo il 74% dei voti e l'investitura di candidato premier della coalizione. Accanto a lui c'erano altri sei candidati: Fausto Bertinotti di Rifondazione Comunista, Clemente Mastella dell'UDEUR, Antonio Di Pietro dell'Italia dei Valori, Alfonso Pecoraro Scanio dei Verdi e gli indipendenti Ivan Scalfarotto e Simona Panzino.\nL'ampio successo delle primarie e l'approvazione della nuova legge elettorale proporzionale, varata dal governo Berlusconi, intanto, spinge la Margherita a rivedere le sue posizioni e a rilanciare il progetto della lista unitaria dell'Ulivo, ma con una predisposizione forte alla nascita di un vero e proprio partito unitario, che ricalchi il modello dell'americano \"Partito Democratico\". La ritrovata sintonia nella Margherita si materializza quando l'assemblea federale approva all'unanimit\u00e0 la nuova posizione di Rutelli, che delibera - con l'accordo dei DS - di presentare una lista unitaria dell'Ulivo alle elezioni per la Camera e liste separate al Senato per \"confermare una presenza autonoma indispensabile nel corso della costruzione dell'ambizioso progetto unitario\".\nLo SDI abbandona il progetto.\nImmediatamente dopo le primarie, e prima ancora dell'accordo in chiave futura sulla presentazione della lista unitaria, si consuma la rottura fra lo SDI e il resto dell'Ulivo. I socialisti di Boselli dichiarano di non essere pi\u00f9 interessati alla costituzione dell'alleanza \"ulivista\", modificando la propria linea in quella di un socialismo radicale, che si soffermi su una visione molto marcata della laicit\u00e0 dello Stato. Per questa ragione, il partito avvier\u00e0 un diverso progetto, che si colloca sempre all'interno dell'Unione, insieme ai Radicali Italiani di Marco Pannella ed Emma Bonino, producendo la nascita di un nuovo soggetto politico denominato Rosa nel Pugno.\nLa lista dell'Ulivo.\nDopo la nascita dell'Unione e l'adozione di una legge elettorale proporzionale con premio di maggioranza, venne meno la necessit\u00e0 di diversificare la coalizione di centro-sinistra dalla lista unitaria: fu cos\u00ec che l'Ulivo fin\u00ec per identificare la federazione costituita da DS e Margherita. Proprio con il simbolo dell'Ulivo tali formazioni si presenteranno sulle schede per la Camera dei Deputati in occasione delle elezioni politiche del 2006."}
{"id": "130870", "revid": "110157", "url": "https://it.wikipedia.org/wiki?curid=130870", "title": "Banca europea per gli investimenti", "text": "La Banca europea per gli investimenti o BEI (\"Banque europ\u00e9enne d'investissement\" in lingua francese, \"European Investment Bank - EIB - \" nella notazione in inglese) \u00e8 l'istituzione finanziaria dell'Unione europea creata nel 1957, e ufficialmente fondata nell'anno seguente, con il Trattato di Roma, per il finanziamento degli investimenti atti a sostenere gli obiettivi politici dell'Unione.\nDescrizione.\nTali obiettivi sono:\nSono membri della BEI, avendone tutti sottoscritto il capitale sociale, gli Stati membri dell'Unione europea (l'Italia oggi vi partecipa per il 16,1%).\nPur muovendosi nell'ambito del sistema normativo comunitario (lo \"Statuto\" della Banca \u00e8 oggetto di uno dei \"protocolli\" allegati al Trattato CEE) la BEI \u00e8 dotata, rispetto alla UE, di autonoma personalit\u00e0 giuridica di diritto internazionale nonch\u00e9 di indipendenza finanziaria, amministrativa e di controllo.\nScopo della Banca \u00e8 quello di sostenere gli obiettivi dell'Unione europea fornendo finanziamenti a lungo termine per specifici progetti di investimento e contribuire in tal modo ad una maggiore integrazione e coesione socio-economica dei paesi membri. Come istituzione comunitaria la BEI effettua, inoltre, un continuo adattamento delle proprie attivit\u00e0 di investimento in funzione degli sviluppi delle politiche comunitarie.\nLa sede della BEI \u00e8 in Boulevard Konrad Adenauer nel quartiere Kirchberg della citt\u00e0 di Lussemburgo, capitale dell'omonimo granducato. Tuttavia, al fine di favorirne l'operativit\u00e0, sono stati istituiti uffici della Banca anche a Bruxelles, Parigi, Roma, Atene, Berlino, Lisbona, Londra, Amsterdam, Helsinki, Madrid, Il Cairo, Nairobi ed altre localit\u00e0.\nAl di fuori dei paesi dell'UE, la Banca contribuisce all'attuazione delle politiche comunitarie relative alla cooperazione in accordo ai termini ed alle norme contenuti nei diversi trattati ed accordi che legano l'Unione Europea a circa 130 paesi, sia dell'Europa centrale ed orientale che dell'area del Mediterraneo come anche in Africa, Asia, America Latina, nei Caraibi e dell'area del Pacifico.\nIn quest'ambito la BEI \u00e8, insieme all'Unione Europea, membro fondatore della \"Banca europea per la ricostruzione e lo sviluppo (BERS)\".\nA partire dalla fine del 2020, le attivit\u00e0 di finanziamento del Gruppo BEI saranno in linea con gli obiettivi dell'Accordo di Parigi. A partire dalla fine del 2021 la BEI non finanzier\u00e0 pi\u00f9 progetti riguardanti la produzione di energia da combustibili fossili.\nRuolo della BEI.\nIl ruolo della BEI \u00e8 chiaramente espresso dal testo della normativa europea (artt. 198D e 198E che riprendono e modificano gli originali articoli 129 e 130) come rivista a seguito dell'approvazione del Trattato di Maastricht, il cui articolo 198E recita:\nIn merito a tale norma i seguenti aspetti, possono essere evidenziati:\nRisorse.\nLe risorse della BEI sono costituite, in primo luogo, dal capitale \"sottoscritto\" dagli Stati membri. Tale somma, al 1\u00ba maggio 2004, era pari a 163,6 miliardi di euro.\nIl capitale della BEI, il cui ammontare \u00e8 stabilito dall'art. 4.1 dello statuto (pi\u00f9 volte modificato), \u00e8 suddiviso in quote ed espresso in euro; \u00e8 sottoscritto dagli Stati membri dell'istituzione in misure tra loro diverse secondo una ripartizione che tiene in considerazione sia fattori economici (il PIL al momento dell'integrazione dello Stato nell'UE) che politici; gli Stati membri sono responsabili soltanto fino a concorrenza dell'ammontare della loro quota di capitale sottoscritto e non versato; la previsione dell'ammontare del capitale nello statuto della BEI \u00e8 caratteristica peculiare della Banca che la distingue dagli altri organismi finanziari internazionali (in primo luogo dalla Banca Mondiale) il cui capitale \u00e8 variabile limitandosi i rispettivi statuti a fissare l'ammontare del capitale \"autorizzato\" (ovvero la soglia massima al di sotto della quale deve mantenersi il capitale effettivamente sottoscritto, quest'ultimo variabile a seconda dell'ingresso o dell'uscita di uno Stato membro).\nIn secondo luogo concorrono a formare le risorse proprie della BEI i \"prestiti speciali fruttiferi\" accordati (a norma dell'articolo 6 dello statuto) dagli Stati membri alla Banca proporzionalmente al capitale da questi sottoscritto.\nIl Gruppo BEI.\nIl \"Gruppo BEI\", composto dalla Banca Europea per gli Investimenti (BEI) e dal Fondo europeo per gli investimenti (FEI), \u00e8 stato costituito a seguito delle decisioni del Consiglio europeo di Lisbona tenutosi tra il 23 ed il 24 marzo 2000. La creazione di tale gruppo ha avuto lo scopo di riunire gli strumenti di investimento dell'UE in seno ad un'unica istituzione favorendo al contempo gli investimenti dell'Unione nel capitale di rischio delle Piccole e medie imprese (PMI), operazioni in precedenza possibile solo per il FEI.\nCon la creazione del Gruppo la BEI diviene, con il 59,6%, il principale azionista del FEI pur mantenendo il Fondo una struttura azionaria tripartita comprendente anche le quote della Commissione europea (30%) e quella di banche ed istituzioni finanziarie europee (10,85%).\nIn tal modo, il \"Gruppo BEI\" ha la possibilit\u00e0 di giocare un ruolo predominante nello sviluppo della competitivit\u00e0 dell'industria europea tramite finanziamenti diversificati per le attivit\u00e0 delle PMI (prestiti a medio e lungo termine, garanzie ed operazioni di venture capital) anche in collaborazione con il settore bancario privato. Le operazioni di \"venture capital\" sono concentrate in capo al FEI che costituisce, in tal modo, una delle principali risorse di tale tipo di finanziamenti in seno all'Unione.\nOrganizzazione.\nLa BEI \u00e8 amministrata e gestita, a norma dell'articolo 8 del proprio statuto, dai seguenti organi:\nA questi si aggiunge un \"Comitato di verifica\" che ha il compito di controllare, annualmente, le operazioni ed i conti della BEI per assicurarsi il rispetto e la conformit\u00e0 degli stessi all'effettiva situazione della Banca."}
{"id": "130871", "revid": "392652", "url": "https://it.wikipedia.org/wiki?curid=130871", "title": "Opera laterizia", "text": "L'opera laterizia (\"opus latericium\") \u00e8 una tecnica edilizia romana che riguarda il modo in cui viene realizzato il paramento di un muro in opera cementizia, mediante \"lateres\", o mattoni.\nL'architetto romano Vitruvio descrive una muratura (\"opus latericium\") realizzata con mattoni cotti al sole, di cui tuttavia non si conservano tracce. I mattoni (\"lateres\") di forma rettangolare (circa 45 cm x 30, ossia un piede e mezzo per un piede) venivano sovrapposti alternando i giunti. Questo tipo di muratura tuttavia non poteva essere utilizzato per edifici a pi\u00f9 piani, dato che lo spessore del muro era limitato dalle dimensioni dei mattoni. \nVitruvio definisce inoltre una \"structura testacea\" (muratura in cementizio nella quale siano inserite scaglie pi\u00f9 o meno grandi di terracotta) e una \"lorica testacea\" (rivestimento costituito da mattoni interi). L'utilizzo della terracotta nella muratura permetteva infatti di raggiungere una maggiore protezione contro l'umidit\u00e0.\nAll'epoca di Cesare e di Augusto si impiegarono frammenti di tegole rotte con sottili strati di malta per il rivestimento della muratura mentre tra Augusto e Claudio si impiegarono tegole con i bordi sporgenti spezzati, che venivano quindi suddivise in forme triangolari mediante dei tagli obliqui. I triangoli cos\u00ec ottenuti venivano quindi sovrapposti in file con il lato lungo verso la superficie del muro e legati con malta. In modo analogo all'opera reticolata, tra i due paramenti delle facce del muro veniva quindi colato il cementizio che ne costituiva la struttura.\nSi iniziarono quindi a produrre laterizi (mattoni) appositamente realizzati che venivano quindi spezzati lungo i solchi realizzati in superficie e impiegati in forme triangolari: il lato lungo del triangolo, a vista, veniva rilavorato e levigato. Successivamente si prefer\u00ec segare una pila di mattoni con le medesime tecniche utilizzate per la segagione dei blocchi in pietra, ottenendo forme pi\u00f9 regolari.\nLa tecnica fu utilizzata quindi per tutta l'et\u00e0 imperiale. Variano tuttavia lo spessore della malta tra un mattone e l'altro e lo spessore dei mattoni. Il modulo della cortina (lo spessore di cinque filari di mattoni e di cinque strati di malta interposti tra un filare e l'altro) costituisce un indicatore per la cronologia della muratura. Variano anche colore e qualit\u00e0 della malta e dei mattoni.\nAltri indicatori sono costituiti dalla presenza di ricorsi in bipedali (laterizi quadrati di 60 cm di lato) con filari che attraversano l'intero spessore del muro livellandolo e legando le due cortine.\nTalvolta inoltre la malta eccedente tra un filare e l'altro dei laterizi veniva asportata per assicurare una migliore presa all'intonaco di rivestimento (\"stilatura\", eseguita con varie tecniche).\nA partire dall'epoca adrianea la muratura in laterizio si impiega anche per le ammorsature degli spigoli insieme all'opera reticolata (\"opera mista\u201c). Inoltre laterizi di colori diversi e tagliati in modo particolare sono utilizzati anche a fini decorativi."}
{"id": "130876", "revid": "969854", "url": "https://it.wikipedia.org/wiki?curid=130876", "title": "Opus latericium", "text": ""}
{"id": "130880", "revid": "2528", "url": "https://it.wikipedia.org/wiki?curid=130880", "title": "Federazione Internazionale dello Sport Automobilistico", "text": ""}
{"id": "130881", "revid": "1342115", "url": "https://it.wikipedia.org/wiki?curid=130881", "title": "Sergio D'Antoni", "text": "\u00c8 presidente del CONI Sicilia dal giugno 2014.\nBiografia.\nAttivit\u00e0 sindacale.\nLaureato in Giurisprudenza all'Universit\u00e0 degli Studi di Palermo, \u00e8 diventato ricercatore di Diritto del lavoro presso il medesimo ateneo. Agli inizi degli anni Settanta ha iniziato l'attivit\u00e0 sindacale nelle file della CISL prima in Sicilia, ricoprendo i ruoli di Segretario provinciale della CISL di Palermo, Segretario regionale (1977-1982), poi in Puglia (1982-1983) e infine a Roma, durante la quale ha sperimentato e sostenuto l'esperienza della \"concertazione\".\nSegretario Generale della CISL.\n\u00c8 eletto Segretario generale della CISL nell'aprile del 1991, incarico che ha lasciato nel dicembre del 2000 al suo successore Savino Pezzotta. \u00c8 stato anche componente del CNEL dal 1991 al 1999.\nAttivit\u00e0 politica.\nAl termine della fase sindacale ha deciso di entrare in politica fondando, alla vigilia delle elezioni politiche del 2001 il movimento di Democrazia Europea, che si propone l'obiettivo di rifondare il nascente bipolarismo italiano, ponendosi in alternativa ad entrambi i poli ed ottenendo il sostegno illustre di Giulio Andreotti, esponente storico della Democrazia Cristiana. Due mesi dopo si candida alla Presidenza della Regione Siciliana, contro Tot\u00f2 Cuffaro e Leoluca Orlando, ma ottiene il 5%. Viene comunque eletto deputato all'Assemblea Regionale Siciliana.\nDopo i risultati delle elezioni politiche, che vedono la vittoria del centrodestra di Silvio Berlusconi, e il buono ma non entusiasmante risultato di \"Democrazia Europea\", D'Antoni guarda con interesse al processo di fusione (2002) che include - nell'ambito del centrodestra - il CCD e il CDU, e cos\u00ec trasporta la sua Democrazia Europea nella fondazione del nuovo soggetto politico centrista, alleato della Casa delle Libert\u00e0, con la denominazione: Unione dei Democratici Cristiani e di Centro (\"UDC\").\nNel 2002 viene aperto il congresso di unificazione con la proclamazione di Sergio D'Antoni a vicesegretario dell'UDC, mentre alla direzione del partito Marco Follini. La militanza di D'Antoni nell'UDC, tuttavia, \u00e8 interrotta nel 2004, quando l'ex sindacalista decide di abbandonare polemicamente la Casa delle Libert\u00e0 e la coalizione del Governo Berlusconi accusandolo di avere scarsa incisivit\u00e0 nelle politiche per il Mezzogiorno.\nCos\u00ec decide di aderire al progetto politico di Uniti nell'Ulivo, che si materializza in occasione delle elezioni europee del 2004, e porta una parte della base della vecchia Democrazia Europea a confluire nella Margherita.\nSi dimette dall'ARS, e in rappresentanza della stessa Margherita, infatti, viene eletto deputato alla Camera nel collegio uninominale di Napoli-Ischia alle elezioni suppletive dell'ottobre 2004 nel collegio precedentemente ricoperto da Alessandra Mussolini dimissionaria perch\u00e9, nel frattempo, \u00e8 stata eletta al Parlamento europeo.\nViene nominato responsabile delle politiche comunitarie della Margherita ed entra a far parte della Commissione Bilancio, Tesoro e Programmazione economica della Camera dei deputati.\nAlle elezioni politiche del 2006 viene riconfermato a Montecitorio, eletto nella \"circoscrizione Sicilia 1\" per la lista unitaria dell'Ulivo: entra a far parte del governo di centrosinistra, guidato da Romano Prodi, in qualit\u00e0 di viceministro allo Sviluppo Economico e presidente del Consiglio nazionale dei consumatori e degli utenti.\nAlle elezioni politiche dell'aprile 2008 \u00e8 stato riconfermato deputato nazionale nelle liste del Partito Democratico per la Camera dei deputati nella \"circoscrizione Sicilia 1\". \u00c8 stato responsabile nazionale Pd dell'organizzazione e delle politiche sul territorio e Vice Presidente della Commissione Finanze della Camera dei deputati.\nCandidato a Palermo alle primarie del Partito Democratico nel dicembre 2012, non viene eletto.\nNelle elezioni politiche del febbraio 2013 cos\u00ec non \u00e8 ricandidato in Parlamento.\nDirigente sportivo.\n\u00c8 stato dirigente della Virtus Roma, presidente della Lega Societ\u00e0 di Pallacanestro di Serie A dal 2000 al 2001 e presidente del Calcio dal 2000 al 2002.\nNel giugno 2014 \u00e8 eletto presidente del CONI Sicilia, riconfermato nel marzo 2017 e nel marzo 2021.\nNel maggio 2021 entra a far parte della giunta nazionale del CONI."}
{"id": "130882", "revid": "216401", "url": "https://it.wikipedia.org/wiki?curid=130882", "title": "Squadre ciclistiche", "text": ""}
{"id": "130883", "revid": "339392", "url": "https://it.wikipedia.org/wiki?curid=130883", "title": "Opus dei", "text": ""}
{"id": "130884", "revid": "287204", "url": "https://it.wikipedia.org/wiki?curid=130884", "title": "Opus", "text": "Opus \u00e8 una parola latina che significa \u00ablavoro\u00bb, \u00abopera\u00bb. Il suo plurale \u00e8 \"opera\" ed \u00e8 una parola molto utilizzata in architettura e in musica.\nArchitettura.\nIn architettura il termine identifica una tecnica di costruzione nell'antica Roma. Comprende:\nMusica.\nAi componimenti viene assegnato un numero di opus progressivo in ordine di pubblicazione. Alle composizioni non pubblicate viene assegnato un numero di WoO (\"Werk ohne Opuszahl\", senza numero di opus)"}
{"id": "130885", "revid": "6923", "url": "https://it.wikipedia.org/wiki?curid=130885", "title": "Am5x86", "text": "L'Am5x86 \u00e8 un microprocessore x86 prodotto da AMD a partire dal 1995 per effettuare l\"'upgrade\" diretto di sistemi basati su processori 486; per questo scopo era uno dei processori pi\u00f9 veloci e compatibili.\nDescrizione.\nL'Am5x86 (conosciuto anche come AMD5x86, 5x86-133, X5-133 e venduto da altri produttori come Turbochip) \u00e8 un processore 486 standard con un moltiplicatore interno impostato a 4, permettendo alla CPU di funzionare a 133\u00a0MHz su sistemi senza supporto ufficiale per processori DX2 o DX4. Come la maggior parte degli ultimi processori 486, questo supportava 16 KB di memoria cache L1 write-back, e non 8 come nella maggior parte dei casi. Ha visto la luce anche una rara versione a 150\u00a0MHz.\nDato che un moltiplicatore di clock di quattro non era compatibile col Socket 3, AMD fece in modo che il processore interpretasse i segnali della scheda madre impostata a due come quelli di una impostata a quattro. Il chip era inoltre compatibile con i Socket 1 o 2 dei 486 pi\u00f9 vecchi, ma in questo caso serviva un adattatore per il voltaggio.\nLa combinazione di altissima frequenza e supporto per memoria write-back permetteva al design 5x86 di raggiungere, o anche sorpassare, un Intel Pentium a 75\u00a0MHz in applicazioni professionali. Inoltre, grazie alla propria natura di 486 puro, era compatibile con i sistemi pi\u00f9 vecchi, mentre il suo principale rivale, di poco pi\u00f9 veloce, il Cyrix Cx5x86, aveva problemi in questo. La CPU veniva spesso overcloccata a 160\u00a0MHz, a volte raggiungendo le prestazioni di un Pentium-100. Anche se viene riportato che alcuni riuscirono a portare il chip a 200\u00a0MHz, questo poteva essere difficilmente ottenuto a causa della rarit\u00e0 di schede video che avrebbero potuto essere abbinate ad un bus di sistema a 50\u00a0MHz su un sistema VESA.\nIl 5x86 \u00e8 inoltre degno di nota per essere stata la prima CPU ad essere valutata col controverso PR rating: dato che esso era equivalente nei benchmark ad un Pentium-75, AMD chiam\u00f2 gli ultimi processori col nome di \"Am5x86-P75\".\nLe vendite di questo processore diedero ossigeno all'azienda mentre questa stava avendo problemi con la messa in opera della produzione dell'AMD K5 e quindi piccoli profitti.\nAMD produsse il 5x86 per i PC fino al 1999. Questo era stato popolare in sistemi desktop di fascia bassa e in molti portatili, ed era inoltre stato venduto come componente per l\"'upgrade\" diretto di sistemi 486: alcune terze parti misero in commercio dei kit con un 5x86, un adattatore per il voltaggio ed uno per il socket, che poteva essere usato praticamente su ogni scheda madre 486 mai prodotta. Al giorno d'oggi il chip viene usato in sistemi embedded."}
{"id": "130886", "revid": "123732283", "url": "https://it.wikipedia.org/wiki?curid=130886", "title": "Tony Banks", "text": "Diventato celebre nei Genesis, \u00e8 considerato uno dei migliori tastieristi del panorama musicale mondiale. Ha studiato pianoforte fin dall'infanzia ed \u00e8 stato amico di Peter Gabriel ben prima di cominciare con lui la carriera artistica, alla Charterhouse School, era considerato \"la mente occulta\" dei Genesis: pur non mettendosi mai in mostra, ha infatti firmato molte delle pi\u00f9 belle e famose musiche del gruppo dandogli l'impronta che lo ha reso celebre. Di lui si ricordano gli assoli in alcuni dei brani pi\u00f9 celebri dei Genesis come \"The Cinema Show\", \"Firth of Fifth\" o \"In the Cage\". L'unico momento in cui traspare la voglia di affermare l'essenzialit\u00e0 del ruolo ricoperto \u00e8 forse rintracciabile in \"Guide Vocal\" (dall'album \"Duke\"), un testo che comunque molti hanno ritenuto fosse dedicato al sopracitato Gabriel .\n ritenuto l'antidivo per eccellenza; molto schivo, ha concesso pochissime interviste e, al contrario di molte star del rock, non ha mai fatto parlare di s\u00e9 per motivi legati a scandali o comportamenti sregolati, veri o presunti.\nCon i Genesis.\nBanks fu uno dei co-fondatori, nel 1967, della band britannica assieme a Peter Gabriel, Mike Rutherford, Anthony Phillips e Chris Stewart. Dopo la pubblicazione del secondo album, \"Trespass\", il gruppo conobbe un periodo di crisi causato dall'abbandono di Phillips; dopo ci\u00f2, anche Banks ebbe l'intenzione di lasciare il gruppo, ma fu convinto dai compagni a proseguire la propria avventura con il gruppo senza l'aiuto del collaudato chitarrista.\nIn seguito, tuttavia, l'innesto del batterista Phil Collins e del chitarrista Steve Hackett mut\u00f2 le sorti della band, che in quegli anni pubblic\u00f2 alcuni dei suoi album pi\u00f9 noti, di cui Banks fu protagonista anche in virt\u00f9 di una vena compositiva che lo port\u00f2 a scrivere alcuni fra i pezzi pi\u00f9 famosi dei \"primi\" Genesis. In questo periodo, oltre alle tastiere, suona la chitarra a 12 corde in alcuni brani come \"The Musical Box\", che viene aperto proprio dai suoi accordi.\nIn seguito all'abbandono di Gabriel e al passaggio di Collins come cantante, i Genesis pubblicarono nel 1976 due album di assoluto successo: \"A Trick of the Tail\" e \"Wind &amp; Wuthering\". Da questi album emerge la leadership di Banks in sala di incisione, dal momento che buona parte delle composizioni sono opera sua. Alcuni tra i brani da lui composti in quel periodo sono \"A Trick of the Tail\", \"Mad Man Moon\", \"One for the Vine\" e \"Afterglow\". Inoltre, Banks ha pi\u00f9 volte dichiarato che \"Wind &amp; Wuthering\" \u00e8 stato, a suo parere, il suo miglior lavoro con i Genesis.\nA partire dal successivo album \"...And Then There Were Three...\", la musica dei Genesis inizi\u00f2 a subire una progressiva metamorfosi passando dal rock progressivo a un pop pi\u00f9 orecchiabile. Questo tipo di musica, forse, penalizza un po' Banks che, nonostante resti un importante punto di riferimento per la band, non trova pi\u00f9 spazio per i suoi assoli a causa, probabilmente, della minore lunghezza e complessit\u00e0 dei brani. Importante \u00e8, comunque, il suo contributo in brani come \"Duke's Travels\" (da \"Duke\", 1980), \"Tonight Tonight Tonight\" (tratto da \"Invisible Touch\", 1986) o \"Fading Lights\" (da \"We Can't Dance\"1991).\nNel 1995, dopo l'abbandono di Collins, Banks e Rutherford decisero di cercare un nuovo cantante. Trovarono in Ray Wilson il sostituto, e fu proprio Banks ad annunciare l'ingaggio del nuovo frontman dei Genesis. Tuttavia l'album pubblicato nel 1997, \"Calling All Stations\", non ebbe il successo dei precedenti (soprattutto negli Stati Uniti) e fu l'ultimo in studio dei Genesis.\nNel 2007 partecip\u00f2 alla riunione del gruppo con Collins e Rutherford, con i turnisti storici Chester Thompson (alla batteria) e Daryl Stuermer (alla chitarra). Durante questo tour, Banks ripropose alcuni dei suoi assoli pi\u00f9 famosi, come quelli di \"In the Cage\", \"The Cinema Show\" e \"Firth of Fifth\".\nStrumentazione.\nTony Banks otteneva un suono peculiare processando tutte le sue tastiere e la chitarra a dodici corde in un mixer e successivamente in un Leslie autocostruito. Questo sistema \u00e8 molto evidente all'ascolto su tutti i brani dell'album \"Genesis Live\" del 1973. La strumentazione iniziale di Banks comprendeva un Hammond L-111, un piano elettrico Hohner Pianet N e un Mellotron mkII, tutti gi\u00e0 utilizzati sul primo album \"Trespass\" (eccetto l'organo Hammond che fu sostituito con un modello L-122 che aveva un suono pi\u00f9 aggressivo dell'L-111, utilizzato solo nei primi demo-tapes).\nBanks utilizz\u00f2 il Pianet sia come succedaneo del pianoforte acustico, sia come strumento solista, con il supporto di un distorsore (anch'esso autocostruito, simile al Fender Blender). Egli amava spesso duettare con la chitarra di Steve Hackett, come si apprezza su brani come \"The Musical Box\", \"The Return of the Giant Hogweed\", o \"Supper's Ready\". Banks nel 1974 sostitu\u00ec il suo Pianet con un RMI 368x Electra Piano e Harpsichord, che fu subito integrato nel sound dei Genesis, come si apprezza per la prima volta nell'album \"The Lamb Lies Down On Broadway\". Anche l'RMI era spesso \"effettato\" con il distorsore autocostruito e con un Phaser MXR 100 - pi\u00f9 tardi questi effetti furono integrati nel pannello dell'Electra Piano.\nNel 1978, l'RMI Electra Piano fu rimpiazzato da un piano elettrico Yamaha CP-70.\nIl primo sintetizzatore utilizzato dai Genesis fu il monofonico ARP Pro Soloist, che Banks acquist\u00f2 nel 1973 assieme ad un organo Hammond T-102 e a un Mellotron M400 per l'album \"Selling England by the Pound\" rimpiazzando cos\u00ec i vecchi Hammond L122 e Mellotron mkII.\nDopo il 1977, Banks lasci\u00f2 il Leslie per un altro MXR Phase 100 e un Chorus Boss CE-1 che utilizz\u00f2 sul suo organo.\nDal 1976 fino ai tempi di \"Wind &amp; Wuthering\" inizi\u00f2 ad utilizzare un sinth semi-modulare ARP 2600 che us\u00f2 in studio e dal vivo fino al 1978; nell'album \"...And Then There Were Three...\" del 1978 \u00e8 presente anche uno dei primi sintetizzatori polifonici, il Polymoog, il quale contribu\u00ec a aggiungere suoni nuovi alle timbriche note dell'Hammond e del Mellotron. Durante questo periodo, egli utilizz\u00f2 spesso per le sezioni di archi e brass, un sintetizzatore Roland RS-202 per cercare di sostituire soprattutto il pesante e scomodo Mellotron, sebbene non dal vivo. Egli us\u00f2 anche per breve tempo un piano elettrico Fender Rhodes. Acquist\u00f2 anche un \"Electric Grand Piano\" Yamaha CP-70 che, allorch\u00e9 processato dal Chorus Boss, divenne parte integrante del tipico \"sound\" di Banks degli anni ottanta, in particolare su brani come \"That's All\".\nUtilizz\u00f2 questa strumentazione fino all'album \"Duke\" del 1980, dopodich\u00e9 rivide tutto il suo impianto, abbandonando l'ARP 2600, il Pro Soloist, il Mellotron e il Roland RS 202 in favore di uno Yamaha CS-80, un Sequential Circuits Prophet-5, un ARP Quadra e un Roland VP330 Vocoder Plus. Su \"Abacab\" nel 1981, l'organo non fu pi\u00f9 utilizzato, ma emulato con un Sequential Circuits Prophet 10 processato attraverso il Boss CE-1. Egli inoltre associ\u00f2 al suo setup, un NED Synclavier II, che ha avuto spiccate caratteristiche nella carriera di Banks, come nel brano \"Home by the Sea\". Per l'album \"Genesis\" del 1983, sostitu\u00ec il Polymoog con un campionatore digitale E-mu Emulator. Le sue scelte finali furono sostituire l'E-mu Emulator con un E-mu Emulator II+ ed il Roland VP330 con un Yamaha DX7 per l'album \"Invisible Touch\". Dall'epoca di \"We Can't Dance\", Banks prefer\u00ec in generale i Synth Roland e Korg, dove la tecnologia MIDI e dei campionatori digitali gli permise di utilizzare un numero inferiore di tastiere sostituendo molti dei vecchi suoni con campioni digitali caricati su moduli rack.\nBanks non mostr\u00f2 mai nostalgia per la sua vecchia strumentazione, ma prefer\u00ec sempre le tecnologie pi\u00f9 moderne e pi\u00f9 pratiche. Mentre il pianoforte ha caratterizzato tutta la sua carriera, sia con i Genesis sia da solista, egli confess\u00f2 di aver iniziato ad utilizzare l'organo, \"perch\u00e9 era l'unica alternativa al pianoforte e non perch\u00e9 gli piacesse l'organo!\". Inoltre, dice di aver usato il Pro Soloist perch\u00e9 era l'unico sintetizzatore a sua disposizione al momento, e che oggi preferisce di gran lunga i suoni campionati a quelli del Mellotron.\nCarriera solista.\nLa sua carriera solista non \u00e8 confrontabile a quella nei Genesis n\u00e9 a quella dei suoi compagni solisti (Peter Gabriel, Phil Collins, Steve Hackett e Mike Rutherford con i Mike + the Mechanics). Ci\u00f2 nonostante, gli album \"A Curious Feeling\", \"Still\" e \"Strictly Inc.\" hanno avuto un relativo discreto successo.\nNell'album \"Still\" del 1991 si avvale della collaborazione di Fish, ex cantante del gruppo progressive Marillion."}
{"id": "130889", "revid": "587728", "url": "https://it.wikipedia.org/wiki?curid=130889", "title": "Shah\u0101dah", "text": "La shah\u0101dah (), traslitterata anche come shahada, \u00e8 la testimonianza di fede con cui un musulmano dichiara di credere in un solo e unico Dio (Allah) e nella missione profetica di Maometto. Fa parte dei cinque pilastri dell'Islam.\nLa shah\u0101dah come testimonianza.\nLa formula araba, secondo una prima traduzione di Sa'd ibn Abi Waqqas, suona: \ncio\u00e8: \nLa shah\u0101dah costituisce condizione essenziale per diventare musulmano, qualora la formula sia espressa con retta intenzione (\"niyya\") e sia pronunciata in modo intelligibile di fronte a due testimoni giuridicamente idonei. Viene talora definita \"al-shah\u0101dat\u0101ni\" (\"le due testimonianze\"), in quanto costituente due distinte dichiarazioni: quella di adesione al monoteismo islamico (\"Taw\u1e25\u012bd\") e quella di fede nella missione profetica di Maometto. Tale professione-testimonianza di fede non compare in questa forma condensata nel Corano, anche se, disseminati nel testo, si possono ritrovare tutti gli elementi che la compongono. La \"shah\u0101dah\" \u00e8 pi\u00f9 volte recitata nel corso della preghiera islamica (\"\u1e63al\u0101t\") ed \u00e8 spesso pronunciata dai musulmani per sottolineare la propria fede in circostanze dal forte contenuto emozionale.\nLa shah\u0101dah sui vessilli.\nLa formula compare, spesso coi colori islamici bianco, nero e verde, all'interno di vessilli di entit\u00e0 statali in cui l'Islam \u00e8 religione di Stato (Somaliland, Arabia Saudita e Repubblica Islamica dell'Afghanistan) e di organizzazioni jihadiste (i Talebani, l'ISIS, il Fronte al-Nusra e il successivo Tahrir al-Sham, gli Al-Shabaab e al Qaida), nonch\u00e9 di altre organizzazioni di natura islamica come il Fronte di Liberazione Nazionale Moro.\nIn particolare la bandiera saudita, a causa della sacralit\u00e0 della formula, \u00e8 l'unica bandiera nazionale a non essere mai issata a mezz'asta per lutto."}
{"id": "130890", "revid": "466539", "url": "https://it.wikipedia.org/wiki?curid=130890", "title": "Horw", "text": "Horw (toponimo tedesco; ) \u00e8 un comune svizzero di 13\u00a0784 abitanti del Canton Lucerna, nel distretto di Lucerna Campagna; ha lo status di citt\u00e0.\nI primi insediamenti umani di cui si hanno testimonianze risalgono al Neolitico e all'Et\u00e0 del bronzo, concentrati sulla penisola che si addentra nel lago dei Quattro Cantoni sul quale si affaccia Horw. Nel comune \u00e8 presente un istituto tecnico post-liceale, la Hochschule Luzern, dipartimento di tecnica e architettura."}
{"id": "130892", "revid": "1543377", "url": "https://it.wikipedia.org/wiki?curid=130892", "title": "Diagramma di Hasse", "text": "Nella teoria degli ordini, un diagramma di Hasse \u00e8 un modo per rappresentare graficamente un insieme finito parzialmente ordinato. Prende nome da Helmut Hasse (1898\u20131979).\nIn sostanza, dato un insieme \"S\" come sopra, si rappresenta ogni membro di \"S\" come vertice e si traccia una linea che va da \"x\" a \"y\" se \"x\" &lt; \"y\" e non esiste \"z\" tale che \"x\" &lt; \"z\" &lt; \"y\". In questo caso si dice che \"y\" copre \"x\" o che \"y\" \u00e8 un successore immediato di \"x\". Inoltre \u00e8 richiesto che i vertici siano posizionati in modo che ogni segmento incontri esattamente due vertici: i due estremi. Ogni diagramma di questo tipo (poich\u00e9 i vertici sono etichettati) determina unicamente un ordinamento parziale ma esistono pi\u00f9 diagrammi corrispondenti ad un dato ordine.\nPerch\u00e9 si usano i diagrammi di Hasse.\nSe si prova a creare una rappresentazione visuale di un insieme parzialmente ordinato (\"S\", \u2264) si pu\u00f2 procedere in vari modi. Si potrebbe cominciare creando un grafo dove ogni nodo del grafo \u00e8 un elemento in \"S\" e ogni arco (\"u\", \"v\") nel grafo rappresenta la relazione \"u\" \u2264 \"v\".\nProcedendo in questo modo quando si prova a disegnare il grafo si noter\u00e0 che la rappresentazione risultante \u00e8 molto \"affollata\", in effetti questa rappresentazione si porta dietro molte ridondanze. Si richiamano le propriet\u00e0 di un ordinamento parziale:\nNel grafo originale si ha una quantit\u00e0 di archi - cicli su ogni nodo del grafo - nella forma (\"u\", \"u\") poich\u00e9 la propriet\u00e0 riflessiva significa che \"u\" \u2264 \"u\". Questo \u00e8 vero per ogni elemento in \"S\" altrimenti non sarebbe un ordinamento parziale.\nSi pu\u00f2 provare a creare il grafo come sopra ma eliminando i cicli dell'insieme parzialmente ordinato ({1,2,3,4}, \u2264) dove un partizione pi\u00f9 piccola \u00e8 minore di una partizione pi\u00f9 grande. Si otterr\u00e0 quindi il seguente grafo: \nAnche questo grafo contiene informazioni ridondanti. Riferendosi ancora alla propriet\u00e0 transitiva dell'ordinamento parziale, nel grafo precedente sono presenti gli archi (\"a\",\"c\"), (\"a\",\"b\") e (\"b\",\"c\"). Non occorre avere anche l'arco (\"a\",\"c\") perch\u00e9 gli altri due archi implicano che il terzo esista.\nA questo punto \u00e8 sufficiente avere un arco tra un elemento dell'insieme ed il suo immediato predecessore. Non occorre avere archi verso gli altri predecessori per via della propriet\u00e0 transitiva n\u00e9 gli anelli per via della propriet\u00e0 riflessiva.\nUtilizzando quanto esposto sopra si otterrebbe la prima immagine dell'esempio e quindi diventa utile definire il diagramma di Hasse in modo da escludere automaticamente i casi elencati precedentemente.\nRelazione di copertura.\nSimbolicamente tutti gli archi di un diagramma di Hasse dovrebbero essere nella forma (\"x\", \"y\") dove \"x\" &lt; \"y\" (questa relazione pi\u00f9 stretta serve ad escludere gli anelli) e che non esista un elemento \"z\" nell'insieme tale che \"x\" &lt; \"z\" &lt; \"y\" (in questo modo si escludono gli archi supplementari dovuti alla transitivit\u00e0).\nQuesta relazione \u00e8 conosciuta come \"relazione di copertura\" ed il diagramma di Hasse \u00e8 spesso definito in base a questa relazione. Un elemento \"y\" si dice che \"copre\" \"x\" se \"y\" \u00e8 l'immediato successore di \"x\". L'ordinamento parziale (stretto) \u00e8 quindi la chiusura transitiva di questa relazione di copertura\nIl diagramma di Hasse di \"S\" pu\u00f2 essere definito in modo astratto come l'insieme delle coppie ordinate (\"x\", \"y\") tali che \"y\" copre \"x\" quindi il diagramma di Hasse \u00e8 l'inverso della relazione di copertura.\nTrovare un \"buon\" diagramma di Hasse.\nAnche se i diagrammi di Hasse sono semplici e costituiscono un buono strumento per rappresentare insiemi parzialmente ordinati finiti, \u00e8 abbastanza complesso disegnare un \"buon\" diagramma di Hasse. Questo accade perch\u00e9 in generale esistono molti (infiniti) modi per disegnare un diagramma di Hasse di un dato insieme parzialmente ordinato. Una semplice tecnica consiste nel cominciare con gli elementi minimi di un ordine e poi aggiungere gli elementi pi\u00f9 grandi, spesso per\u00f2 produce scarsi risultati: si perdono facilmente le strutture interne dell'ordine.\nSono state omesse le etichette di questi diagrammi per risparmiare spazio ma dovrebbe essere semplice assegnare un sottoinsieme di \"S\" ai vari vertici. Il diagramma pi\u00f9 a sinistra \u00e8 probabilmente il pi\u00f9 vicino al modo nativo di costruire i diagrammi: i cinque livelli del grafo rappresentano il numero di elementi che contiene il sottoinsieme di ogni livello. Occorre notare che esistono molti modi differenti di assegnare insiemi di un elemento al secondo livello ma questo assegnamento determina l'etichettatura di tutti gli altri elementi. Il fatto che \u00e8 possibile etichettate i diagrammi in modi diversi, dipende dal fatto che l'insieme parzialmente ordinato di questo esempio \u00e8 un automorfismo \u2014 in molti modi differenti.\nL'esempio precedente diversi diagrammi dello stesso ordine e come ogni rappresentazione pu\u00f2 riflettere differenti aspetti della sottostante struttura matematica. Il primo diagramma evidenzia il numero di elementi di un livello di ogni vertice. Il terzo diagramma enfatizza la simmetria interna della struttura. L'esempio centrale \u00e8 formato da due cubi (il cubo \u00e8 il diagramma di un insieme triplo {a,b,c}); evidenziando quindi la relazione tra l'insieme delle parti 2\"S\" e l'ordine indotto dal prodotto di reticoli 2 \u00d7 2{\"a\", \"b\", \"c\"}.\nSono stati proposti vari algoritmi per disegnare meglio questi diagrammi ma un buon diagramma richiede comunque assistenza umana. Anche un essere umano ha bisogno di pratica per disegnare diagrammi esplicativi."}
{"id": "130894", "revid": "31465", "url": "https://it.wikipedia.org/wiki?curid=130894", "title": "Generatori eolici ad asse verticale", "text": ""}
{"id": "130896", "revid": "37401", "url": "https://it.wikipedia.org/wiki?curid=130896", "title": "Ernest Renan", "text": "Famoso per la sua definizione di nazione data nel suo discorso \"Qu'est-ce qu'une nation?\" ma anche per i suoi contributi in storia delle religioni, soprattutto in quanto autore della popolare \"Vie de J\u00e9sus\" (\"Vita di Ges\u00f9\"), primo volume dell\"'Histoire des Origines du Christianisme\".\nTeorico della razza ariana, afferm\u00f2 il primato della razza indoeuropea, celebrando l'eccezionalit\u00e0 degli ebrei come nucleo etnico parte delle \"grandi razze civilizzate\".\nBiografia.\nL'infanzia in Bretagna.\nNacque a Tr\u00e9guier in Bretagna da una famiglia di pescatori. Suo nonno, avendo guadagnato una piccola fortuna con un capanno di pesca, compr\u00f2 una casa a Tr\u00e9guier e si insedi\u00f2 l\u00ec, e suo padre, capitano di un piccolo cutter e un ardente repubblicano, spos\u00f2 la figlia di un uomo d'affari di idee monarchiche proveniente dalla vicina cittadina di Lannion.\nPer tutta la sua vita, Renan conserv\u00f2 sentimenti contrastati a proposito delle opposte idee politiche dei genitori.\nAveva 5 anni quando suo padre mor\u00ec e sua sorella, Henriette, pi\u00f9 anziana di lui di 12 anni, divent\u00f2 il capofamiglia morale. Dopo aver tentato invano di tenere una scuola per ragazze a Tr\u00e9guier, Henriette si trasfer\u00ec a Parigi come insegnante in un collegio femminile.\nErnest, intanto, fu educato nel seminario del suo paese natale. La sua valutazione scolastica lo descrive come un ragazzo \"docile, paziente, diligente, attento, accurato\". Mentre i preti gli fornivano basi di matematica e latino, sua madre complet\u00f2 la sua educazione. La madre era di origine bretone e i suoi nonni paterni provenivano da Bordeaux. Renan era solito dire che la sua natura bretone e quella guascone erano costantemente in lotta.\nGli studi a Parigi.\nNell'estate del 1838 Renan vinse alcuni premi al collegio di Tr\u00e9guier. La sorella rifer\u00ec il fatto al dottore della scuola parigina in cui insegnava ed egli lo rifer\u00ec a F\u00e9lix-Antoine-Philibert Dupanloup, che era tra gli organizzatori del collegio ecclesiastico di Saint Nicolas du Chardonnet, una scuola dove la giovane nobilt\u00e0 cattolica e i ragazzi pi\u00f9 dotati potevano essere educati insieme, con l'obiettivo di consolidare i legami tra l'aristocrazia e il mondo ecclesiastico.\nDupanloup chiam\u00f2 a s\u00e9 Renan, che aveva solo 15 anni e non era mai uscito dalla Bretagna. \"Ho imparato con stupore come la conoscenza non fosse un privilegio della Chiesa... Ho compreso il significato delle parole talento, fama e celebrit\u00e0\". La religione gli sembrava totalmente differente tra Tr\u00e9guier e Parigi. Il cattolicesimo pseudo-scientifico, superficiale e brillante della capitale non soddisfaceva Renan, abituato alla fede austera dei suoi insegnanti bretoni.\nNel 1840, Renan lasci\u00f2 il Saint Nicolas per studiare filosofia al seminario di Issy-les-Moulineaux. La retorica del Saint Nicolas lo aveva stancato, e sperava di soddisfare la sua intelligenza seria e pragmatica con il vasto e solido materiale della teologia cattolica. Fu attratto dai lavori dei filosofi Thomas Reid e Nicolas Malebranche, e in seguito si appassion\u00f2 ai lavori di Hegel, Immanuel Kant e Herder. Renan cominci\u00f2 a vedere le contraddizioni tra lo studio della metafisica e la fede che professava, e cominci\u00f2 a sviluppare un desiderio segreto di verit\u00e0 verificabili. \"La filosofia eccita e soddisfa l'appetito di verit\u00e0 solo per met\u00e0; io desidero la matematica\", scrisse a Henriette. Henriette aveva accettato un lavoro pi\u00f9 redditizio del precedente presso la famiglia del conte Zamoyski. Esercitava ancora una forte influenza su suo fratello\nNon fu la matematica a placare i dubbi di Renan, ma la filologia. I suoi studi si conclusero a Issy, dove entr\u00f2 nel collegio di Saint Sulpice per ottenere una laurea in filologia prima di entrare nella Chiesa e l\u00ec cominciare gli studi di ebraico. Not\u00f2 che la seconda parte del \"Libro di Isaia\" differisce dalla prima non solo per stile, ma anche per data; che la grammatica e la storia del Pentateuco sono successive ai tempi di Mos\u00e8; che il \"Libro di Daniele\" \u00e8 chiaramente scritto secoli dopo il periodo in cui \u00e8 ambientato.\nDalla religione alla scienza.\nA poco a poco e in segreto Renan si ritrov\u00f2 lontano dalla fede religiosa, ma desiderava continuare a vivere la vita dei sacerdoti cattolici. La lotta tra fede e scienza fu vinta da quest'ultima. Nell'ottobre 1845 Renan lasci\u00f2 il Saint Sulpice, per entrare a Stanislas, un collegio di laici legati alla congregazione dell'Oratorio. Sentendosi ancora legato al dominio della Chiesa, ruppe con qualche riluttanza gli ultimi legami che lo legavano alla vita religiosa ed entr\u00f2 come assistente alla scuola maschile di M. Crouzet.\nRenan, cresciuto dai preti, accolse l'ideale scientifico con una straordinaria fioritura di tutte le sue facolt\u00e0. Divenne appassionato dello splendore del cosmo. Alla fine della sua vita scrisse di Amiel, \"un uomo che ha tempo per tenere un diario privato non ha mai compreso l'immensit\u00e0 dell'universo\". I precetti delle scienze naturali gli furono insegnati nel 1846 dal chimico Marcellin Berthelot, allora diciottenne, suo studente alla scuola di M. Crouzet. La loro amicizia continu\u00f2 fino alla morte di Renan. Renan era impegnato come assistente solo la sera: durante il giorno continuava le sue ricerche sulla filologia semitica.\nNel 1847 ottenne il Prix Volney, uno dei principali riconoscimenti della Acad\u00e9mie des inscriptions et belles-lettres, per il manoscritto della sua \"Storia Generale e Sistema comparato delle Lingue Semitiche\". Venne nominato \"Agr\u00e9g\u00e9 de Philosophie\" - professore ordinario - e gli venne offerto un posto di direttore in un liceo di Vend\u00f4me.\nIl personaggio pubblico.\nRenan non era solo uno studioso. Identifica in San Paolo, cos\u00ec come negli Atti degli Apostoli, un interesse per una vita sociale allargata, per un senso di fraternit\u00e0 e un recupero del sentimento democratico che ispir\u00f2 \"L'Avenir de la science\". Nel 1869 si present\u00f2 come candidato per l'opposizione liberale alle elezioni parlamentari di Meaux. Mentre il suo carattere diventava sempre meno aristocratico, il suo liberalismo lo rese pi\u00f9 tollerante.\nPoco prima della caduta dell'impero francese, Renan si trov\u00f2 per met\u00e0 vicino alle posizioni napoleoniche, e se fosse stato eletto alla Camera dei deputati si sarebbe unito al gruppo del \"L'Empire liberal\", ma non venne eletto. Un anno dopo venne dichiarata la guerra con la Prussia (1870). L'Impero cadde e Napoleone III venne esiliato. La Guerra franco-prussiana fu un punto di svolta per Renan. La Prussia gli era sempre parsa come un rifugio per la scienza libera e il pensiero. Ora, vedendo la terra dei suoi ideali distruggere e mandare in rovina la sua terra natale, prese a considerare i tedeschi come degli invasori.\nIn \"La R\u00e9forme intellectuelle et morale\" (1871) Renan tent\u00f2 di salvaguardare il futuro della Francia, ma era ancora sotto l'influenza tedesca; l'ideale e la disciplina che proponeva alla sua nazione sconfitta erano quelle del suo conquistatore: una societ\u00e0 feudale, un governo monarchico, un'\u00e9lite per cui il resto della nazione svolgeva un ruolo di supporto subordinato; un ideale di onore e doveri imposti da una cerchia ristretta ad una moltitudine recalcitrante e sottomessa. Gli errori della Comune di Parigi consolidarono le idee di Renan. Allo stesso tempo, l'ironia da sempre presente nei suoi lavori cominci\u00f2 a diventare pi\u00f9 acida. I suoi \"Dialogues philosophiques\", scritti nel 1871, l'\u00a0\"Ecclesiaste\" (1882) e l'\u00a0\"Anticristo\" (1876) (Il quarto volume della \"Storia delle Origini del Cristianesimo\", che trattava il regno di Nerone) erano incomparabili per il loro genio letterario ma erano esempi di un carattere scettico e disincantato.\nLa disillusione e la rinnovata fiducia.\nRenan cerc\u00f2 vanamente di convincere il suo paese a seguire i suoi precetti, finch\u00e9 si rassegn\u00f2 ad osservare impotente la sua deriva verso la perdizione. Il progredire degli eventi al contrario gli mostr\u00f2 una Francia ogni giorno pi\u00f9 forte: abbandon\u00f2 la propria incredulit\u00e0 e disillusione e osserv\u00f2 con interesse la lotta per la giustizia e la libert\u00e0 di una societ\u00e0 democratica. Nel quinto e sesto volume della \"Storia delle Origini del Cristianesimo\" (sulla Chiesa cristiana e Marco Aurelio) traspariva la propria riconciliazione con la democrazia, la sua fiducia nell'ascesa graduale dell'uomo, l'attenzione al fatto che le grandi catastrofi non interrompono il lento ma inesorabile processo del mondo. Si riconcili\u00f2, se non con i dogmi, almeno con la bellezza morale del Cattolicesimo e con il ricordo della sua giovent\u00f9 da credente.\nChe cos'\u00e8 una nazione?\n\"\"Attraverso le loro diverse vocazioni, spesso opposte, le nazioni servono alla comune opera della civilt\u00e0; tutte apportano una nota a quel grande concerto dell'umanit\u00e0 che \u00e8, in definitiva, la pi\u00f9 alta realt\u00e0 ideale da noi raggiunta\"\". Questo celebre scritto deriva da una conferenza tenuta alla Sorbona nel 1882. Renan spiega che le nazioni sono un fenomeno nuovo nella storia, sconosciuto all'antichit\u00e0. Esse nacquero a seguito delle invasioni germaniche, le quali col tempo generarono una fusione omogenea di popolazioni. Cos\u00ec si formarono la Francia, la Germania, l'Inghilterra ecc.\nQual \u00e8 il principio su cui si fonda una nazione? L'autore contesta una serie di risposte spesso invocate. Una nazione non \u00e8 una dinastia (che pu\u00f2 mancare), n\u00e9 una razza (le nazioni europee sono di sangue misto), n\u00e9 una lingua (che invita ma non forza ad unirsi), n\u00e9 una religione, n\u00e9 un territorio, n\u00e9 una comunanza di interessi. Una nazione, secondo Renan, \u00e8 un principio spirituale, costituito da due elementi, uno passato e uno presente. Il primo: una ricca eredit\u00e0 di ricordi (glorie e sacrifici); il secondo: il consenso attuale a vivere insieme, un \u201cplebiscito di tutti i giorni\u201d. Un principio volontaristico, contrapposto a criteri puramente materiali. Infine, una nazione ha il Diritto all'esistenza nel momento in cui i cittadini di tale nazione ritengano opportuno sacrificare i propri interessi a favore di essa.\nI ricordi d'infanzia e di giovinezza.\nIn et\u00e0 avanzata il filosofo attravers\u00f2 un periodo di contemplazione della sua giovinezza. Era quasi sessantenne quando nel 1883 pubblic\u00f2 i \"Souvenirs d'enfance et de jeunesse\", il suo lavoro pi\u00f9 famoso. Quest'opera possiede quella nota lirica uno sfogo personale che il pubblico apprezza solitamente in un uomo gi\u00e0 famoso. Mostrava all'uomo moderno che un mondo non meno poetico n\u00e9 meno primitivo rispetto a quello mostrato nelle \"Origini della Cristianit\u00e0\" era esistito e ancora esisteva nella memoria storica del nord ovest della Francia. Vi era una magia di romanticismo antico, semplicit\u00e0, naturalezza e veracit\u00e0 che nel XIX secolo era cos\u00ec apprezzata. L\"'Ecclesiaste\", pubblicato pochi mesi prima, e i suoi \"Drames philosophiques\", raccolti nel 1888, diedero un'immagine pi\u00f9 adeguata al suo spirito critico e disincantato ma ancora ottimistico. Mostravano un'attrazione verso una forma grezza di socialismo, da filosofo liberale ma di temperamento aristocratico.\nLeggiamo in queste opere come Calibano (metafora della democrazia), da bruto primitivo, una volta educato alle proprie responsabilit\u00e0 diventa dopotutto un governante all'altezza; di come Prospero (il principio aristocratico, o, se vogliamo, la ragione) accetta la sua detronizzazione per il bene di una maggiore libert\u00e0 nel mondo intellettuale, visto che Calibano si dimostra un poliziotto efficace lasciando pi\u00f9 libert\u00e0 ai suoi superiori; di come Ariel (il principio religioso) acquista una presa pi\u00f9 salda sulla vita e non si abbandona pi\u00f9 al minimo spunto di cambiamento. Ci\u00f2 nonostante, Ariel si afferma al servizio di Prospero sotto il governo esterno di Calibano. La religione e la conoscenza sono immortali tanto quanto il mondo che rappresentano. Per cui, sotto sotto, traspare l'idealismo essenziale di Ernest Renan.\nGli ultimi anni.\nRenan fu un grande lavoratore. A sessant'anni di et\u00e0, avendo completato le \"Origini della Cristianit\u00e0\", cominci\u00f2 la sua \"Storia di Israele\", basata su una vita di studi sull'Antico Testamento, e sul \"Corpus Inscriptionum Semiticarum\", pubblicato dalla \"Acad\u00e9mie des Inscriptions\" sotto la direzione di Renan a partire dal 1881 fino alla sua morte. Il primo volume della \"Storia di Israele\" apparve nel 1887; il terzo nel 1891; gli ultimi due postumi. Come storia di fatti e teorie, l'opera mostra molte pecche; come saggio dell'evoluzione dell'idea religiosa, \u00e8 di straordinaria importanza nonostante alcuni passaggi di frivolezza, ironia e incoerenza; come riflessione sulla mente di Ernest Renan, \u00e8 l'immagine pi\u00f9 viva e realistica.\nIn un volume di saggi collettivi, \"Feuilles d\u00e9tach\u00e9es\", anch'esso pubblicato nel 1891, troviamo la stessa attitudine mentale, un'affermazione della necessit\u00e0 di una piet\u00e0 indipendente dal dogma. Nei suoi ultimi anni ricevette numerose onorificenze, e venne fatto amministratore del \"Coll\u00e8ge de France\" e Grande Ufficiale della Legione d'Onore. Due volumi della \"Storia di Israele\", la corrispondenza con la sorella Henriette, le sue \"Lettere a M. Berthelot\", e la \"Storia della Politica Religiosa di Filippo il Bello\", scritta negli anni immediatamente precedenti al suo matrimonio, apparvero negli ultimi otto anni del XIX secolo. Ernest Renan mor\u00ec nel 1892 e fu seppellito nel Cimitero di Montmartre a Parigi. Un suo nipote \u00e8 lo scrittore Ernest Psichari.\nLa vita di Ges\u00f9.\nEgli pur difendendo l'esistenza storica di Cristo, ne nega la divinit\u00e0 e riconosce al suo insegnamento un semplice valore esemplare. \"La vita di Ges\u00f9\" costituisce il primo dei sette volumi che compongono la Storia del cristianesimo (1863-1881) redatta secondo gli stessi criteri metodologici."}
{"id": "130900", "revid": "1543377", "url": "https://it.wikipedia.org/wiki?curid=130900", "title": "M106", "text": "M 106 (conosciuta anche come NGC 4258) \u00e8 una galassia a spirale visibile nella costellazione dei Cani da Caccia; sembra che il suo interno ospiti un buco nero supermassiccio.\nOsservazione.\nM106 si trova circa 2\u00b0 a sud della stella , un astro di quinta magnitudine posto alcuni gradi a sud-est di Phecda, quest'ultima parte dell'asterismo del Grande Carro; grazie alla sua brillantezza \u00e8 facilmente individuabile anche con un binocolo 10x50, a patto che per\u00f2 la notte sia propizia, in cui appare come una macchia di forma ovoidale. Un telescopio amatoriale di piccole dimensioni \u00e8 in grado di mostrare il nucleo, pi\u00f9 luminoso, mentre strumenti da 150-200mm di apertura sono il minimo richiesto per l'individuazione di alcuni particolari come l'irregolarit\u00e0 della luminosit\u00e0 dell'alone e i bracci di spirale.\nLa sua declinazione \u00e8 molto settentrionale: infatti questa galassia si presenta circumpolare da gran parte dell'emisfero boreale, come gran parte dell'Europa e parte del Nordamerica; dall'emisfero australe invece \u00e8 possibile osservarla fino alle latitudini temperate medie. Il periodo migliore per la sua osservazione nel cielo boreale \u00e8 quello compreso fra gennaio e agosto.\nStoria delle osservazioni.\nM106 fu scoperta da Pierre M\u00e9chain nel luglio del 1781; egli la descrisse come un oggetto nebuloso posto fra l'Orsa Maggiore e i Cani Venatici. Charles Messier osserv\u00f2 quest'oggetto e le indic\u00f2 la posizione, ma non lo inser\u00ec nel suo famoso catalogo poich\u00e9 era gi\u00e0 stato pubblicato; solo negli anni cinquanta del XX secolo questo catalogo fu esteso. L'ammiraglio Smyth la descrisse come una nebulosa bianca piuttosto larga e ovale, orientata da NW a SE e con un nucleo pi\u00f9 luminoso nella regione sud e i bordi laterali pi\u00f9 netti delle sue estremit\u00e0; infine, Padre Heinrich Ludwig d'Arrest la osserv\u00f2 con un telescopio da 280mm di apertura, descrivendola come un oggetto complesso dal nucleo brillante e braccia estese a nord e a sud.\nCaratteristiche.\nM106 \u00e8 un esempio di galassia di Seyfert; la rilevazione di inconsuete emissioni di onde radio e raggi X osservate tramite il radiotelescopio Very Large Baseline Array indica che probabilmente parte della galassia sta precipitando in un buco nero supermassiccio situato nel suo centro: nel nucleo infatti sembra che sia contenuta una massa pari a 36 milioni di masse solari, concentrata in un volume compreso fra 1/24 e 1/12 di anno luce, ossia fra 12.000 a 54.000 UA.\nLa forma di M106 ricorda quella della Galassia di Andromeda (M31), ma con una diversa inclinazione, in modo che siano cos\u00ec visibili perfettamente tutte le strutture delle nubi di polveri sul piano galattico; i bracci di spirale sono ricchi di regioni H II che nelle immagini si mostrano di colore blu e rosso, a seconda se siano associate o meno ad ammassi di stelle particolarmente calde e luminose. Nel 1981 fra i suoi bracci \u00e8 apparsa una supernova, classificata come SN 1981K, che raggiunse la sedicesima magnitudine apparente; non essendo stato analizzato lo spettro, non si \u00e8 mai saputo che tipo di supernova fosse. La distanza della galassia \u00e8 stimata sui 21-25 milioni di anni luce e la sua massa totale \u00e8 pari a circa 190 miliardi di masse solari; si allontana da noi alla velocit\u00e0 di 537 km/s."}
{"id": "130901", "revid": "93556", "url": "https://it.wikipedia.org/wiki?curid=130901", "title": "Citt\u00e0 della Nigeria", "text": "Citt\u00e0 della Nigeria con pi\u00f9 di 120.000 abitanti nel 2010:"}
{"id": "130902", "revid": "599013", "url": "https://it.wikipedia.org/wiki?curid=130902", "title": "Teoria cinetica dei gas", "text": "In fisica, la teoria cinetica dei gas descrive un gas come un gran numero di piccole particelle (atomi o molecole) che sono in costante movimento casuale. Le particelle muovendosi urtano tra di loro e con le pareti del contenitore. La teoria cinetica dei gas spiega le principali propriet\u00e0 dei gas quali pressione, temperatura e volume. Il fatto rilevante della teoria \u00e8 la spiegazione che la pressione non \u00e8 dovuta alla repulsione statica delle molecole come ipotizzato da Isaac Newton, ma all'urto contro le pareti delle particelle.\nMentre le particelle che compongono i gas sono troppo piccole per essere visibili, il movimento casuale dei grani di polline o di polvere, che pu\u00f2 essere osservato con un microscopio ottico (moto browniano), deriva direttamente dalle collisioni con le particelle elementari che compongono il gas. Nel 1905 Albert Einstein correl\u00f2 il moto browniano all'esistenza di atomi e molecole che a quell'epoca erano ancora una ipotesi.\nModello.\nLa teoria cinetica si basa sull'assunzione di alcune ipotesi:\nLe ipotesi precedenti descrivono accuratamente il comportamento dei gas ideali. I gas reali si avvicinano all'ideale sotto condizioni di bassa densit\u00e0 o alta temperatura (lontani dalla condensazione).\nPressione.\nLa pressione \u00e8 spiegata dalla teoria cinetica come conseguenza delle forze esercitate dalle collisioni delle molecole del gas con le pareti del recipiente. Consideriamo dunque una molecola di massa \"m\" che urta contro la parete del recipiente come in figura. Sappiamo che essa trasmette alla parete un impulso che \u00e8 uguale alla differenza della quantit\u00e0 di moto della particella prima e dopo l'urto. Inoltre per l'ipotesi 1 l'urto \u00e8 elastico e si conserva sia la quantit\u00e0 di moto totale del sistema che l'energia:\nDall'esempio in figura l'unica componente che varia \u00e8 la direzione della velocit\u00e0, quindi la quantit\u00e0 di moto lungo y e l'energia (cinetica) restano uguali. La componente lungo x resta uguale in modulo. Allora avremo:\nquindi:\nPossiamo ora stimare la forza media che la molecola esercita sulla parete. La particella considerata collide con la parete una volta ogni \"2L/vx\" unit\u00e0 di tempo, dove \"L\" \u00e8 la lunghezza del contenitore (tragitto della particella). La forza risultante esercitata dalla parete sulla particella \u00e8:\nquindi:\nPer il terzo principio della dinamica questa forza ha segno opposto a quella che la molecola imprime sulla parete. La forza totale esercitata dal gas sulla parete \u00e8 quindi la somma di tutte le forze esercitate dalle molecole:\nDefiniamo il valore quadratico medio della velocit\u00e0 lungo x, come media dei quadrati delle velocit\u00e0 lungo la direzione x per tutte le molecole (\"N\"): \nsi ottiene:\nLa pressione lungo la direzione x \u00e8 allora:\n\"N\" \u00e8 il numero di particelle che \u00e8 uguale anche a: formula_12, dove formula_13 \u00e8 la costante di Avogadro e \"n\" \u00e8 il numero di moli del gas, inoltre formula_14. Quindi possiamo riscrivere la pressione lungo x come:\nPoich\u00e9 per definizione formula_16 dove \"M\" \u00e8 la massa molare, allora abbiamo un altro modo di scrivere la pressione:\nPer ipotesi il gas ha distribuzione uniforme quindi le velocit\u00e0:\nDefiniamo la velocit\u00e0 quadratica media come:\nDi conseguenza, per la pressione otteniamo:\nQuesta equazione per la pressione (cos\u00ec come quella precedente) mette in relazione la velocit\u00e0 delle molecole con la pressione che esse esercitano sul recipiente. Vedremo nella sezione successiva come la velocit\u00e0 stessa sia influenzata dalla temperatura. Utilizzando l'equazione di stato dei gas perfetti: formula_21, dove \"R\" \u00e8 la costante del gas perfetto, pari a 8,3143 J/(mol \u00d7 K), possiamo estrapolare una stima della velocit\u00e0 quadratica media:\nDa quest'ultima si deduce che la velocit\u00e0 delle molecole \u00e8 direttamente proporzionale alla radice quadrata della temperatura e dipende ovviamente dalla massa molare delle molecole.\nEnergia cinetica.\nL'energia cinetica media di una molecola del gas \u00e8:\nDal momento che tutte le particelle hanno la stessa massa, possiamo riferire la sommatoria esclusivamente alla velocit\u00e0 formula_24 ed utilizzare la definizione della velocit\u00e0 quadratica media. Ne segue che:\nutilizzando la relazione trovata precedentemente per la velocit\u00e0 quadratica media, possiamo scrivere:\nricordando che formula_27 e che formula_28 dove formula_29 \u00e8 la costante di Boltzmann abbiamo:\novvero la temperatura \u00e8 una misura dell'energia cinetica media delle molecole. Questa formula, come quella precedente per la pressione, mette in relazione una grandezza microscopica come l'energia cinetica delle particelle di gas e una grandezza macroscopica come la loro temperatura.\nEnergia interna.\nPossiamo determinare l'energia interna del gas che rappresenta l'energia di tutte le molecole, che appare nel primo principio della termodinamica. Essa \u00e8 quindi data dall'equazione:\nPoich\u00e9 formula_32 allora:\nvalido per un gas monoatomico, poich\u00e9 in generale non si \u00e8 tenuto conto dei contributi dell'energia dovuti agli effetti vibrazionali e rotazionali. Ancora una volta vediamo come l'energia interna sia dipendente solamente dalla temperatura che a sua volta dipende dal tipo di molecola e dalla sua velocit\u00e0.\nStoria.\nNel 1738 D. Bernoulli pubblic\u00f2 \"Hydrodynamica\", che pose le basi della teoria cinetica dei gas. In questo lavoro Bernoulli fece l'ipotesi, ancora utilizzata, che i gas consistono di un gran numero di molecole che si muovono in tutte le direzioni, che il loro impatto sulle superfici causa la pressione macroscopica e che quello che chiamiamo temperatura \u00e8 semplicemente dovuto all'energia cinetica delle molecole in movimento. La teoria non fu immediatamente accettata, anche a causa del fatto che ancora non erano state poste le fondamenta per la conservazione dell'energia e non era ovvio ai fisici che la collisione tra le molecole fosse perfettamente elastica.\nAltri lavori pionieristici, trascurati dai contemporanei furono nel 1720 Michail Lomonosov, poi \nGeorges-Louis Le Sage. Nella prima met\u00e0 dell'Ottocento John Herapath fornisce un importante contributo. Nel 1856 August Kr\u00f6nig formul\u00f2 un modello semplice della cinetica dei gas, considerando solo la componente traslazionale del moto. \nNel 1857 Rudolf Clausius indipendentemente da Kr\u00f6nig, come lui stesso dichiara, svilupp\u00f2 una versione pi\u00f9 sofisticata della teoria che includeva movimenti rotazionali e vibrazionali delle molecole. In questo stesso lavoro compare per la prima volta il concetto di cammino libero medio di una particella.\nNel 1859, dopo avere letto l'articolo di Clausius James Clerk Maxwell formul\u00f2 quella che va sotto il nome di Distribuzione di Maxwell delle velocit\u00e0, tale formulazione permettono di calcolare la percentuale di molecole che hanno le velocit\u00e0 in un intervallo specifico. Questa \u00e8 la pr\u00ecma volta che delle leggi statistiche appaiono\nin fisica, inoltre Maxwell collega la pressione agli urti delle molecole.\nNel 1871 Ludwig Boltzmann rese pi\u00f9 generale la formulazione di Maxwell e formul\u00f2 quella che va sotto nome di Distribuzione di Maxwell-Boltzmann e per primo stabil\u00ec la connessione tra l'entropia e il logaritmo delle possibili configurazioni nello spazio delle fasi.\nAll'inizio del ventesimo secolo, molti fisici consideravano gli atomi come delle particelle ipotetiche, si deve ad Albert Einstein ed a Marian Smoluchowski un contributo significativo alla comprensione del moto browniano basato sulla teoria cinetica dei gas."}
{"id": "130908", "revid": "1645109", "url": "https://it.wikipedia.org/wiki?curid=130908", "title": "Valerio Evangelisti", "text": "\u00c8 uno dei pi\u00f9 noti scrittori italiani contemporanei di fantascienza, fantasy (in particolare \"low fantasy\") e horror, che mescola nelle sue opere. \u00c8 conosciuto soprattutto per il ciclo di romanzi dell'inquisitore Nicolas Eymerich e per la trilogia di \"Nostradamus\", divenuti \"bestseller\". L'opera di Evangelisti, pur sviluppata autonomamente, rientra nel filone del New weird; Evangelisti ha anche riconosciuto l'appartenenza di alcune sue opere al corpus letterario definito New Italian Epic. Ha scritto anche saggi e romanzi storici. Evangelisti ha avuto anche una militanza politica nella Federazione della Sinistra ed \u00e8 direttore e fondatore del sito Carmilla on line.\nBiografia.\nNasce a Bologna il 20 giugno 1952. Si laurea in Scienze politiche con indirizzo storico-politico nel 1976 presso l'Universit\u00e0 di Bologna.\nFino al 1990 porta avanti una carriera accademica che alterna con l'attivit\u00e0 di funzionario del Ministero delle finanze. Incomincia la sua carriera di autore scrivendo saggi storici - una quarantina - per un totale di cinque volumi.\nDecide quindi di dedicarsi alla narrativa fantastica e presto raggiunge la notoriet\u00e0 vincendo nel 1993 il Premio Urania con il romanzo \"Nicolas Eymerich, inquisitore\", pubblicato l'anno seguente nella omonima collana di fantascienza della Mondadori. I successivi romanzi che compongono il ciclo di Eymerich sono \"Le catene di Eymerich\" (1995), \"Il corpo e il sangue di Eymerich\" (1996), \"Il mistero dell'inquisitore Eymerich\" (1996), \"Cherudek\" (1997), \"Picatrix, la scala per l'inferno\" (1998), \"Il castello di Eymerich\" (2001), \"Mater terribilis\" (2002), \"La luce di Orione\" (2007), \"Rex tremendae maiestatis\" (2010), \"Eymerich risorge\" (2017).\nStoricamente Nicolas Eymerich \u00e8 un inquisitore domenicano realmente esistito (nato nel 1320 a Gerona, in Catalogna, e morto nel 1399). Il personaggio che Evangelisti ha mutuato dalla realt\u00e0 storica \u00e8 crudele, inflessibile, altero, tormentato, agisce con totale spietatezza al servizio della Chiesa e di ci\u00f2 che ritiene il bene ed \u00e8 tuttavia dotato di straordinaria intelligenza e profonda cultura. Nei vari romanzi del ciclo indaga i fenomeni misteriosi nell'Europa medioevale influenzando strategicamente i grandi avvenimenti storici dell'epoca, ma la soluzione del mistero spesso la si ritrova in storie parallele a quella dell'intreccio principale, che si proiettano nel nostro presente e nel nostro futuro, volutamente rappresentato in modo distopico con toni oscuri, fondamentalisti e disumani. A partire dal 2012 l'azienda italiana TiconBlu ha prodotto il videogioco \"\", ispirato ai romanzi di Evangelisti.\nUn altro suo successo nel 1999, che viene tradotto in tutto il mondo, \u00e8 la trilogia \"Magus - Il romanzo di Nostradamus\", biografia romanzata del pi\u00f9 famoso e importante scrittore di profezie della storia. La vita di Nostradamus \u00e8 fedele alle fonti e l'autore fa appello all'immaginario solo quando queste fonti sono lacunose. L'opera inquadra lo scenario di un secolo di profonde trasformazioni, culturali e sociali. I volumi che compongono la trilogia sono \"Il presagio\", \"L'inganno\" e \"L'abisso\", ma di fatto costituiscono un'unica opera (un centinaio di capitoli per un migliaio di pagine) che ha venduto 100.000 copie ed \u00e8 stata acquistata da editori di tre continenti.\nI romanzi di Evangelisti vengono tradotti in molte lingue tra cui il francese, lo spagnolo, il tedesco e il portoghese. In Francia gli vengono assegnati i pi\u00f9 ambiti premi nell'ambito della letteratura fantastica e di fantascienza, che sono il Grand Prix de l'Imaginaire (1998) e il Prix Tour Eiffel (1999); in Italia riceve il Prix Italia (2000) per la fiction radiofonica.\nRimane attivo su questa linea scrivendo sceneggiature per la radio, il cinema, la televisione e i fumetti. Dopo essere stato per un decennio direttore della rivista \"Progetto Memoria - Rivista di storia dell'antagonismo sociale\" \u00e8 divenuto direttore editoriale di \"Carmilla\", rivista letteraria edita inizialmente su carta, evolutasi quindi in \"Carmilla On line\", una pubblicazione di genere trasversale dedicata parimenti alla narrativa fantastica e alla critica politica.\nLa sua passione per i gruppi heavy metal, tra cui Pantera, Sepultura, Venom e Metallica, gli ha fornito parecchi spunti per i suoi scritti, soprattutto l'antologia \"Metallo urlante\" e il romanzo \"Black Flag\".\nAltra fonte di ispirazione \u00e8 la storia degli Stati Uniti, che gli suggerisce i romanzi \"Antracite\" (2003) e \"Noi saremo tutto\" (2004). \u00c8 invece il Messico a essere al centro dei romanzi \"Il collare di fuoco\", pubblicato nel novembre del 2005 e \"Il collare spezzato\" del novembre 2006. In essi \u00e8 narrata, attraverso gli occhi di diversi personaggi di fantasia, la storia del Messico, tra il 1859 e il 1930 (dal 1859 al 1890 ne \"Il collare di fuoco\").\nLa casa editrice DeriveApprodi ha ristampato nell'ottobre 2005 un saggio storico di Evangelisti, \"Gli sbirri alla lanterna. La plebe giacobina bolognese (1792-1797)\", mentre L'ancora del mediterraneo ha pubblicato tre suoi volumi di critica letteraria: \"Alla periferia di Alphaville\" (2001), \"Sotto gli occhi di tutti\" (2004) e \"Distruggere Alphaville\" (2006). Nel 2005 la casa editrice \"UniService\" di Trento pubblica un saggio biobibliografico a cura del critico cinematografico As Chianese. \"L'anima dell'inquisitore\" \u00e8 il primo studio italiano sull'opera evangelistiana, un'introduzione al lavoro dello scrittore con prefazione di Giuseppe Lippi e postfazione di Serge Quadruppani.\nNel 2006 Evangelisti ha scritto il racconto originale \"La Sala dei Giganti\", che \u00e8 stato pubblicato in allegato alla guida \"Studiare a Padova\", dell'Universit\u00e0 degli studi di Padova. Il mini-romanzo, lungo circa 40 pagine \u00e8 stato distribuito in tutta Italia in circa 260.000 copie; in compenso per\u00f2 non \u00e8 ancora uscito nelle librerie. Nonostante l'alta tiratura il libro ha subito raggiunto delle ottime quotazione sul mercato dei collezionisti. Con questo racconto Valerio Evangelisti si \u00e8 aggiudicato il Premio Italia, attribuito nel corso della XXXIII Italcon, la convention italiana di fantascienza, tenutasi a Fiuggi (FR) dal 22 al 25 marzo 2007. Il Premio Italia, gestito dalla sezione italiana della World Science Fiction Society presieduta da Ernesto Vegetti, \u00e8 attribuito dopo votazioni che coinvolgono migliaia di appassionati di Science fiction. \"La Sala dei Giganti\", in una versione leggermente differente, costituisce l'incipit del romanzo \"La luce di Orione\" (2007), che vede l'inquisitore Eymerich partecipare, nel 1366, a una crociata per liberare dall'assedio dei turchi ottomani l'impero bizantino, ormai in piena decadenza.\nSempre nel 2007, la Wild Boar Edizioni ha pubblicato \"Il mondo di Eymerich\", gioco di ruolo basato sui romanzi dell'Inquisitore, di cui Valerio Evangelisti ha scritto la prefazione: \"Vivere molte vite\".\nNel novembre 2008 \u00e8 stato pubblicato Tortuga, romanzo di ambientazione caraibica con pirati per protagonisti; ha fatto seguito nel 2009 il romanzo \"Veracruz\", la cui storia si colloca temporalmente prima. Conclude il ciclo \"Cartagena, gli ultimi della Tortuga\" (2012). Evangelisti fa dei pirati gli agenti dell'introduzione del capitalismo nel continente americano.\nAlla fine del 2009, in seguito a un'anomalia notata durante una visita odontoiatrica (come racconta lui stesso), gli \u00e8 stato diagnosticato un tumore al sistema linfatico (linfoma non Hodgkin a cellule B di tipo aggressivo). \u00c8 giunto a una remissione completa al termine del 2010, dopo alcuni cicli di chemioterapia e in seguito un'operazione chirurgica di asportazione di un polmone. Ha raccontato l'esperienza nel racconto \"Day Hospital\", pubblicato nel 2011 all'interno della collana \"Inediti d'Autore\" del Corriere della Sera. Il racconto \u00e8 stato ampliato in un volume dallo stesso titolo nel 2012.\nNel 2010 \u00e8 uscito \"Rex tremendae maiestatis\", decimo capitolo della saga di Eymerich.\nNel 2013 ha pubblicato \"Il sole dell'avvenire. Vivere lavorando o morire combattendo\". Lo ha seguito, nel 2014, \"Il sole dell'avvenire. Chi ha del ferro ha del pane\". Sono i primi due volumi di un'imponente trilogia che narra le vicende di alcune famiglie di braccianti e contadini dell'Emilia-Romagna dal 1875 al 1950. Lo sfondo \u00e8 la nascita del socialismo, del sindacalismo e della cooperazione, unitamente alla trasformazione epocale di un territorio. Nel gennaio 2016 esce \"Il sole dell'avvenire. Nella notte ci guidano le stelle\" terzo e ultimo capitolo di un unico romanzo. In quest'ultimo capitolo si va dagli anni venti agli anni cinquanta del XX secolo, tra l'affermarsi del fascismo e i grandi cambiamenti politico-economici che travolgono l'Emilia-Romagna e l'intero Paese.\nNel 2017 esce l'undicesimo capitolo della saga di Eymerich, intitolato \"Eymerich risorge\".\nNel 2018 \u00e8 uscito il dodicesimo e ultimo romanzo della saga \"Il fantasma di Eymerich\".\nPer alcuni anni ha scritto regolarmente nella rubrica \"I nocturniani\" del mensile \"Nocturno Cinema\".\nVive tuttora a Bologna, ma trascorre alcuni mesi dell'anno a Puerto Escondido, Messico, dove ha un'abitazione.\nAttivit\u00e0 politica.\nSi \u00e8 candidato come indipendente alle elezioni europee del 2009 nella Lista Anticapitalista (costituita dall'unione tra Rifondazione Comunista e il Partito dei Comunisti Italiani nella cosiddetta Federazione della Sinistra) e nel 2011 alle elezioni amministrative per il comune di Bologna nella lista Sinistra per Bologna - Federazione della Sinistra.\nFondatore e direttore della webzine Carmilla on line, nel 2004 lanci\u00f2 una raccolta di firme di solidariet\u00e0 all'amico, terrorista ed ex membro dei Proletari Armati per il Comunismo Cesare Battisti che raggiunse i 1.500 firmatari. . Nel gennaio del 2018 comunica di sostenere e votare la lista di sinistra Potere al Popolo! in occasione delle imminenti elezioni politiche. Alle elezioni amministrative di Bologna nel 2021 \u00e8 capolista di Potere al Popolo!.\nOpere.\nNarrativa.\nCiclo di Eymerich.\nRomanzi e racconti con protagonista Nicolas Eymerich (l'ordine cronologico degli avvenimenti \u00e8 indicato dalla data a fine riga).\nAlcuni romanzi con protagonista Eymerich sono stati raggruppati nelle seguenti raccolte:\nNel 2019, all'interno della collana \"Oscar fantastica\", sono usciti tre volumi curati da Alberto Sebastiani e denominati \"Titan edition\" contenenti la raccolta completa dei romanzi di Eymerich.\nCiclo di Pantera.\nRomanzi con protagonista il misterioso pistolero-stregone messicano Pantera.\nTrilogia di Magus.\nRomanzi che ripercorrono la vita di Nostradamus.\nI tre romanzi sono stati successivamente riuniti in un unico volume:\nTrilogia americana.\nRomanzi che narrano alcune vicende legate alla storia del movimento sindacale nordamericano (l'ordine cronologico degli avvenimenti \u00e8 indicato alla fine).\nI tre romanzi sono stati successivamente riuniti in un unico volume:\nCiclo messicano.\nRomanzi che ripercorrono la storia della rivoluzione messicana.\nCiclo dei pirati.\nRomanzi che narrano alcune vicende legate alla storia della pirateria (l'ordine cronologico degli avvenimenti \u00e8 indicato dalla data a fine riga).\nCiclo \"Il sole dell'avvenire\".\nRomanzi che narrano le vicende di alcune famiglie di braccianti e contadini romagnoli, dall'epoca post-risorgimentale alla met\u00e0 del XX secolo.\nFuori serie.\nRacconti.\nRaccolte di racconti.\nAlcuni racconti sono stati riuniti in antologie:\nSaggistica.\nOltre a questi, vi sono anche una quarantina di saggi pubblicati su \"Il Mulino, Rivista di storia contemporanea\", \"Quaderni sardi di storia\", \"Quaderni emiliani\", ecc., nonch\u00e9 quelli compresi in opere collettive.\nContributi.\nPrefazioni, introduzioni, postfazioni a libri o altro."}
{"id": "130909", "revid": "1924342", "url": "https://it.wikipedia.org/wiki?curid=130909", "title": "R\u00f6yksopp", "text": "I R\u00f6yksopp () sono un gruppo norvegese di musica elettronica, originario di Troms\u00f8, formato da Torbj\u00f8rn Brundtland e Svein Berge nel 1998.\" R\u00f8yrsopp \"\u00e8 il nome in norvegese della vescia, un genere di funghi, ma la band ha aggiunto che la parola \"R\u00f6yksopp\" pu\u00f2 anche riferirsi al fungo atomico.\nStoria.\nOrigini (1990-1997).\nI due componenti del gruppo si conoscono a un corso di lingua a met\u00e0 anni ottanta e, dopo aver scoperto di avere gusti e passioni in comune, incominciano a suonare musica ambient con un vecchio sintetizzatore. Nel 1990 realizzano cos\u00ec il loro primo demo.\nTroms\u00f8 \u00e8 una citt\u00e0 norvegese situata a nord del circolo polare artico, che ha dato origine ad altri gruppi norvegesi di livello internazionale quali i Bel Canto e progetti come Biosphere di Geir Jenssen. La scuola di musica di Troms\u00f8 \u00e8 sprovvista di strumenti elettronici adeguati, cos\u00ec i due li repeririscono in un negozio con la scusa di provarli, salvo poi restituirli per testarne di nuovi.\nIl punto di riferimento locale in quel periodo \u00e8 Biosphere, musicista di punta del pop atmosferico. La coppia lo contatta e gli fa ascoltare qualche registrazione del quartetto di cui fanno parte: entusiasta, Geir contatta l'etichetta Apollo e conclude il primo contratto che si concretizza con il disco \"Travellers Dream\", pubblicato sotto il nome Aedena Cycle. Segue un periodo in cui i due soci lasciano la scuola e si perdono di vista. Si ritrovano e si riuniscono a Bergen nel 1998, un paio di anni pi\u00f9 tardi, per formare i R\u00f6yksopp.\nI primi anni (1998\u20132000).\n\"So Easy,\" il singolo di debutto, \u00e8 stato pubblicato dall'etichetta indipendente locale Tell\u00e9 Records. Il singolo, ripubblicato nel loro primo album, \u00e8 stato il secondo disco pubblicato dall'etichetta discografica. Dopo essere stato usato in una pubblicit\u00e0 inglese di T-Mobile, \"So Easy\" \u00e8 diventato popolare nel mercato inglese, per cui \u00e8 stato pi\u00f9 tardi ripubblicata insieme al singolo \"Remind me\".\nMelody A.M. e i primi successi (2001\u20132004).\nDopo aver lasciato l'etichetta Tell\u00e9, la band ha firmato con l'etichetta inglese Wall of Sound e ha pubblicarto nel 2001 \"Melody A.M.\", che \u00e8 diventato disco di platino in Norvegia e ha venduto pi\u00f9 di un milione di copie in tutto il mondo, 500.000 delle quali nel solo Regno Unito. L'album ha raggiunto la posizione numero 1 in Norvegia e ha visto la presenza di tre suoi singoli nella UK Top 40: \"Eple\", \"Poor Leno\" e \"Remind Me\", oltre all'ultimo singolo pubblicato, \"Sparks\". La canzone \"Eple\", \u201cmela\u201d in norvegese, \u00e8 stata usata come introduzione al sistema operativo Panther di macOS. Questo album spazia da sonorit\u00e0 pi\u00f9 decise di \"Eple\", \"Poor Leno\" e \"R\u00f6yksopp's Night Out\", ad atmosfere nordiche in \"In Space\", \"She's So\", \"A Higher Plac\"e a intermedi come \"So Easy\" e \"Remind Me\". Nel 2001 i R\u00f6yksopp hanno vinto due premi Spellemannprisen: uno con Melody A.M. nella categoria \"elettronica\" e il secondo per il \"miglior video musicale dell'anno\" con \"Eple\".\nLa popolarit\u00e0 del gruppo \u00e8 stata spinta da alcuni video che prevedono esperimenti grafici, molti dei quali sono stati trasmessi spesso da MTV. Il video musicale di \"Remind Me\", in stile infografico, \u00e8 stato girato dalla compagnia francese H5, ed ha vinto l'MTV Europe Music Award nel 2002 come \"miglior video\". Nello stesso evento il duo \u00e8 stato nominato in altre tre categorie: \"Best Nordic Act\", \"Best New Artist\" e \"Best Dance Act\u201d. Il duo si \u00e8 esibito nella canzone \"Poor Leno\" durante l'evento. Nel 2002 vincono ancora due Spellemannprisen uno per il \"miglior video musicale dell'anno\" per \"Remind Me\" e il secondo come \"Spellemann dell'anno\".\nUn anno dopo hanno ricevuto una nomination come \"Best Group\" ai Brit Awards. L'album ha vinto vari altri premi, tra cui \"disco dell'anno\" per Selaze Nation. Durante questo periodo i R\u00f6yksopp hanno lentamente conquistato popolarit\u00e0 negli Stati Uniti. Il pezzo \"Remind Me,\" il cui cantante \u00e8 Erlend \u00d8ye dei Kings of Convenience, \u00e8 stato usato per uno spot della compagnia assicurativa GEICO. La critica inserisce il disco nella cerchia degli album elettronici fondamentali. I R\u00f6yksopp intraprendono in quel periodo un tour al fianco di Basement Jaxx e Moby, comprendente anche un'esibizione al Glastonbury Festival.\nThe Understanding (2005\u20132008).\nTra il 2001 e il 2005 i R\u00f6yksopp si dedicano particolarmente ai remix, come quelli eseguiti su tracce di Beck, Coldplay, The Streets e Felix da Housecat.\n\"The Understanding\", il loro secondo album in studio di cui esiste una versione deluxe con 5 tracce in pi\u00f9 rispetto alle 12 originali, \u00e8 stato pubblicato il 12 luglio 2005, preceduto dal singolo \"Only This Moment\" il 27 giugno 2005. Il singolo ha raggiunto la posizione 33 della classifica inglese. Il video di\" Only This Moment\" \u00e8 strettamente basato sugli eventi delle rivolte del 1968 a Parigi, e nel video si possono scorgere elementi di Propaganda. \"49 Percent\", il secondo singolo, \u00e8 stato pubblicato il 26 settembre 2005. \"What Else Is There?\", il terzo, in cui collabora Karin Dreijer, la cantante dei The Knife e Fever Ray, \u00e8 diventato il pi\u00f9 grande successo della band, arrivando alla posizione 32 della classifica inglese, e al numero 4 in Norvegia. \"Beautiful Day Without You\" \u00e8 stato il quarto singolo, oltre alla pubblicazione di una traccia non contenuta nell'album, \"Curves\". The Understanding ha fatto vincere al gruppo un premio Spellemannprisen nel 2005 nella categoria \"Pop Band\".\nDopo il successo del primo album, \"The Understanding\" \u00e8 stato anch'esso un successo in Europa. L'album ha raggiunto la posizione numero 1 in Norvegia e la numero 21 in Inghilterra. Anche in America l'album \u00e8 entrato in molte classifiche della Billboard e ha raggiunto il numero 2 nella classifica Top Electronic Albums, il numero 22 della classifica Top Heatseekers, e il numero 32 nella Top Independent Albums.\nDopo la pubblicazione di\" The Understanding\", alcuni dei loro singoli sono stati concessi al cinema. \"What Else Is There?\" fa parte di una scena del film statunitense del 2007 \"Ti presento Bill\" e si trova nei titoli di coda del film inglese del 2006 \"Cashback\", mentre \"Circuit Breaker\" \u00e8 stata usata nel film del 2007 \"Se mi guardi mi sciolgo\".\nIl 19 giugno 2006, i R\u00f6yksopp hanno pubblicato un album live con 9 canzoni intitolato \"R\u00f6yksopp's Night Out\". Tra le altre, l'album contiene una reinterpretazione della canzone \"Go with the Flow\", originariamente dei Queens of the Stone Age. Il 5 marzo 2007 i R\u00f6yksopp hanno stilato una classifica con i loro pezzi preferiti di altri artisti per la serie \"Back To Mine\". Con il titolo , l'album \u00e8 uscito il 5 marzo 2007, mentre in Inghilterra il 27 aprile 2007. L'album include anche la canzone \"Meatball\", pubblicata con lo pseudonimo di Emmanuel Splice, Svein Berge ha anche contribuito come membro del consiglio d'amministrazione per la celebrazione, detta \"Grieg year\", del famoso compositore norvegese Edvard Grieg.\nPer il decimo anniversario della formazione del gruppo, il 15 dicembre 2008 la band ha pubblicato una nuova traccia gratuita ascoltabile in streaming sul loro sito, \"Happy Birthday\".\nJunior, Senior e altri progetti (2009\u2013oggi).\nIl 23 marzo 2009 \u00e8 stato pubblicato il terzo album in studio della band, \"Junior\", che comprende il singolo \"Happy Up Here\". La canzone ha debuttato nella trasmissione di Pete Tong della BBC Radio 1 il 9 gennaio 2009. \u00c8 stata pubblicata ufficialmente in versione digitale il 26 marzo 2009. Il video musicale della canzone, girato da Reuben Sutherland, comprende elementi del videogioco \"Space Invaders\". Entrambi, singolo e video, sono stati accolti con reazioni positive dalla stampa e dai fan. Nel 2009 il gruppo si aggiudica due premi Spellemannprisen: uno nella categoria \"elettronica\" e l'altro come \"miglior compositore dell'anno\" entrambi per il loro nuovo album \"Junior\". \"The Girl and the Robot\", il secondo singolo dell'album, vede come cantante la cantante svedese Robyn ed \u00e8 stato pubblicato il 15 giugno 2009. Il vinile e la versione digitale del singolo includono remix di Kris Menace, Chateau Marmont e Spencer &amp; Hill.\nAlla 52\u00aa edizione dei Grammy Awards il remix di Jean Elan \u00e8 stato nominato nella categoria \"Best Remixed Recording, Non-Classical\". \"This Must Be It\" \u00e8 il terzo singolo dell'album, che comprende la voce di Fever Ray. Questo singolo contiene, tra gli altri, anche i remix di Thin White Duke, LehtMoJoe, Rex the Dog e Apparat. Pi\u00f9 tardi sono state pubblicate le basi della canzone \"Tricky Tricky \"per una competition di remix, e il pezzo vincitore del concorso \u00e8 stato pubblicato il 27 ottobre 2009.\n\"Junior\" \u00e8 stato un successo di vendite: ha raggiunto la posizione numero 1 in Norvegia, la terza consecutiva per la band, e la numero 21 della classifica UK Albums Chart. Inoltre \u00e8 entrato in molte classifiche Billboard ed \u00e8 stata la prima pubblicazione della band an entrare nella Billboard 200, al numero 126. L'album ha raggiunto anche la posizione 4 della classifica Top Electronic Albums e la numero 2 della classifica Top Heatseekers.\n\"Junior\" \u00e8 stato seguito da \"Senior\" che presenta un sound pi\u00f9 tranquillo ed introspettivo. Il disco include solo canzoni strumentali. \"The Drug\", il primo singolo, \u00e8 stato pubblicato il 9 agosto 2010. L'album invece il 13 settembre seguente ed \u00e8 stato un successo in Norvegia, arrivando al numero 1, il quarto risultato consecutivo per la band.\nNel gennaio 2013 pubblicano una canzone chiamata \"Running to the Sea\", realizzata in collaborazione con la norvegese Susanne Sundf\u00f8r. Il sodalizio continua con la cover di \"Ice Machine\" dei Depeche Mode. Quest'ultimo brano viene inserito nella raccolta di remix \"\", prodotta da Svein Berge e Torbj\u00f8rn Brundtland e pubblicata nel giugno 2013.\nNel maggio 2014 esce un EP collaborativo con Robyn e intitolato \"Do It Again\".\nSempre nel 2014 pubblicano l'album \"The Inevitable End\".\nStile musicale.\nLa musica dei R\u00f6yksopp \u00e8 spesso etichettata come \u201ccalda\u201d, un riferimento della band all'elettronica downbeat che si combina con elementi della musica house, drum and bass e suoni Afro-americani. Una componente importante del repertorio di canzoni del gruppo si basa sull'uso di vari cantanti. Ad esempio, Melody A.M. vede la presenza di Anneli Drecker e Erlend \u00d8ye, The Understanding di Kate Havnevik, Chelonis R Jones e Fever Ray, e Junior di Robyn, Anneli Drecker, Fever Ray e Lykke Li. Al gruppo piace usare sintetizzatori classici, ad esempio il Roland Juno-106 polifonico, o il Korg MS-20, e alcuni pezzi di Akai Sampler Series. La band ha detto che preferisce usare sintetizzatori analogici rispetto ai digitali. Svein Berge ha detto: \u201c\u00c8 abbastanza limitato il divertimento che si pu\u00f2 avere usando un mouse. Ci piace mixare.\u201d Oltre a scrivere la loro musica, il duo si diverte a remixare canzoni. Berge ha detto: \u201cOvviamente \u00e8 divertente remixare gente come i Coldplay, artisti di tale calibro. Ogni volta che le persone si avvicinano ad un remix ci fa molto piacere, persone come Roots Manuva, The Streets, e anche Peter Gabriel, \u00e8 divertente.\u201d Anche Britney Spears ha chiesto alla band un remix, che per\u00f2 la band non ha potuto fare a causa di altri impegni.\nInfluenze.\nEssendo cresciuti al nord della Norvegia, Svein Berge e Torbj\u00f8rn Brundtland ascoltavano artisti come Bel Canto e Biosphere. La band ha espresso interesse anche per la musica di Kraftwerk, Brian Eno, Depeche Mode, Giorgio Moroder, Art of Noise, Vangelis, Erik Satie e Francis Lai. Svein Berge ha detto anche di essere molto appassionato alle capacit\u00e0 di produzione e programmazione di Datasette, che ha prodotto il remix per il singolo dei R\u00f6yksopp Happy Up Here. I R\u00f6yksopp spesso includono riferimenti e omaggi alle loro influenze musicali. Ad esempio R\u00f6yksopp Forever rende omaggio ai famosi pionieri dell'elettronica anni '70, tra cui Vangelis, Krautrock, Tangerine Dream e anche Pink Floyd e King Crimson."}
{"id": "130912", "revid": "1305772", "url": "https://it.wikipedia.org/wiki?curid=130912", "title": "Ciampa", "text": ""}
{"id": "130913", "revid": "1924342", "url": "https://it.wikipedia.org/wiki?curid=130913", "title": "Incesticide", "text": "Incesticide \u00e8 una raccolta del gruppo musicale grunge statunitense Nirvana, uscita il 14 dicembre 1992 in Europa e il giorno seguente negli Stati Uniti.\nIl disco.\nAll'epoca della pubblicazione, tutto il materiale presente in \"Incesticide\" circolava tra i fan della band gi\u00e0 da tempo (anche se in bassa qualit\u00e0 audio). Fu ampiamente riportato dalla stampa musicale che, attraverso \"Incesticide\", il gruppo voleva offrire al pubblico un'alternativa di miglior qualit\u00e0 sonora, ma nel libro \"Cobain Unseen\", Charles R. Cross scrisse che Kurt Cobain acconsent\u00ec alla pubblicazione dell'album solo perch\u00e9 ebbe controllo totale sulla grafica della copertina del disco. L'album venne pubblicato il 14 dicembre 1992 in Europa, e il 15 dicembre 1992 negli Stati Uniti dove raggiunse la posizione numero 39 della classifica \"Billboard 200\". La casa discografica Geffen Records, decise di non promuoverne massivamente l'uscita, per non inflazionare e saturare il mercato con troppo materiale dei Nirvana, avendo il gruppo gi\u00e0 pubblicato \"Nevermind\" e ben quattro singoli estratti da esso nei precedenti quindici mesi. Nonostante la mancanza di una grossa campagna pubblicitaria e trattandosi comunque di una raccolta di vecchio materiale, \"Incesticide\" debutt\u00f2 in classifica alla posizione numero 51 nella \"Billboard\" 200 e vendette circa 500,000 copie in due mesi. L'album \u00e8 stato certificato disco di platino dalla Recording Industry Association of America.\nContenuto.\nL'album raccoglie singoli, versioni differenti di brani gi\u00e0 editi, cover, inediti e lati B.\nLe cover presenti nella raccolta sono:\nI pezzi \"Aero Zeppelin\", \"Hairspray Queen\" e \"Mexican Seafood\" risalgono al 1988.\n\"Downer\" era gi\u00e0 presente nella stessa versione nella riedizione in cd \"Bleach\" come bonus-track.\nGli unici brani inediti sono \"Big Long Now\" e \"(New Wave) Polly\" (la \"Polly\" di \"Nevermind\" in una nuova versione punk).\nCopertina e packaging.\nIl disegno presente in copertina \u00e8 opera di Cobain, che \u00e8 accreditato come \"Kurdt Kobain\" nelle note interne al disco.\nLe prime copie dell'album includevano anche estese note interne scritte personalmente da Cobain."}
{"id": "130916", "revid": "1501558", "url": "https://it.wikipedia.org/wiki?curid=130916", "title": "Campionati mondiali maschili di pallacanestro", "text": "Il campionato mondiale maschile di pallacanestro (in inglese \"FIBA World Cup\" e, dal 1950 al 2010, \"FIBA World Championship\") \u00e8 una competizione cestistica con cadenza quadriennale, riservata alle squadre nazionali maschili ed organizzata dalla FIBA. La manifestazione assegna il titolo di campione del mondo, oltre a valere per la qualificazione ai giochi olimpici.\nFormato e trofeo.\nLa formula del torneo prevede 4 gironi all'italiana, ciascuno dei quali \u00e8 composto da 6 squadre. Le migliori 4 squadre di ciascun girone (individuate, laddove necessario, dalla classifica avulsa) accedono alla fase seguente a eliminazione diretta. \nNel 2012 la FIBA apport\u00f2 notevoli cambiamenti al torneo, sintetizzati di seguito: \nLa squadra vincitrice del torneo \u00e8 premiata con il Trofeo Naismith (assegnato per la prima volta nel 1967), il cui nome \u00e8 un tributo all'inventore di tale sport.\nMedagliere per nazioni.\nDati aggiornati all'edizione 2019."}
{"id": "130917", "revid": "88740", "url": "https://it.wikipedia.org/wiki?curid=130917", "title": "Distretto di Oecusse", "text": "Il distretto di Oecusse (o Ocussi, Oekussi, Oecussi, Oekusi, Okusi, O\u00e9-Cusse, Okussi-Ambeno) \u00e8 uno dei 13 distretti di Timor Est, \"exclave\" costiera nella parte occidentale dell'isola di Timor, separata dal resto di Timor Est dal Timor occidentale (parte della provincia del Nusa Tenggara Orientale), che \u00e8 parte dell'Indonesia. La capitale del distretto \u00e8 Pante Macassar, conosciuta anche come \"Citt\u00e0 di Okussi\". Il distretto \u00e8 scarsamente abitato: si stima una popolazione di 64.025 abitanti.\nStoria.\nL'enclave portoghese nacque con gli accordi di Batavia, firmati con gli olandesi 1859; il patto, fatto sulla pelle dei nativi, port\u00f2 comunque a cementare le comunit\u00e0 in nome di due fattori che li distinse, creando forti elementi di coesione, dagli altri timoresi, ovvero la religione cattolica e la lingua portoghese. Si tratta dell'unica zona asiatica assieme al Kerala indiano e alle Filippine dove il cristianesimo si consolid\u00f2 fortemente nella popolazione.\nIl 29 novembre 1975, una settimana prima dell'invasione di Timor Est, l'Indonesia prese il controllo dell'area. Durante la lunga occupazione indonesiana fu amministrata come parte di Timor Est (\"Timor Timur\" in Indonesiano). Proprio per questo non vi furono contestazioni quando il 20 maggio 2002 entr\u00f2 a far parte dello stato indipendente di Timor Est.\nDurante l'occupazione indonesiana molti giornalisti stranieri sarebbero stati uccisi affinch\u00e9 non testimoniassero sul genocidio che ha coinvolto secondo stime un quarto della popolazione. Infatti, l'exclave ha subito ancora di pi\u00f9 del resto di Timor Est i danni del genocidio e delle deportazioni. La definizione usata dal Parlamento europeo nel 1995 per riferirsi a quei fatti fu quella di \"genocidio permanente\"."}
{"id": "130920", "revid": "919135", "url": "https://it.wikipedia.org/wiki?curid=130920", "title": "Teorema di Schwarz", "text": "In analisi matematica, il teorema di Schwarz \u00e8 un importante teorema che afferma che (sotto opportune ipotesi) l'ordine con il quale vengono eseguite le derivate parziali in una derivata mista di una funzione a variabili reali \u00e8 ininfluente.\nIl teorema in due variabili.\nSia formula_1 una funzione in due variabili, definita su un aperto formula_2 del piano formula_3. Se formula_4 ammette derivate seconde miste continue, cio\u00e8 formula_5, allora queste coincidono in ogni punto formula_6, ovvero:\nIn altre parole, invertendo l'ordine di derivazione di una doppia derivazione parziale mista, il risultato non cambia.\nCome conseguenza, se una funzione formula_8 ha derivate parziali continue, la sua matrice hessiana \u00e8 simmetrica.\nDimostrazione.\nSia formula_9. Si scelgono due reali formula_10, formula_11 tali che formula_12. Ci\u00f2 \u00e8 possibile, poich\u00e9 formula_2 \u00e8 un aperto di formula_14.\nSi definiscono due funzioni formula_15 e formula_16 come segue:\nin modo che:\nSi prova facilmente che, fissati formula_21 e formula_22 nei rispettivi intervalli:\nInoltre, applicando due volte il teorema di Lagrange:"}
{"id": "130921", "revid": "1942768", "url": "https://it.wikipedia.org/wiki?curid=130921", "title": "Elemento HTML", "text": "Un elemento HTML, in informatica, spesso chiamato anche tag HTML, indica una struttura in un documento HTML e un metodo per ordinare gerarchicamente i contenuti. Pi\u00f9 specificamente \u00e8 un elemento SGML che soddisfa i requisiti di uno o pi\u00f9 DTD HTML.\nDescrizione.\nGli elementi possono rappresentare \"intestazioni\", \"paragrafi\", \"collegamenti ipertestuali\", \"elenchi\", \"form\", \"oggetti multimediali\" incorporati e diverse altre strutture.\nGli elementi vuoti vengono chiusi aggiungendo una \"/\", come nei tag di chiusura. Per questioni di retrocompatibilit\u00e0 \u00e8 consigliato mettere uno spazio prima della barra.\nAlcuni elementi, sebbene non siano contenuti in nessun DTD ufficiale, sono supportati da alcuni web browser e utilizzati da pagine web. Tali elementi possono essere ignorati o visualizzati impropriamente da browser che non li supportano.\nTipologie.\nGli elementi HTML consistono generalmente di quattro parti:\nAnnidamento.\nMolti elementi HTML possono essere \"nidificati\". La nidificazione \u00e8 pi\u00f9 facilmente comprensibile attraverso esempi:\nha un elemento codice_2 dentro un elemento codice_2. La situazione pu\u00f2 complicarsi, per esempio\nSi possono nidificare gli elementi fin quando si vuole ma i tag devono essere chiusi nell'ordine inverso nel quale sono stati aperti.\nLa possibilit\u00e0 di nidificare \u00e8 regolamentata da alcune regole che definiscono se un elemento \u00e8 un \"block-level\" o \"inline\".\nElementi block-level ed elementi inline.\nUn elemento \"block-level inizia di solito su una nuova riga mentre un elemento \"inline di solito no. Un elemento \"block-level\" pu\u00f2 contenere altri elementi sia di tipo \"block-level\" sia di tipo \"inline\" mentre un elemento \"inline\" pu\u00f2 contenere solo altri elementi di tipo \"inline\". Esempi di elementi block-level sono paragrafi, elenchi, tabelle, intestazioni e il contenitore generale codice_2. Gli elementi di blocco sono elementi con un contenitore rettangolare composto del contenuto, padding, border e padding esterno (margin). Si possono specificare le sue dimensioni con i CSS. Gli elementi in linea (ad esempio STRONG, ITALIC e UNDERLINE\") non creano blocchi, vengono visualizzati sulla stessa linea con i contenuti del tag adiacenti. La larghezza e l'altezza dell'elemento \"in linea\" dipende solo dal suo contenuto, non si possono specificare le sue dimensioni con i CSS.\nElementi body definiti in HTML.\nTutti i tag body non sono elementi block-level e non possono essere contenuti all'interno di un elemento inline.\nTesto strutturato.\nMolti elementi HTML sono realizzati per cambiare la struttura o il significato del testo. Alcuni sono block-level ma la maggior parte sono inline e possono essere inclusi nel normale flusso del testo.\nElenchi.\nPer codice_64, l'attributo codice_65 pu\u00f2 essere utilizzato per specificare il tipo di numerazione , che di default \u00e8 quello arabo.\nPer codice_64, CSS pu\u00f2 essere utilizzato per definire il marcatore dell'elenco: codice_67. Il marcatore predefinito \u00e8 un punto annerito\nEsempi di elenchi.\nElenchi ordinati.\nPer creare un elenco ordinato in HTML si usa un elemento codice_74 contenente un elemento codice_75, per ognuna delle voci dell'elenco stesso. Ad esempio:\nLa numerazione predefinita utilizza il sistema arabo, ma \u00e8 possibile scegliere anche le lettere dell'alfabeto latino moderno o la numerazione romana, sia maiuscoli che minuscoli.\nPer impostare il tipo di numerazione, \u00e8 sufficiente assegnare all'attributo codice_65 di codice_74 il primo termine della numerazione. Ad esempio:\nL'attributo codice_78, invece, permette di specificare il punto di inizio della numerazione, utile, per esempio quando si desidera temporaneamente interrompere l'elenco. Infatti:\nElenchi non ordinati.\nGli elenchi non ordinati (definiti anche puntati) vanno creati con un elemento codice_64 che conterr\u00e0, come per gli elenchi ordinati, un elemento codice_75. L'elenco non ordinato definisce di default lo stile di un elenco puntato con cerchi pieni. Ad esempio:\nL'attributo codice_65 di codice_64 pu\u00f2 far assumere tre stili diversi ai puntatori dei singoli elementi: con il valore codice_83 verr\u00e0 creata una lista puntata con cerchi pieni come quella predefinita, col valore codice_84 i cerchi saranno di stessa dimensione ma vuoti, e infine con codice_85 verr\u00e0 creato un elenco puntato a piccoli quadrati pieni. Non avendo nessun tipo di ordine di interpretazione, non \u00e8 previsto l'attributo codice_78.\nModuli.\nL'HTML pu\u00f2 solo definire il formato del modulo, gli input degli utenti vengono processati da un linguaggio di scripting lato client oppure lato server.\nFormattazione.\nEsempi:\nCss equivalenti per gli attributi del testo:\nColori.\nI colori Web sono colori usati nella visualizzazione di pagine Web sul World Wide Web e nei metodi per descrivere e specificare tali colori. I colori possono essere specificati come una tripletta RGB o in formato esadecimale (una \"tripletta esadecimale\") o in alcuni casi in base ai loro nomi comuni inglesi. Uno strumento di prelievo colore o un altro software di grafica viene spesso utilizzato per generare valori di colore. Un esempio: codice_158 (un tipo di azzurro che si pu\u00f2 anche scrivere codice_159).\nFrame.\nI frame, in italiano \"cornici\", permettono di strutturare il documento HTML in sotto-documenti che il browser gestisce come finestre separate. Ad esempio \u00e8 possibile tenere sempre fisso e visibile un menu di navigazione in una prima cornice posizionata nel bordo sinistro della pagina, affiancata ad una seconda cornice che racchiude il contenuto principale scorrevole. Gli elementi codice_214 devono essere inclusi dentro un elemento codice_215 che sostituisce il codice_216 e lo stesso documento HTML deve essere dichiarato come Frameset. In altre parole, un elemento codice_217 pu\u00f2 contenere un codice_218 ed un codice_216 (nel caso di documenti Strict o Transitional) o, in alternativa, un codice_218 e un codice_215.\nLe cornici sono parte dello standard HTML 4.0 Frameset, mentre in HTML5 sono state dichiarate obsolete.\nRDFa.\nRDFa (Resource Description Framework in Attributes ) \u00e8 una raccomandazione del W3C che aggiunge una serie di estensioni a livello di attributo a HTML, XHTML e vari tipi di documenti basati su XML per incorporare metadati ricchi nei documenti Web. La mappatura del modello dati RDF consente il suo utilizzo per incorporare espressioni RDF soggetto-predicato-oggetto all'interno di documenti XHTML. Consente inoltre l'estrazione di triple del modello RDF da parte di programmi utente conformi .\nLa comunit\u00e0 RDFa gestisce un sito web wiki per ospitare strumenti, esempi e tutorial. \nEssenza.\nL'essenza di RDFa \u00e8 fornire un insieme di attributi che possono essere usati per trasportare i metadati in un linguaggio XML (da qui la \"a\" in RDFa).\nQuesti attributi sono:\nVantaggi.\nCi sono cinque \"principi di metadati interoperabili\" soddisfatti da RDFa. \nInoltre RDFa pu\u00f2 trarre vantaggio dall'accessibilit\u00e0 web poich\u00e9 maggiori informazioni sono disponibili per la tecnologia assistiva. \nEsempio.\n&lt;div xmlns: dc = \"http://purl.org/dc/elements/1.1/\" \n about = \"http://www.example.com/books/wikinomics\" &gt;\n Nel suo ultimo libro\n &lt;span property = \"dc: title\" &gt; Wikinomics &lt;/span&gt; ,\n &lt;span property = \"dc: creator\" &gt; Don Tapscott &lt;/span&gt;\n spiega i profondi cambiamenti nella tecnologia,\n demografia e affari.\n Il libro dovrebbe essere pubblicato in\n &lt;span property = \"dc: date\" content = \"2006-10-01\" &gt; ottobre 2006 &lt;/span&gt; .\n&lt;/div&gt;\nHaml.\nHaml ( HTML Abstraction Markup Language) \u00e8 un sistema di modelli progettato per evitare di scrivere codice inline in un documento web e rendere l'HTML pi\u00f9 pulito. Haml offre la flessibilit\u00e0 di avere alcuni contenuti dinamici in HTML. Simile ad altri linguaggi web come PHP, ASP, JSP e sistemi di modelli come eRuby , Haml incorpora anche del codice che viene eseguito durante il runtime e genera codice HTML per fornire alcuni contenuti dinamici. Per eseguire il codice Haml, i file devono avere un'estensione .haml. Questi file sono simili ai file .erb o eRuby che aiutano anche a incorporare il codice Ruby durante lo sviluppo di un'applicazione web.\nEsempio.\nHaml utilizza il rientro degli spazi (due spazi) per la nidificazione e l'ambito dei tag. Questo funge da sostituto per le coppie di tag open-end, rendendolo asciutto e pi\u00f9 pulito. L'esempio seguente confronta le sintassi di Haml ed eRuby (Embedded Ruby), insieme all'output HTML."}
{"id": "130922", "revid": "599013", "url": "https://it.wikipedia.org/wiki?curid=130922", "title": "Dejan Bodiroga", "text": "Biografia.\nCugino di secondo grado di Dra\u017een Petrovi\u0107, il 13 luglio 2003 si \u00e8 sposato con la sua fidanzata di lungo corso Ivana Medi\u0107, a Belgrado, con la quale ha avuto il figlio Nikola.\n\u00c8 attualmente vicepresidente della federazione Serba, con delega alle nazionali.\nCarriera.\nConsiderato tra i pi\u00f9 completi cestisti europei degli anni '90 e inizio 2000, Bodiroga inizia la carriera in Croazia nello . Allo scoppio della guerra civile, si rifugia in Italia appena diciannovenne e viene ingaggiato dalla Stefanel Trieste di Bogdan Tanjevi\u0107. Una curiosit\u00e0: l'anno prima di approdare in Italia, Bodiroga \u00e8 rimasto fermo per un anno senza giocare, ma allenandosi duramente. Scelto dai Sacramento Kings al secondo giro del draft del 1995 (scelta n. 51), non ha per\u00f2 mai giocato per propria decisione in NBA, rimanendo sempre in Europa, dove ha costruito una carriera piena di successi.\nA Milano ottiene la consacrazione, conquistando nel 1996 lo scudetto. Nelle quattro stagioni in Italia ha giocato 148 partite, 20,4 punti di media, 62,3% da due, 38% da tre, 85,8% nei tiri liberi. Il suo massimo di punti a partita \u00e8 stato 51, il 28 febbraio 1993 in Trieste-Viola Reggio Calabria. Nello stesso incontro in 33 minuti prende 11 rimbalzi, 4 palle recuperate e 3 assist, per un totale di 63 di valutazione. Nel 1998 \u00e8 stato nominato atleta serbo dell'anno. Dopo l'Italia, ha avuto numerose altre sistemazioni nell'\u00e9lite del basket europeo: ci\u00f2 gli ha permesso di vincere moltissimo, fra cui 3 volte l'Eurolega e la Saporta Cup. Precisamente, ha passato due anni al Real Madrid, quattro al Panathinaikos (con due vittorie in Eurolega), i cui tifosi ancora lo ricordano con un affetto ai limiti della venerazione, e tre al Barcellona (un'Eurolega).\nNell'estate 2005 si concretizza un ritorno in Italia con la Virtus Roma, nella quale milita (non riuscendo ad aggiungere nulla al suo palmar\u00e8s se non due semifinali play-off, con qualificazioni all'Eurolega, e una finale di Coppa Italia) fino al 7 giugno 2007, quando la Virtus viene eliminata dalla Montepaschi Siena dalle semifinali dei play-off di A1. Il pubblico capitolino gli riserva una standing ovation finale lunga mezz'ora. L'annuncio ufficiale del ritiro viene dato dallo stesso giocatore nel corso di una conferenza stampa organizzata l'11 giugno, durante la quale ha anche dichiarato di non voler diventare un allenatore ma di voler continuare come dirigente.\nNazionale.\nCon la nazionale serbo-montenegrina ha ottenuto 2 titoli mondiali, uno ad Atene 1998 dove fu proclamato MVP del torneo e uno ad Indianapolis 2002. Inoltre ha vinto 3 titoli europei e un argento olimpico ad Atlanta 1996."}
{"id": "130923", "revid": "1528507", "url": "https://it.wikipedia.org/wiki?curid=130923", "title": "Screening oncologico", "text": "Si definisce con il termine \"screening\" oncologico (o anche depistaggio oncologico) l'insieme delle prestazioni volte a individuare precocemente l'insorgenza di tumori. Questi test vengono condotti su una popolazione che non presenta segni n\u00e9 sintomi relativi a una neoplasia.\nPu\u00f2 essere coinvolta tutta la popolazione al di sopra di una certa et\u00e0 (ad esempio la colonscopia viene consigliata sopra i 50 anni a maschi e a femmine), solo un sesso (la mammografia \u00e8 consigliata solo nelle donne, anche se il Tumore alla mammella esiste anche nei maschi), solo soggetti a elevato rischio di sviluppare la neoplasia per motivi genetici, professionali, voluttuari.\nLe campagne di \"screening\" dovrebbero essere associate, quando sono noti dei fattori di rischio che possono essere evitati, a campagne di prevenzione della neoplasia mediante comportamenti idonei.\nL'obiettivo dello \"screening\" oncologico non pu\u00f2 per\u00f2 limitarsi alla diagnosi di un maggior numero di neoplasie. Lo \"screening\" si riveler\u00e0 utile solo se porta a una riduzione della mortalit\u00e0 generale o per lo meno alla mortalit\u00e0 legata a quella neoplasia. Lo \"screening\" deve quindi permettere la diagnosi della malattia in una fase in cui esiste una possibilit\u00e0 di guarigione, possibilit\u00e0 che \u00e8 invece esclusa quando la malattia viene diagnosticata alla comparsa di segni o sintomi. Questo \u00e8 il motivo per cui non tutte le campagne di \"screening\" oncologico hanno la stessa efficacia.\nMotivazioni.\nUna campagna di \"screening\" \u00e8 utile quando si verificano alcune condizioni:\nIn Italia ogni anno si registrano circa decessi dovuti al cancro. Alcuni di questi tumori possono essere curati con una percentuale di successo molto elevata se diagnosticati in tempo. Il cancro del seno, il carcinoma della prostata, il cancro del collo dell'utero, e del colon retto cos\u00ec come il melanoma possono essere diagnosticati con esami non invasivi. Gli esami di \"screening\" utilizzati sono: mammografia, colonscopia, e la ricerca del sangue occulto nelle feci, Pap test, visita dermatologica.\nIn Italia (come nella maggior parte dei Paesi occidentali) non viene messa in atto una campagna di \"screening\" per il carcinoma dello stomaco (per il quale esiste un test efficace come la gastroscopia) in quanto questa neoplasia ha un'incidenza relativamente bassa. Al contrario questo \"screening\" viene realizzato in Paesi ad alta incidenza, come ad esempio il Giappone.\nModalit\u00e0.\nLo \"screening\" avviene seguendo dei protocolli che ne garantiscono la qualit\u00e0 a livello nazionale, tali protocolli sono soggetti a modifiche nel tempo per riflettere nuove realt\u00e0 o per correggere eventuali errori presenti nel sistema.Un abbozzo semplificato di possibile percorso di \"screening\" oncologico \u00e8 il seguente:\nAlcuni esempi di \"screening\" oncologico.\nTumore della mammella.\nI protocolli per lo \"screening\" del tumore della mammella sono indirizzati a donne di et\u00e0 50-69 anni, prevedono la mammografia bilaterale ogni due anni.\nQuesti limiti di et\u00e0 sono stati oggetto di critiche ed in alcuni casi sono stati modificati per includere le donne di et\u00e0 compresa tra 45 e 75 anni, e corrispondono alla fase in cui aumenta il rischio di un carcinoma e al tempo stesso aumenta la sensibilit\u00e0 della mammografia.\nL'ecografia mammaria non ha attualmente un ruolo come metodica di \"screening\", mentre \u00e8 indubbio il suo valore come esame di approfondimento dopo la diagnosi (alla palpazione e/o alla mammografia) di un nodulo sospetto.\nAnche la RMN mammaria non ha un ruolo nello \"screening\" della popolazione generale, ma \u00e8 in fase di studio per le donne che presentano un rischio aumentato per esempio per familiarit\u00e0 (mutazione BRCA o simili).\nCarcinoma della prostata.\nLo screening per il carcinoma della prostata rappresenta uno degli argomenti pi\u00f9 discussi negli ultimi anni. Si tratta infatti di un cancro molto comune e che presenta una morbilit\u00e0 e una mortalit\u00e0 rilevanti.\nEsistono inoltre delle metodiche di \"screening\" relativamente facili e accettabili da parte della popolazione a rischio:\nPurtroppo i risultati degli studi condotti in Europa e negli Stati Uniti non hanno documentato una riduzione della mortalit\u00e0 dei soggetti sottoposti a \"screening\" rispetto ai controlli. Dopo molti anni di entusiasmo, viene quindi oggi raccomandata una certa cautela per quanto riguarda il dosaggio del PSA in soggetti asintomatici. Bisogna infatti considerare che il trattamento del carcinoma della prostata localizzato (prostatectomia o radioterapia) provoca relativamente spesso dei disturbi della funzione sessuale e della continenza urinaria che possono avere pesanti conseguenze sulla qualit\u00e0 della vita del paziente.\nTumore della cervice uterina.\nQuesto rappresenta indubbiamente l'esempio pi\u00f9 riuscito di una campagna di \"screening\" oncologico. La sua efficacia \u00e8 stata recentemente ulteriormente migliorata mediante la ricerca del virus HPV nel materiale prelevato nel corso dell'esame. \nI protocolli per lo \"screening\" del tumore della cervice uterina sono indirizzati a donne sessualmente attive di et\u00e0 18-64 anni, prevedono il test di Papanicolaou eseguito esaminando al microscopio, con una specifica colorazione o mediante \"thin prep\", il materiale prelevato dalla cervice uterina con un piccolo tampone o una paletta.\nSi consiglia di ripetere il test ogni due o tre anni, ma la cadenza dipende dal tipo di esame che viene condotto.\n\u00c8 importante sottolineare che anche le donne sottoposte a vaccinazione contro lo HPV \"devono\" proseguire lo \"screening\" mediante PAP-test.\nTumore del colon retto.\nI protocolli per lo screening del tumore del colon retto sono indirizzati a donne e uomini nella fascia di et\u00e0 50-74 anni. In caso di familiarit\u00e0 per questa neoplasia \u00e8 necessario incominciare lo \"screening\" in et\u00e0 pi\u00f9 precoce.\nI metodi di screening della popolazione asintomatica sono essenzialmente due:\nIl ruolo della colonscopia virtuale nello \"screening\" non \u00e8 ancora definito in modo sufficiente soprattutto in considerazione dei costi e della esposizione a dosi relativamente elevate di radiazioni.\nLimiti.\nPer quanto alcuni programmi di \"screening\" (ad esempio il test di Papanicolaou) abbiano ottenuto successi notevoli nel ridurre la mortalit\u00e0 per specifico tumore, nessun tipo di \"screening\" \u00e8 esente da limiti intrinseci. Le metodiche di \"screening\" vengono infatti applicate a larghe parti della popolazione apparentemente sana. In particolare per alcuni tumori i limiti possono essere tanto evidenti da sconsigliare l'introduzione di un programma di \"screening\" organizzato.\nI potenziali limiti degli \"screening\" organizzati sono sostanzialmente di due tipi: organizzativo e medico."}
{"id": "130925", "revid": "2197704", "url": "https://it.wikipedia.org/wiki?curid=130925", "title": "Istituto nazionale di fisica nucleare", "text": "L\u2019Istituto nazionale di fisica nucleare, in sigla INFN, \u00e8 l'istituto di ricerca italiano che promuove, coordina ed effettua la ricerca scientifica nel campo della fisica nucleare, subnucleare e astroparticellare e delle interazioni fondamentali, nonch\u00e9 lo sviluppo tecnologico necessario alle attivit\u00e0 in tali settori.\nSvolge la sua attivit\u00e0 mediante quattro laboratori nazionali, venti sezioni universitarie e nove gruppi collegati, operando in stretta connessione con numerosi altri istituti nell'ambito della collaborazione e del confronto internazionale.\nStoria.\nL'INFN venne costituito, con decreto del presidente del Consiglio Nazionale delle Ricerche, l'8 agosto 1951, da gruppi delle Universit\u00e0 di Roma, Padova, Torino e Milano al fine di proseguire e sviluppare la tradizione scientifica iniziata negli anni trenta con le ricerche teoriche e sperimentali di fisica nucleare di Enrico Fermi e della sua scuola.\nNella seconda met\u00e0 degli anni Cinquanta, l'INFN progett\u00f2 e costru\u00ec il primo acceleratore italiano di elettroni, l'elettrosincrotrone realizzato a Frascati, dove nacque anche il primo laboratorio nazionale dell'Istituto, operativo dal 1954. Nello stesso periodo inizi\u00f2 la partecipazione dell'INFN alle attivit\u00e0 di ricerca del CERN (\"Conseil europ\u00e9en pour la recherche nucl\u00e9aire\") di Ginevra, per la costruzione e l'utilizzo di macchine acceleratrici sempre pi\u00f9 potenti. Nel 1967, l'INFN \u00e8 stato riordinato e istituzionalizzato con decreto ministeriale.\nNel corso degli anni, ai laboratori di Frascati, si sono aggiunti i laboratori nazionali di Legnaro (1960), i laboratori nazionali del Sud di Catania (1976) e i laboratori nazionali del Gran Sasso (1985). Nel 2012, inoltre, l'INFN \u00e8 stato soggetto attivatore della nascita della prima scuola superiore di studi universitari associata all'Istituto, il Gran Sasso Science Institute (GSSI) dell'Aquila, operante dal 2013 e poi reso autonomo dal 2016.\nDescrizione.\nAttivit\u00e0.\nL'attivit\u00e0 dell'Istituto si svolge su cinque linee di ricerca, ciascuna avente una propria commissione scientifica: la fisica delle particelle, la fisica delle astroparticelle, la fisica nucleare, la fisica teorica, e la ricerca scientifica tecnologica interdisciplinare. L'attivit\u00e0 viene poi sottoposta ad una valutazione interna \u2014 effettuata dal Gruppo di lavoro sulla Valutazione (GLV), istituito nel 2000 e a sua volta composto da cinque sottogruppi, per ciascuna linea di ricerca \u2014 e una valutazione esterna \u2014 effettuata dal Comitato di Valutazione Internazionale (CVI), istituito nel 1997 e composto da sette esperti di diversi paesi \u2014 che insieme contribuiscono alla stesura di rapporti annuali e del piano triennale, da sottoporre al Ministero dell'istruzione, dell'universit\u00e0 e della ricerca.\nStruttura.\nL'attivit\u00e0 dell'INFN si basa principalmente su due tipi di strutture, le sezioni e i laboratori nazionali, dislocati su tutto il territorio nazionale. Parte considerevole dell'attivit\u00e0 di ricerca si svolge inoltre all'estero, in centri di ricerca internazionali, e principalmente presso il CERN di Ginevra, il DESY di Amburgo, il Fermilab di Batavia e il laboratorio Fermi dell'Argonne National Laboratory di Chicago.\nLaboratori nazionali.\nLe principali strutture di supporto all'attivit\u00e0 di ricerca dell'Istituto sono i quattro laboratori nazionali:\nI laboratori nazionali di Frascati, i primi ad essere realizzati nonch\u00e9 i pi\u00f9 grandi tra i laboratori dell'INFN, ospitano il collisore elettroni-positroni DA\u03a6NE (\"Double Annular \u03a6factory for Nice Experiments\") che, fino all'accensione dell'LHC, \u00e8 stato l'unico acceleratore del suo genere ad essere attivo in Europa. I laboratori nazionali del Gran Sasso dispongono di strutture sotterranee realizzate sotto il massiccio del Gran Sasso d'Italia e permettono quindi di operare in una condizione di \u00absilenzio cosmico\u00bb, ossia in assenza di raggi cosmici; sono considerati i centri di ricerca sotterranei pi\u00f9 importanti al mondo.\nSezioni.\nLe venti sezioni e i sei gruppi collegati hanno sede in dipartimenti universitari e realizzano il collegamento diretto tra l'Istituto e l'universit\u00e0.\nLe sezioni sono le seguenti: Bari, Bologna, Cagliari, Catania, Ferrara, Firenze, Genova, Lecce, Milano, Milano Bicocca, Napoli, Padova, Pavia, Perugia, Pisa, Roma, Roma Tor Vergata, Roma Tre, Torino, Trieste. I gruppi collegati sono i seguenti: Cosenza (collegato con i laboratori nazionali di Frascati), L'Aquila GSSI (collegato con i laboratori nazionali del Gran Sasso), Parma (collegato con la sezione di Milano Bicocca), Salerno (collegato con la sezione di Napoli), Siena (collegato con la sezione di Firenze) e Udine (collegato con la sezione di Trieste).\nA disposizione dei gruppi universitari vi sono due laboratori di sezione, vale a dire il laboratorio di tecniche nucleari applicate ai beni culturali (LABEC) di Firenze e il laboratorio di acceleratori e superconduttivit\u00e0 applicata (LASA) di Milano.\nCentri nazionali.\nConcludono la struttura dell'INFN i tre centri nazionali:\nOrganizzazione.\nL'Istituto nazionale di fisica nucleare ha sede in Roma presso il cinquecentesco Palazzo Lante, in piazza dei Caprettari. L'organizzazione dell'Istituto si propone di rappresentare un efficace equilibrio fra gestione centralizzata e decentralizzata ed \u00e8 frutto di consuetudini consolidate negli anni.\nL'organo decisionale dell'Istituto \u00e8 il consiglio direttivo, costituito dal presidente e dalla giunta esecutiva, dai quattro direttori dei laboratori nazionali e 20 direttori delle sezioni, da rappresentanti del Ministero dell'istruzione, dell'universit\u00e0 e della ricerca, del Ministero dello sviluppo economico, del Consiglio nazionale delle ricerche (CNR) e dell'Agenzia nazionale per le nuove tecnologie, l'energia e lo sviluppo economico sostenibile (ENEA). L'attuazione delle decisioni del consiglio compete, secondo i casi, al presidente, alla giunta, ai direttori di laboratorio o di sezione per l'organizzazione delle attivit\u00e0 a livello locale, il tutto con l'ausilio dei dirigenti dell'amministrazione centrale.\nIl personale dell'INFN conta dipendenti propri, cui si aggiungono circa collaboratori, universitari e non, coinvolti nelle attivit\u00e0 dell'Istituto e circa giovani tra laureandi, borsisti e dottorandi. L'INFN si \u00e8 dotato di una Commissione nazionale per la formazione esterna e il trasferimento tecnologico (CTT), di una Commissione calcolo e reti (CCR), nonch\u00e9 di un Comitato per le pari opportunit\u00e0 (CPO)."}
{"id": "130926", "revid": "21371", "url": "https://it.wikipedia.org/wiki?curid=130926", "title": "Antiderivata", "text": ""}
{"id": "130927", "revid": "1543377", "url": "https://it.wikipedia.org/wiki?curid=130927", "title": "Mozilla Composer", "text": "Mozilla Composer \u00e8 un editor HTML gratuito e open source, e un modulo di creazione web della Mozilla Application Suite. \u00c8 utilizzato per creare pagine web, e-mail, e documenti di testo facilmente.\nComposer \u00e8 una graphical user interface (GUI) WYSIWYG (What You See Is What You Get), permette la modifica delle pagine agendo direttamente sulla grafica finale. \u00c8 possibile anche visualizzare, scrivere e modificare il codice sorgente HTML.\n proviene da un'azienda francese, Disruptive Innovations. \u00c8 chiamata Nvu. Quest'ultima \u00e8 stata rimpiazzata nel 2006 da KompoZer.\nCollegamenti esterni.\nIl sito ufficiale del progetto Mozilla"}
{"id": "130928", "revid": "31789", "url": "https://it.wikipedia.org/wiki?curid=130928", "title": "Arkas", "text": "Molto schivo e riservato, di lui non si conosce nulla, tanto il suo vero nome quanto la sua provenienza, sebbene dicerie tra i \"fan\" lo vorrebbero uno psichiatra od un docente universitario, mentre il quotidiano greco \"Kathimerini\", in un suo articolo su di lui, sostenne che si chiamasse Antonis Evdemon (ipotesi, naturalmente, mai corroborata); il suo nome d'arte, traducibile dal greco come \"arcadico\", ha fatto supporre che possa essere originario di quella sottoregione del Peloponneso (anche se, considerando pure l'abitudine del fumettista in questione di firmarsi mediante una notazione a cammello, farebbe pensare tutt'al pi\u00f9 che si trattino semplicemente delle sue iniziali), qualora altri, sulla scorta del corpo delle sue opere, propendano invece una per una sua origine ateniese. \nFamosissimo in patria, non ha mai rilasciato interviste, n\u00e9 \u00e8 apparso mai in occasione d'eventi pubblici (come convegni di fumetti ecc.), in pi\u00f9 di venticinque anni di attivit\u00e0. Arkas \u00e8 apprezzato anche in Inghilterra, Francia e Germania dove vengono tradotte e pubblicate alcune delle sue serie. Il suo stile \u00e8 inconfondibile sia per il \"nasone\" che ne contraddistingue i personaggi, sia per il suo humor caustico e tagliente che fa da veicolo alla sua grande capacit\u00e0 di analisi, a volte spietata, della societ\u00e0 e della psiche umana.\nIn Italia, a partire dal 2005, le sue opere sono pubblicate dall'editore Lavieri che, dopo la serie dedicata agli \"uccellini\" (\"Chamil\u00e9s pt\u00edsis\", in italiano intitolata \"Voli radenti\"), e quella di \"Montecristo\" (\"O Isovitis\"), si prepara alla pubblicazione di altre produzioni dell'artista greco.\nOpere tradotte.\nSerie \"Voli Radenti\".\nTitolo originale \"\u03a7\u03b1\u03bc\u03b7\u03bb\u03ad\u03c2 \u03a0\u03c4\u03ae\u03c3\u03b5\u03b9\u03c2\".\n1 - Guarda Pap\u00e0, sto volando! ISBN 9788889312049\n2 - Passero sarai tu! ISBN 9788889312056\n3 - Onora il padre... ISBN 9788889312063\n4 - Le gioie della paternit\u00e0 ISBN 9788889312070\n5 - Prendilo al volo pap\u00e0! ISBN 9788889312179\n6 - Cos\u00ec impari... ISBN 9788896971017\n7 - Preso per il naso... ISBN 9788896971048\nSerie \"Montecristo\".\nTitolo originale \"\u039f \u0399\u03c3\u03bf\u03b2\u03af\u03c4\u03b7\u03c2\".\n1 - Cattive compagnie ISBN 9788889312261\n2 - Un topo nella mia zuppa! ISBN 9788889312278\n3 - Dottore, ho come un peso sullo stomaco... ISBN 9788889312285\n4 - Il Signore ama i ladri onesti... ISBN 9788889312292\nSerie \"Tira fuori l'animale che \u00e8 in te!\".\nTitolo originale \"\u039e\u03c5\u03c0\u03bd\u03ac\u03c2 \u03bc\u03ad\u03c3\u03b1 \u03bc\u03bf\u03c5 \u03c4\u03bf \u03b6\u03ce\u03bf\".\n1 - Per due o pi\u00f9 giocatori ISBN 9788889312346\n2 - Crazy combinations ISBN 9788889312353\nSerie \"Kastrato\".\nTitolo originale \"\u039a\u03b1\u03c3\u03c4\u03c1\u03ac\u03c4\u03bf\".\n1 - Indecenze ISBN 9788889312438\n2 - A passo di gatta ISBN 9788889312445\n3 - Fuori controllo ISBN 9788889312452\n4 - De gustibus... ISBN 9788889312469"}
{"id": "130929", "revid": "1305772", "url": "https://it.wikipedia.org/wiki?curid=130929", "title": "Servizio di polizia scientifica", "text": "Il servizio di polizia scientifica \u00e8 un'articolazione della Polizia di Stato italiana, specializzato nelle investigazioni tecniche e scientifiche nei campi della chimica, biologia e della fisica, oltre all'ausilio tecnico per le investigazioni tradizionali.\nStoria.\nHa origine nel 1902, quando il Prof. Salvatore Ottolenghi fond\u00f2 in Italia la Scuola superiore di polizia scientifica.\nOrganizzazione e struttura.\nA livello centrale, il servizio di polizia scientifica \u00e8 organizzato in una sede direzionale ubicata a Roma in seno alla Direzione centrale anticrimine della Polizia di Stato e in numerose strutture periferiche con vari livelli di competenze, che coprono in modo capillare tutto il territorio nazionale.\nArticolazione regionale.\nA livello regionale, vi sono 14 \"Gabinetti Interregionali e Regionali di Polizia Scientifica\", istituiti presso le sedi di Ancona, Bari, Bologna, Cagliari, Catania, Firenze, Genova, Milano, Napoli, Padova, Palermo, Reggio Calabria, Roma, Torino.\nArticolazione provinciale.\nA livello provinciale, vi sono 89 \"gabinetti provinciali di polizia scientifica\", istituiti in ogni questura e inseriti nelle Divisioni anticrimine ed hanno specifica competenza ad effettuare il sopralluogo di polizia scientifica e il fotosegnalamento. Possono effettuare la documentazione foto, video, audio nei servizi investigativi e in quelli di ordine pubblico. L'attivit\u00e0 dei predetti, ove necessario, \u00e8 coordinata dai dirigenti dei gabinetti interregionali, i quali intervengono direttamente per dirigere il sopralluogo in caso di delitti di particolare gravit\u00e0, disastri e calamit\u00e0 naturali.\nI distaccamenti presso i commissariati.\nInfine, vi sono 196 \"posti di segnalamento e documentazione\" dislocati presso i commissariati di pubblica sicurezza particolarmente impegnati nel contrasto alla criminalit\u00e0 e nella tutela dell'ordine pubblico. Essi hanno competenza ad effettuare il sopralluogo tecnico (esame della scena del crimine) ed il fotosegnalamento delle persone, mediante la compilazione dei documenti segnaletici come il cartellino, il foglietto dattiloscopico o la scheda palmare.\nCentro elaborazione dati.\nL'istituzione di un Centro elaborazione dati ha permesso di realizzare i sistemi informativi necessari per l'automazione e la gestione delle complesse attivit\u00e0 di competenza, consentendo al Servizio di diventare un riferimento informatico per la Direzione centrale anticrimine. L'infrastruttura hardware del Centro elaborazione dati \u00e8 formata da sistemi operanti in ambiente Unix e Windows con l'architettura di rete basata su protocolli standard (TCP/IP). Tra le attivit\u00e0 del centro possiamo elencare la realizzazione e la gestione dell'Afis, del sistema di sicurezza del circuito d'emissione della carta d'identit\u00e0 elettronica e dell'IBIS.\nPresso il Centro elaborazione dati \u00e8 stato progettato il sottosistema per l'identificazione personale tramite impronte digitali: lo SPAID.\nFormazione e didattica.\nLa Sezione cura l'organizzazione e lo svolgimento dei corsi di specializzazione in polizia scientifica, per il conseguimento della qualifica di \"videofotosegnalatore\" e \"dattiloscopista\", riservati al personale della Polizia di Stato.\nSi occupa anche di promuovere corsi di formazione ed aggiornamento, destinati a personale appartenente a forze di polizia di altri Paesi, predisponendo programmi didattici inerenti alla criminalistica. La Sezione gestisce inoltre una biblioteca specialistica che conta circa tremila volumi.\nAttivit\u00e0.\nLaboratorio fotografico.\nSi occupa della riproduzione dei cartellini segnaletici e degli adesivi con le impronte digitali, nonch\u00e9 della documentazione fotografica delle impronte latenti evidenziate con metodi fisici e chimici. Il \"laboratorio fotografia speciale\", invece, sperimenta nuovi sistemi da impiegare per l'identificazione della persona sia a fini preventivi che giudiziari ed \u00e8 specializzato nell'impiego di particolari tecnologie strumentali che consentono di effettuare le riprese video in ogni condizione di luce e di ambiente.\nIdentit\u00e0 preventiva.\nLa Sezione comprende il Casellario centrale d'identit\u00e0, il pi\u00f9 consistente archivio di dati personali della Direzione centrale anticrimine, al quale pervengono i cartellini fotosegnaletici redatti dalla Polizia di Stato, dall'Arma dei Carabinieri, dalla Guardia di Finanza e, tramite Interpol, dalle polizie straniere. Per la gestione dei cartellini fotosegnaletici archiviati, che attualmente sono circa 12,5 milioni, il Casellario centrale d'identit\u00e0 si avvale del sistema automatico di riconoscimento delle impronte, AFIS, che consente di memorizzare le fotografie, le immagini delle impronte digitali e i dati anagrafici e biometrici delle persone sottoposte a rilievi.\nIdentit\u00e0 giudiziaria.\nLa Sezione provvede all'identificazione degli autori di reato attraverso i frammenti di impronte, digitali o palmari, rilevati sulla scena del crimine. Dopo il giudizio di utilit\u00e0 degli stessi, infatti, si procede al confronto: per iniziativa, per esclusione o per sospetto, con le impronte delle persone segnalate dagli investigatori. Le ricerche vengono effettuate, oltre che per confronto diretto delle morfologie generali e particolari di ogni singolo frammento, anche con l'ausilio di sofisticate tecnologie informatiche collegate tra i vari Gabinetti Interregionali e con la Direzione Anticrimine Centrale (DAC). Inserendo i dati nel detto sistema denominato AFIS \"Automatic Fingerprint Identification System\", il quale fornisce un raggio di ricerca pi\u00f9 ristretto agli operatori scientifici \"Dattiloscopisti\", essi, dopo laboriose analisi dattiloscopiche riescono ad attribuire la paternit\u00e0 dei frammenti di impronte, dando molto spesso un nome all'autore del delitto.\nIdentificazione delle impronte digitali.\nL\"'AFIS\", acronimo di \"Automatic Fingerprint Identification System\", \u00e8 un sistema specializzato in grado di svolgere tutte le attivit\u00e0 necessarie per l'accertamento dattiloscopico dell'identit\u00e0. Il sistema, infatti, acquisisce e memorizza i cartellini fotosegnaletici, li classifica, rileva e codifica i punti caratteristici e, infine, confronta le impronte inserite con quelle di tutti i cartellini archiviati nel casellario centrale di identit\u00e0. Come risultato di tutte queste elaborazioni l'AFIS fornisce una lista dei probabili candidati che sar\u00e0 poi verificata dai dattiloscopisti. I frammenti di impronta giudicati utili ma non identificati rimangono nella memoria del sistema e riaffiorano se si riscontrano sufficienti corrispondenze di dettaglio con frammenti inseriti successivamente."}
{"id": "130930", "revid": "119561011", "url": "https://it.wikipedia.org/wiki?curid=130930", "title": "Direzione centrale anticrimine", "text": "La Direzione centrale anticrimine della Polizia di Stato (Dac) \u00e8 una direzione del Dipartimento della pubblica sicurezza che \u00e8 stata istituita il 1\u00ba giugno 2005.\nOrganizzazione.\nSi tratta di una nuova struttura della polizia criminale che riunisce nel cosiddetto \"Polo Tuscolano\" quattro servizi, gi\u00e0 esistenti, della Polizia di Stato :\nCompiti.\nLa Dac ha come scopo il contrasto ai reati gravi e al crimine organizzato internazionale collaborando con le squadre mobili delle questure e la polizia locale.\nLa collaborazione della Dac con le squadre mobili e le polizie di prevenzione \u00e8 strutturata orizzontalmente, queste possono richiedere i servizi avanzati offerti dalla Dac quando la complessit\u00e0 delle indagini non permetta di andare avanti con mezzi ordinari."}
{"id": "130932", "revid": "7", "url": "https://it.wikipedia.org/wiki?curid=130932", "title": "Scoreggia vaginale", "text": ""}
{"id": "130936", "revid": "9733", "url": "https://it.wikipedia.org/wiki?curid=130936", "title": "Direzione Centrale Anticrimine", "text": ""}
{"id": "130937", "revid": "1784492", "url": "https://it.wikipedia.org/wiki?curid=130937", "title": "Sportsko Dru\u0161tvo Partizan", "text": "Lo Sportsko Dru\u0161tvo Partizan \u00e8 una societ\u00e0 polisportiva di Belgrado.\nLe prime sezioni costituite furono il calcio, l'atletica leggera, la pallacanestro, il ciclismo e il tennis. Le ultime ad essere state istituite sono state il taekwondo (1996), floorball (2007) e la squadra di pallanuoto femminile (2009). Attualmente la polisportiva conta 27 squadre in 24 discipline sportive.\nFondata il 4 ottobre 1945 come \"Fiskulturno dru\u0161tvo Centralnog doma Jugoslovenske armije Partizan\", nel 1950 assunse la denominazione attuale.\nPresidente dell'Associazione \u00e8 Du\u0161ko Vujo\u0161evi\u0107, mentre vice presidente \u00e8 Milorad \u010cavi\u0107.\nImpianti.\nLo Stadio Partizan \u00e8 uno stadio di calcio e di atletica leggera di Belgrado di propriet\u00e0 del FK Partizan. Inaugurato il 9 ottobre 1949 con il nome di \"JNA Stadium\", la capacit\u00e0 iniziale era di 55.000 posti che sono stati successivamente ridotti nel 1998, a causa delle normative di sicurezza UEFA, che ha portato la capienza a 32.710 posti a sedere.\nLo Stadio sorge nel centro sportivo Partizan-Teleoptik che si estende su una superficie di 10 ettari, ospitante nove campi, di cui due con erba artificiale.\nIl KK Partizan gioca le partite casalinghe nella Hala Aleksandar Nikoli\u0107 che ha una capacit\u00e0 7.000 posti a sedere. Inaugurata il 23 maggio 1973, si trova all'interno del Centro sportivo Ta\u0161majdan. La RK Partizan utilizza l'impianto per le partite interne di EHF Champions League.\nSempre il KK Partizan utilizza anche la Beogradska Arena che si trova a Novi Beograd. I lavori iniziati nel 1992 vennero terminati con l'inaugurazione del 31 luglio 2004. La capacit\u00e0 dell'arena \u00e8 20.000 a 25.000 visitatori a seconda dell'evento. Generalmente vengono ospitate le partite di Eurolega. Nella stagione 2008-2009 il Partizan disput\u00f2 le partite interne della TOP 16 nella Kombank Arena. Il 5 marzo 2009 la gara contro il Panathinaikos fece registrare un'affluenza di 22.567 spettatori, record per una gara di Eurolega..\nAltro impianto utilizzato \u00e8 la Hala sportova. Inaugurata nel 1968 \u00e8 il pi\u00f9 antico impianto sportivo della municipalit\u00e0 di Novi Beograd. Dall'inaugurazione, e fino al 1992 ha ospitato le partite casalinghe del Partizan Belgrado. Attualmente ospita le partite interne della sezione femminile di pallacanestro del Partizan.\nLa Pionir Ice Hall ospita le partite del HK Partizan.\nIl \u0160umice Sport Center \u00e8 un'arena coperta costruita nel 1973, per poi essere inaugurato il 24 maggio 1974: il palazzetto ospita anche una sala stampa da trecentocinquanta posti ed una sala per tennistavolo; al suo interno vengono disputati di incontri casalinghi di squadre di pallavolo maschili e femminili, e di pallamano.\nLa pallanuoto gioca nel Banjica Sport Center.\nTifoseria.\nI \"Grobari\" (serbo: \"\u0413\u0440\u043e\u0431\u0430\u0440\u0438\", ovvero \"I becchini\") sono i tifosi della sezione calcistica della polisportiva del Partizan, anche se generalmente con tale appellativo vengono identificati tutti i tifosi del Partizan."}
{"id": "130942", "revid": "492781", "url": "https://it.wikipedia.org/wiki?curid=130942", "title": "Sinossi", "text": "Una sinossi (anche \"sinopsi\") \u00e8 un compendio, o riassunto, di un'opera letteraria, volta ad enucleare la struttura centrale e le sue articolazioni fondamentali.\nNell'accezione di \"presentazione in forma di tabella\", indica la presentazione in colonne affiancate dei vangeli di Matteo, Marco e Luca i quali presentano molti elementi comuni e sono detti vangeli sinottici.\nIn ambito cinematografico, \u00e8 la prima stesura del soggetto di un film, che consente di reperirne agevolmente i nodi principali.\nNel gergo militare, \u00e8 ciascuno dei testi sintetici e di carattere pratico per l'apprendimento delle specifiche discipline previste dal programma di formazione delle Scuole Allievi (ad esempio \"Ordinamento ed Impiego\", \"Topografia\", \"Tiro\", ecc.) o dei singoli corsi specialistici (corso radiofonisti, conduttori di veicoli corazzati, ecc.). Solitamente, considerata la natura formalmente riservata dell'argomento, ogni sinossi viene fornita in prestito all'allievo e ritirata alla conclusione del corso."}
{"id": "130947", "revid": "104458", "url": "https://it.wikipedia.org/wiki?curid=130947", "title": "Madison", "text": ""}
{"id": "130948", "revid": "729019", "url": "https://it.wikipedia.org/wiki?curid=130948", "title": "FB-DIMM", "text": "FB-DIMM sta per Fully Buffered DIMM e si tratta di una specifica sviluppata da Intel e da una serie di partner per le memorie RAM da utilizzare in ambito enterprise (tipicamente sui server). L'esigenza delle memorie FB-DIMM nasce dalla volont\u00e0 di semplificare il design delle motherboard per questo genere di applicazioni, riducendo il numero di pin di contatto e quindi permettendo l'utilizzo di un pi\u00f9 elevato numero di slot memoria sulla scheda madre.\nCaratteristiche tecniche.\nA differenza delle tradizionali memorie utilizzate precedentemente, le memorie FB-DIMM hanno architettura seriale: un buffer, chiamato Advanced Memory Buffer (AMB) converte il design parallelo dei moduli RAM in un protocollo di trasmissione seriale, che stabilisce connessioni punto-punto tra il controller e il modulo. L'AMB gestisce anche i segnali, sia di dati che di indirizzo e di controllo, con la conseguenza che la connessione tra differenti moduli memoria FB-DIMM \u00e8 indipendente dalla connessione dei chip DRAM tra di loro. Grazie a questo, il numero di pin di contatto richiesto da questa tipologia di memoria passa dai 240 dei chip DDR2 a solo 69. Questo significa che se su una scheda madre vengono montati 4 Slot di memoria DDR2, vengono richieste circa 1.000 linee di segnale; con lo stesso numero di linee \u00e8 invece possibile utilizzare ben 14 Slot memoria FB-DIMM, a parit\u00e0 di complessit\u00e0 nel layout della scheda. D'altro canto, vale anche il discorso duale: a parit\u00e0 di numero di Slot di memoria montati sulla scheda madre, adottando memoria FB-DIMM si ottiene una generale semplificazione del design, con una inferiore complessit\u00e0 nel routing dei segnali.\nUtili solo in ambito server.\nL'ambito di utilizzo di queste memorie \u00e8 quello delle soluzioni workstation e server. Il principale vantaggio delle memorie FB-DIMM in questo contesto applicativo \u00e8 infatti quello di permettere l'utilizzo di un elevato quantitativo di slot di memoria, a tutto vantaggio del quantitativo complessivo di memoria utilizzabile nel sistema. Per ragioni di costo e di complessit\u00e0 non ne si prevede l'utilizzo in contesti desktop: del resto, il principale vantaggio delle memorie FB-DIMM \u00e8 quello di permettere l'utilizzo di un elevato numero di Slot di memoria, a tutto vantaggio del quantitativo massimo di memoria utilizzabile. Con moduli memoria DDR2 che attualmente raggiungono i 2 GB di capacit\u00e0 \u00e8 evidente come un maggior numero di Slot memoria rispetto ai 3-4 mediamente presenti resterebbe inutilizzato in PC desktop. Le prime piattaforme Xeon DP che hanno supportato le memorie FB-DIMM sono state Bensley, basata sul chipset Blackford, e Glidewell basata sul chipset Greencreek. Entrambe forniscono supporto al nuovo tipo di memoria insieme ai processori Xeon DP basati su core Dempsey, Woodcrest e Clovertown.\nIntel pronta ad abbandonare FB-DIMM?\nIntel ha annunciato che la futura famiglia di chipset i5100, conosciuta con il nome in codice di San Clemente e parte della piattaforma server a due vie (Xeon DP) Cranberry Lake, supporter\u00e0 memorie registered DIMM (ovvero DDR-2 ECC) anzich\u00e9 le memorie FB-DIMM.\nDato che con la serie di processori Nehalem, inoltre, Intel introdurr\u00e0 il controller della memoria RAM integrato (come gi\u00e0 fatto da AMD con i processori Athlon 64), \u00e8 possibile che il supporto alle memorie FB-DIMM da parte di Intel possa terminare entro un anno.\nAttualmente, oltre ad Intel, solamente Sun Microsystems adotta memorie FB-DIMM per le proprie soluzioni server e i prezzi di questo tipo di memorie restano superiori rispetto a quelli di memorie DIMM ECC tradizionali, ma le migliorie in termini prestazionali non sono tali da giustificarne il costo superiore."}
{"id": "130949", "revid": "181699", "url": "https://it.wikipedia.org/wiki?curid=130949", "title": "Accettazione della sentenza", "text": "In diritto ed in giurisprudenza, la accettazione della sentenza \u00e8 un momento relativo al processo che si manifesta sotto varie forme, come \"non impugnazione\", \"non contestazione\", \"non opposizione\" della sentenza da parte di una delle parti. \nNegli ordinamenti che prevedono la possibilit\u00e0 di non accettare il verdetto del giudice (o in genere dell'organo giurisdizionale), e limitatamente alle procedure di questi per le quali sia ammesso, il cittadino pu\u00f2 infatti resistere avverso il provvedimento irrogato ove lo giudicasse non congruo o errato; usualmente, gli ordinamenti prevedono la possibilit\u00e0 di adire in via negatoria talune forme che manifestino il rifiuto di accettazione della sentenza, ma vi possono essere casi e circostanze nei quali abbia rilievo anche la positiva accettazione della stessa.\nL'accettazione della sentenza \u00e8 un atto di volont\u00e0 che pu\u00f2 formarsi solo dopo l'emanazione della sentenza e pu\u00f2 essere espressa o tacita. Quest'ultima, secondo la normativa vigente in Italia, deve risultare da \"atti incompatibili con la volont\u00e0 di avvalersi delle impugnazioni\" (art. 329 c.p.c.). \nL'accettazione espressa \u00e8 un atto unilaterale di volont\u00e0, che deve provenire dalla parte, non dal difensore e presuppone la capacit\u00e0. Se la parte intende manifestare questa sua volont\u00e0 per mezzo del difensore deve conferirgli un mandato apposito (cos\u00ec la Cassazione, 29 novembre 1990, n\u00b0 11496), non valendo il mandato di causa oltre l'esaurirsi del processo ed essendo l'eventuale accettazione (o non accettazione) atto consequenziale necessariamente successivo alla conclusione (con la sentenza) della procedura e dunque non facente parte del concluso processo.\nL'accettazione tacita non \u00e8 un'accettazione in senso proprio, perch\u00e9 la volont\u00e0 non si manifesta con atti o fatti dai quali la si possa leggere, ma solo deduttivamente desumere. Gli atti concretamente incompatibili con il disposto del provvedimento giurisdizionale sono considerati come un mero fatto, da cui deriva l'acquiescenza (\"protestatio contra factum nihil operatur\"). L'individuazione degli atti incompatibili \u00e8 il punto cruciale dell'accettazione tacita. L'atto o l'attivit\u00e0 devono essere antagonistici all'impugnazione, quindi considerarsi come modo di esecuzione spontanea della sentenza.\nIn relazione all'impugnazione parziale, si deve considerare che l'art. 329 c.p.c. dispone che essa \"importa acquiescenza delle parti della sentenza non impugnate\"."}
{"id": "130952", "revid": "226458", "url": "https://it.wikipedia.org/wiki?curid=130952", "title": "Giampiero Rosanna", "text": "Nato e residente a Busto Arsizio, in provincia di Varese inizia a giocare a biliardo nel 1959. Negli anni 1962/63/64 inizia a fare i suoi primi campionati italiani. Partecipa a 10 campionati del mondo, di cui 3 in Sud America e i rimanenti in Italia, Spagna e Svizzera. Vince il primo nel 1985 contro l'Argentino Miguel Borelli, ai tempi campione mondiale in carica, nonostante non fosse il favorito. Vince il suo secondo campionato del mondo nel 1992, sempre nella specialit\u00e0 denominata \"italiana 5 birilli\". Dal 2006 ha deciso di gareggiare per i colori della Svizzera per 5 anni, finiti i quali, \u00e8 tornato a gareggiare per l'Italia. Ha partecipato a 3 Swiss Open classificandosi per 3 volte al secondo posto.\nPalmar\u00e8s.\nI principali risultati:\nBTP.\nVittorie complessive nel circuito "}
{"id": "130954", "revid": "117317719", "url": "https://it.wikipedia.org/wiki?curid=130954", "title": "Concettualismo", "text": "Il concettualismo \u00e8 la dottrina filosofica che, nell'ambito dei problemi posti dalla disputa sugli universali, la maggiore questione filosofico-teologica della scolastica, assume una posizione gnoseologica e metafisica media tra le opposte soluzioni del realismo e del nominalismo. \nSi tratta di una categoria storiografica moderna con cui gli studiosi hanno designato, a partire dalla posizione del filosofo medievale Pietro Abelardo, l'atteggiamento di chi riteneva che gli universali, i generi e le specie di cui parla Porfirio nell\"'Isagoge\", non avessero consistenza ontologica, n\u00e9 fossero riducibili a mere espressioni vocali (\"flatus vocis\"). La via media concettualista assume che gli universali siano enti presenti nella mente dell'uomo (\"conceptus mentis\").\nStoria.\nFilosofia medievale.\nGli studiosi hanno individuato come concettualista la posizione teorizzata dal filosofo medievale Pietro Abelardo, che fu allievo prima del campione del nominalismo, Roscellino, e poi dell'esponente del realismo, Guglielmo di Champeaux. Abelardo aggiungeva alle domande del filosofo neoplatonico Porfirio sulla natura degli universali, una nuova \"quaestio\" sull\u2019eventuale sussistenza degli universali anche dopo la scomparsa degli individui corrispondenti. Il filosofo riteneva che l'universale \u00abrosa\u00bb non scomparisse con la scomparsa di tutte le rose, perch\u00e9, anche qualora non ci fosse pi\u00f9 stata alcuna rosa, sarebbe stato possibile continuare ad attribuire un significato alla proposizione \u00abNon c'\u00e8 nessuna rosa\u00bb.\nAbelardo considerava gli universali come concetti (\"conceptus mentis\") esistenti nel pensiero umano e divino come enti logici. Il concettualismo cos\u00ec si differenziava sia dal nominalismo che intendeva i concetti di genere e specie come puri nomi, espressioni vocali, sia dal realismo che concepiva gli universali, come le idee platoniche, come le sole verit\u00e0 metafisicamente esistenti.\nSosteneva il pensatore e teologo francese che gli universali esistono soltanto all'interno della mente e non hanno realt\u00e0 esterna o sostanziale. \nPer i concettualisti, in contrapposizione ai realisti, il concetto non rispecchia semplicemente l'essenza, o nozione della forma, (universale \"in re\", secondo la terminologia scolastica) della cosa, ma \u00e8 una costruzione della mente umana. \nIn contrapposizione ai nominalisti, che affermano che di universale vi \u00e8 solo il nome, i concettualisti sostengono l'esistenza di concetti universali o idee generali nella nostra mente: l'universale \u00e8 un contenuto mentale, che esiste \"post rem\".\nSe io ad esempio penso al delfino mi formulo un'idea complessa per cui mi riferisco a un mammifero che \u00e8 un vertebrato, che vive con i suoi simili ecc.; la mia mente forma un universale che \u00e8 diverso da quello che pensavano gli antichi che pensando il delfino lo concepivano come un semplice mammifero. Quindi l'universale, secondo i concettualisti \u00e8 una formazione della nostra mente che esiste e muta attraverso l'esperienza.\nUna forma particolare di concettualismo fu elaborata da Duns Scoto, che ha influenzato anche la filosofia moderna (Kant) e contemporanea Heidegger \nFilosofia moderna.\nLa contrapposizione tra concettualismo e nominalismo non si \u00e8 esaurita con la filosofia medioevale, ma \u00e8 fortemente presente nell'empirismo inglese del Seicento e Settecento. George Berkeley e David Hume sono esplicitamente nominalisti.\nMolto controversa \u00e8 la concezione lockiana dell'astrazione. Autorevoli studiosi di John Locke, come John Yolton e Michael Ayers, lo considerano un nominalista. Tuttavia, anche recentemente in occasione della \"John Locke Tercentenary Conference\" per il terzo centenario, tenuta all'Universit\u00e0 di Oxford nel 2004, si \u00e8 rafforzata la tesi del concettualismo, fondata su molti passi del terzo libro del \"Saggio sull'intelletto umano\", (1690).\nFavorevoli all'interpretazione concettualistica della concezione lockiana dell'astrazione sono Richard I. Aaron, Sally Ferguson e in Italia Maurilio Lovatti.\nLa questione degli universali \u00e8 tornata di attualit\u00e0, nell'ambito della controversia sui fondamenti della matematica, ai primi del Novecento, quando il filosofo e matematico inglese Bertrand Russell, ha sostenuto nei Principia Mathematica (1910-13), scritto in collaborazione con Alfred North Whitehead, l'interpretazione realista per i concetti della logica pura e della matematica."}
{"id": "130955", "revid": "6923", "url": "https://it.wikipedia.org/wiki?curid=130955", "title": "Javier Saviola", "text": "Fa parte del FIFA 100 (la lista dei 125 migliori calciatori viventi stilata da Pel\u00e9 nel 2004) nella quale risulta il pi\u00f9 giovane in assoluto, essendo stato eletto a 23 anni non ancora compiuti. \u00c8 soprannominato \"El conejo\" (in italiano \"il coniglio\"). Nel 2001 in seguito al suo passaggio al Bar\u00e7a la stampa lo ribattezza \"el pibito\", in riferimento al \"Pibe\".\nCaratteristiche tecniche.\nCentrocampista offensivo, fantasista, o attaccante, Saviola \u00e8 un calciatore prolifico, di talento, con un ottimo dribbling, molto veloce e rapido.\nCarriera.\nCalcio.\nClub.\nAll'et\u00e0 di 9 anni, Adolfo Pedernera lo nota in un campo di calcio e ne caldeggia l'acquisto ai dirigenti del River Plate. Entra nelle giovanili del club nel 1990, ma nella capitale argentina deve anche continuare a studiare per poter giocare a calcio. Il 18 ottobre 1998, a 16 anni, Ram\u00f3n D\u00edaz lo fa esordire in campionato.\nCapocannoniere del River Plate nel torneo di apertura 1999 (15 gol in 19 incontri), a fine stagione \u00e8 premiato da El Clarin come \"rivelazione dell'anno\". e della stagione 1999 con 19 gol, lo diventa anche l'anno successivo nel 2000 con 20 reti. Nel 1999 il River lo costringe a saltare il Mondiale Under-20. Nell'agosto 2000 il Barcellona tenta una prima offerta di 22 milioni di dollari (circa 45 miliardi di lire), ma il consiglio di amministrazione del River Plate, riunitosi pi\u00f9 volte, rifiuta l'offerta.\nNell'annata seguente, dopo essersi fatto notare ai Mondiali U-20, alla fine dei quali diviene internazionalmente noto come un fuoriclasse, e il cui cartellino vale 70 miliardi di lire, anche in seguito a una lettera aperta inviata da Saviola ai giornali nazionali, nella quale chiede di essere lasciato partire, i \"Blaugrana\" tentano una seconda offerta per la stessa cifra, che questa volta il River Plate accetta. Il 6 luglio 2001 passa al Barcellona, firmando un quinquennale, e lo stesso Diego Armando Maradona lo elegge a suo erede. Il contratto con il River sarebbe scaduto il 30 giugno 2002. Inoltre il suo trasferimento in Spagna potrebbe favorire le cure di un genitore malato. A Barcellona disputa in tre anni 105 partite, collezionando inoltre 44 centri in campionato. Con l'arrivo in panchina di allenatori come l'olandese Louis van Gaal e il suo successore Frank Rijkaard viene relegato spesso in panchina non trovando spazio come prima.\nIl 30 agosto 2004 viene ceduto in prestito ai francesi del , con cui gioca in campionato 29 volte realizzando 7 reti. Il 13 agosto 2005 viene ceduto nuovamente in prestito, al , dove colleziona 29 partite e 9 gol in campionato e con cui vinse la Coppa UEFA 2005-2006. Il 12 settembre 2005 s'infortuna al ginocchio sinistro. Nel corso degli anni il contratto con il Barcellona \u00e8 prolungato fino al giugno 2007.\nNella stagione 2006-2007 torna al e ci rimane fino al termine del suo contratto nel giugno 2007. Al termine del suo contratto con il Bar\u00e7a, firma un contratto quadriennale a \u20ac 2,5 milioni a stagione con il dove si trasferisce a parametro zero il 10 luglio. Bernd Schuster non lo fa praticamente mai giocare e Saviola chiede di essere ceduto.\nIl 26 giugno 2009 passa al Benfica in cambio di \u20ac 5 milioni e firmando un triennale da 5 milioni di euro a stagione pi\u00f9 opzione per un altro anno. Conquista il campionato 2009-2010 e la Coppa di Lega 2009-2010. A marzo 2011 viene fermato dalla polizia portoghese, mentre era al volante della sua macchina, con un tasso di alcool superiore al limite consentito. Nonostante Saviola prolunghi il contratto fino al 30 giugno 2013, il 31 agosto 2012, dopo aver rescisso il contratto con il Benfica, passa al M\u00e1laga firmando un contratto annuale e ritornando cos\u00ec a giocare nuovamente nella Liga per la terza volta. Svincolatosi dal M\u00e1laga, il 25 luglio 2013 passa ai greci dell'Olympiakos.\nIl 1\u00ba settembre, nell'ultimo giorno di calciomercato, firma un contratto annuale con la societ\u00e0 italiana del Verona. Il 24 settembre fa il suo debutto nella gara interna contro il Genoa, partita terminata 2 a 2. Il 2 dicembre, durante il match di Coppa Italia contro il , segna su rigore la rete del successo per gli scaligeri che consente ai \"giallobl\u00f9\" di passare al turno successivo della competizione. Il 25 gennaio 2015 realizza il suo primo gol con la maglia dell'Hellas, segnando l'unica rete di Verona-Atalanta.\nIl 1\u00ba luglio ritorna al River Plate. Il 5 agosto con i \"Millonarios\" vince la Coppa Libertadores. Il 7 gennaio 2016 decide di lasciare il club e nel successivo aprile annuncia il suo ritiro dal calcio giocato.\nNazionale.\nNel 2001 vince con la Nazionale Under-20 argentina i Mondiali giovanili, di cui fu anche capocannoniere. Nel 1999 vince il Calciatore sudamericano dell'anno. Con la Nazionale maggiore ha collezionato 40 presenze, segnando 11 reti nel periodo che va dal 2000 al 2007. Nel 2004 conquist\u00f2 la medaglia d'oro ai Giochi olimpici di Atene e viene inserito da Pel\u00e9 nella lista dei FIFA 100.\nCalcio a 5.\nNel febbraio del 2018 si accorda con l', societ\u00e0 di calcio a 5 dell'omonima cittadina andorrana dove il giocatore si \u00e8 stabilito con la moglie e i due figli dopo il ritiro. Saviola contribuisce alla vittoria di due campionati andorrani consecutivi, debuttando inoltre nella Champions League.\nStatistiche.\nTra club, nazionale maggiore e nazionali giovanili, Saviola globalmente ha giocato 636 match segnando 234 reti, alla media di 0,37 gol a partita.\nCronologia presenze e reti in nazionale.\n \n \n "}
{"id": "130956", "revid": "1913206", "url": "https://it.wikipedia.org/wiki?curid=130956", "title": "Teresa d'Avila", "text": "Entrata nel \"Carmelo de la Encarnaci\u00f3n\" di Avila a vent'anni, scappata di casa, dopo un travagliato percorso interiore che la condusse a quella che defin\u00ec in seguito la sua \"conversione\" (a trentanove anni), divenne una delle figure pi\u00f9 importanti della Riforma cattolica grazie alla sua attivit\u00e0 di scrittrice e fondatrice delle monache e dei frati Carmelitani Scalzi, e grazie alla fondazione di monasteri in diversi luoghi di Spagna, e anche oltre (prima della sua morte venne fondato un monastero di Scalzi a Lisbona). Mor\u00ec ad Alba de Tormes nel 1582 durante uno dei suoi viaggi.\nFu autrice di diversi testi nei quali presenta la sua dottrina mistico-spirituale e i fondamenti e le origini del suo ideale di Riforma dell'Ordine carmelitano. La sua opera maggiormente celebre \u00e8 \"Il castello interiore\" (intitolato anche \"Mansioni\"), itinerario dell'anima alla ricerca di Dio attraverso sette particolari passaggi di elevazione, affiancata dal \"Cammino di perfezione\", e dalle \"Fondazioni\" nonch\u00e9 da molte massime, poesie e preghiere, alcune delle quali particolarmente celebri.\nProclamata beata nel 1614 e poi santa da papa Gregorio XV nel 1622, fu annoverata tra i dottori della Chiesa nel 1970 da Paolo VI, insieme a Caterina da Siena.\nBiografia.\nPrimi anni.\nTeresa de Ahumada nacque il 28 marzo 1515, terzogenita di Alfonso S\u00e1nchez de Cepeda e di Beatrice de Ahumada.\nIl padre, di origine toledana e di stirpe ebraica, s'era unito in prime nozze con Caterina del Peso (morta l'8 settembre 1507), figlia d'una nobile famiglia d'Avila, dalla quale erano nati due figli, Giovanni Vazquez de Cepeda e Maria de Cepeda. Dopo la morte di Caterina, Alfonso si un\u00ec in seconde nozze con Beatrice de Ahumada, dalla quale nacquero altri nove figli: Fernando Ahumada, Rodrigo de Cepeda, Teresa de Ahumada, Lorenzo de Cepeda, Antonio de Ahumada, Pietro de Ahumada, Gerolamo de Cepeda, Agostino de Ahumada e Giovanna de Ahumada.\nAvila, capoluogo della regione di Castiglia e Le\u00f3n, ospitava un'importante comunit\u00e0 dedita alle attivit\u00e0 commerciali, che conviveva pacificamente con cristiani e musulmani. Il nonno, Juan S\u00e1nchez, era un ricco mercante di lane e sete di famiglia conversa (cio\u00e8 convertita dall'ebraismo alla fede cattolica), trasferitosi da Toledo ad Avila all'inizio del Cinquecento.\nLa famiglia s'era stabilita dal 1505 nell'ex palazzo della Zecca cittadina, vicino alla porta di Monte Negro, per tal motivo denominato \"de la Moneda\". Pochi gli episodi conosciuti sull'infanzia della piccola Teresa. Fra di essi \u00e8 noto il tentativo di fuga intrapreso col fratello Rodrigo verso un immaginario paese dei mori, dove i due bambini, pensando alle vicende dei martiri, speravano di versare il sangue per la fede. La vita familiare \u00e8 descritta dalla stessa Teresa, nella sua \"Autobiografia\", a brevi pennellate: \u00abMio padre era uomo di grande carit\u00e0 coi poveri e pieno di compassione per i malati\u00bb; \u00abmia madre era molto virtuosa; si comport\u00f2 dappertutto con grandissima onest\u00e0. Era molto bella, ma non si vide mai che facesse caso della sua bellezza. Era mite, di grande intelligenza\u00bb. E, ricorda ancora Teresa, era anche appassionata di romanzi cavallereschi, passione rimproverata dal marito, il quale proib\u00ec ai figli di leggerne.\nGli anni dell'adolescenza furono trascorsi dalla giovane Teresa in compagnia dei numerosi fratelli e dei cugini della casa attigua, i de Cepeda: Pietro, Francesco, Giovanni, Diego, Vincenzo, Agnese, Anna e Geronima. Per uno di essi, sembra provasse anche un forte sentimento d'affetto che il confessore consigli\u00f2 di coltivare in preparazione a un futuro fidanzamento. Severo resta il suo giudizio nei confronti d'una delle cugine, rimasta anonima, per la sua vanit\u00e0 nel vestirsi e nell'abbigliarsi ricordando in seguito, rimproverandosene, come anche lei avesse preso parte a queste perdite di tempo. Dopo il primo grave lutto, la morte del fratello maggiore Giovanni in battaglia nel 1524, segu\u00ec la perdita della madre Beatrice, gi\u00e0 da tempo sofferente, tra il 1529 e il 1530.\nSubito dopo la giovane venne mandata dal padre a completare la sua educazione presso il monastero delle agostiniane di Nostra Signora delle Grazie ad Avila, dove entr\u00f2 dopo il matrimonio della sorella Maria con don Martino Guzman y Barrientos, a Villatoro nel 1531. L\u00ec fu per la giovane Teresa parecchio influente la figura della maestra delle educande Maria Briceno, che con i suoi insegnamenti e i suoi discorsi condusse la fanciulla alla prima vera crisi esistenziale: \u00abAvevo tanta paura che mi venisse la vocazione religiosa - ella stessa scrisse - ma nel medesimo tempo sentivo una gran paura anche per lo stato matrimoniale\u00bb.\nIngresso in monastero.\nUna grave malattia costrinse, nel 1532, Teresa a tornare alla casa paterna. Per potersi ristabilire, ancora degente, si trasfer\u00ec per un soggiorno campagnolo presso la sorella Maria a Castellanos de la Ca\u00f1ada. Durante il viaggio ebbe un nuovo incontro con lo zio paterno Pietro S\u00e1nchez de Cepeda, che dopo la morte della moglie s'era ritirato a vita solitaria, il quale offr\u00ec alla giovane diversi libri di spiritualit\u00e0.\nTornata da Castellanos, Teresa si dedic\u00f2 alla vita di famiglia, dirigendo la casa paterna per tre anni, durante i quali anche il fratello Rodrigo, cui ella era molto affezionata, intraprese un viaggio oltreoceano verso le nuove colonie spagnole in America, dove cadde in battaglia nel Cile contro gli Araucani. L'agosto e l'ottobre del 1536 furono per Teresa il tempo della cosiddetta \"grande crisi\", durante la quale ella prese la ferma decisione di entrare in monastero presso le carmelitane dell'Incarnazione di Avila.\nLa risposta del padre, Alfonso, fu quanto mai severa: egli non avrebbe mai accettato l'ingresso della figlia in convento, \u00abil pi\u00f9 che si pot\u00e9 ottenere - scrive la stessa Teresa - fu il permesso di fare quello che avrei voluto, dopo la sua morte\u00bb. Dopo alterni tentativi e interventi di familiari e amici, la giovane, ancora fermamente risoluta, decise di fuggire dalla casa paterna insieme al fratello Antonio, appena quindicenne. I due, allontanatisi insieme, si separarono alle porte del convento delle carmelitane dove la giovane fu accolta dalle monache, con le quali aveva preso accordi precisi nei giorni precedenti. Diversamente avvenne per Antonio: respinto dai domenicani, dei quali desiderava far parte, e dai frati di San Gerolamo, a causa di una grave malattia, decise di partire anche lui per le Americhe dove mor\u00ec, nella battaglia di Quito, sui monti dell'Ecuador.\nI primi anni all'Incarnazione e la grave malattia (1536-1542).\nSubito dopo l'ingresso di Teresa, rassegnato il padre Alfonso entr\u00f2 in trattative con le monache del monastero per stabilire la dote della figlia: venticinque moggi di pane, per met\u00e0 grano e per met\u00e0 orzo nonch\u00e9 duecento ducati d'oro. A essi il ricco genitore avrebbe ancora aggiunto il prezioso corredo. Nell'autunno del 1536 ebbe cos\u00ec luogo la cerimonia dell'ammissione al noviziato dove la giovane, circondata dalle monache in capitolo, fu accolta dalla madre priora Francesca del Aguila. Il 2 novembre dello stesso anno fu invece celebrata la solenne vestizione durante la quale Teresa assunse il tipico abito delle monache carmelitane. Cominciava per lei l'anno di noviziato come ella stessa racconta in vari brani della sua \"Autobiografia\", con il quale si preparava alla professione, che ebbe finalmente luogo il 3 novembre 1537, dopo un lungo periodo di travaglio intimo, da lei stessa paragonato a quello che aveva gi\u00e0 dovuto vincere per abbandonare la casa paterna.\nNon pass\u00f2 lungo tempo che la giovane monaca fu colta da un grave disturbo fisico: \u00abGli svenimenti aumentarono e mi si aggiunse un mal di cuore cos\u00ec violento che tutti coloro che mi sostenevano ne rimanevano spaventati\u00bb. Il padre, preoccupato, si vide costretto a condurre via per un certo tempo dal monastero la figlia, le cure ebbero subito inizio nella casa paterna ma i disturbi non diminuirono e don Alfonso si risolse a recarsi a Becedas presso una rudimentale curatrice locale. Lungo il tragitto, durante una sosta presso lo zio Pietro S\u00e1nchez a Hortigosa, Teresa ricevette in dono il \"Tercer Abecedario\" di Francesco da Osuna, un trattato sull'orazione, che molto avrebbe influito sulla spiritualit\u00e0 della giovane monaca. Le cure ricevute a Becedas non fecero altro che peggiorare la salute di Teresa, la quale, dopo due mesi, fu ridotta in fin di vita e ricondotta ad Avila dove i medici, all'unanimit\u00e0, giudicarono il caso come disperato.\nNon passarono giorni che la monaca, sfinita dai dolori, sembr\u00f2 essere davvero morta. Le consorelle in monastero giunsero perfino a scavarle il sepolcro mentre uno dei familiari fece cadere sulle sue palpebre un po' di cera per vederne le reazioni. Solo don Alfonso insistette perch\u00e9 non si provvedesse ai preparativi funebri e, come questi aveva pensato, dopo quattro giorni l'agonizzante rinvenne, svilita da atroci sofferenze (debolezza per non aver mangiato nulla, gola riarsa, mal di testa, irrigidimento delle membra) ma viva. Alla fine di maggio del 1539 fece ritorno al monastero e si stabil\u00ec all'infermeria, non essendo ancora in grado di riprendere l'usuale vita in cella. Ci vollero all'incirca tre anni perch\u00e9 il suo stato di salute migliorasse.\nDiversi furono i tentativi di spiegare questa terribile malattia: chi ipotizz\u00f2 un caso d'isteria (Jean-Martin Charcot, Hahn), chi una gastrite acuta (P. L. De San), chi la quartana doppia (Imbert Courbeire, Gabriela Chunningame Graham) e chi infine vide in essa il frutto delle rigorose penitenze.\nTeresa d'Avila attribu\u00ec la sua guarigione all'opera miracolosa di san Giuseppe. Da allora inizi\u00f2 a sperimentare stati di estasi mistica, che durarono per tutta la vita, e a propagare la devozione per il padre di Ges\u00f9.\nNel 1581, san Giuseppe fu scelto dall'ordine come proprio patrono e due anni pi\u00f9 tardi il capitolo carmelitano di Almodovar decise di consacrare la prima provincia dell'ordine a Maria Vergine e al suo sposo. Complessivamente, furono consacrati a san Giuseppe ben undici dei 70 conventi carmelitani fondati da santa Teresa.\nLa \"seconda conversione\" (1554-1555) e le sue conseguenze.\nA causa del lungo periodo di degenza, Teresa si trov\u00f2 frattanto piuttosto libera dagli orari della vita claustrale e pot\u00e9 cos\u00ec sviluppare intensi rapporti con esterni, compreso il padre Alfonso, cominciando a intessere una rete di amicizie che molto le sarebbero servite successivamente durante la sua attivit\u00e0 di riformatrice. Viene descritta, da coloro che la conobbero, come una donna signorile e nello stesso tempo semplice e brillante, gradevole \u00abnel tratto e nella conversazione, accesa d'amor divino e soave nelle parole\u00bb; cos\u00ec che ben presto il parlatorio divenne luogo d'incontro per gli avilesi desiderosi di conoscere e parlare con Teresa.\nCol passare dei giorni la religiosa cominci\u00f2 per\u00f2 a ritenere quegli incontri, nonostante fosse parecchio attaccata a essi, una vera e propria perdita di tempo, a causa dei quali ella perdeva i momenti da dedicare alla preghiera. In quello stesso periodo Teresa torn\u00f2 alla casa paterna per assistere il padre agonizzante, che mor\u00ec il 24 dicembre 1543, dopo due settimane d'intense sofferenze.\nTra il 1554 e il 1555 avvenne il significativo episodio che avrebbe condotto la religiosa al ribaltamento della propria vita:\nFu quella che lei stessa definisce come la sua seconda conversione, a seguito della quale cominci\u00f2 nuovamente a dedicarsi alla preghiera e a ridurre i passatempi. Particolarmente significativa fu per lei la lettura delle \"Confessioni\" di sant'Agostino.\nCominciava un lungo periodo d'intensa vita spirituale, durante il quale la religiosa fece le esperienze in seguito descritte nei suoi libri, maturando la sua esperienza carmelitana secondo lo spirito dell'Ordine, leggendo spesso l'\"Institutio primorum monachorum\". Don Gaspar Daza, suo confessore, e Francesco De Salcedo, suo intimo confidente, la ritennero ben presto vittima di illusioni demoniache, accusa per la quale la religiosa soffr\u00ec amaramente.\nFondamentale fu per lei la direzione dei padri gesuiti, Diego de Cetina in particolare (che si rec\u00f2 da lei tra il 1555 e il 1556), che ristabilirono alquanto la drammatica situazione in cui ella era incorsa. Si ricordi a tal proposito l'incontro nel 1557 col futuro santo, il gesuita Francesco Borgia, un tempo potente ministro di Carlo V, il quale le ridon\u00f2 fiducia e la incoraggi\u00f2 a continuare il suo cammino spirituale. Ci fu anche una corrispondenza epistolare tra i due sebbene queste lettere siano andate perdute. Fino al 1558 Teresa pot\u00e9 intessere continui rapporti con confessori gesuiti, come Giovanni de Pradanos (che sostitu\u00ec Diego de Cetina trasferito da Avila), essendo per lungo tempo ospite in casa della ricca vedova Jer\u00f3nima Guiomar de Ulloa, con la quale ella strinse una forte amicizia.\nL'accusa di possessione e il primo incontro con Pietro d'Alcantara.\nDopo la partenza del confessore Giovanni de Pradanos, Teresa cominci\u00f2 a farsi seguire spiritualmente da un sacerdote appena ordinato, il gesuita Baltasar \u00c1lvarez, il quale, intimorito sia dalla questione recente della falsa santa Maddalena della Croce sia dalla straordinaria esperienza interiore della figlia spirituale, decise di consigliarsi sul suo caso in una riunione di circa cinque o sei uomini dotti, tra ecclesiastici e laici, fra cui possiamo ricordare il confidente della santa, Francesco de Salcedo, e il suo precedente confessore, Gaspar Daza. Unanime il verdetto: Teresa era vittima di possessione diabolica. \u00abIo ero estremamente paurosa - scrisse ella stessa ricordando quei dolorosi avvenimenti - tanto che alle volte non osavo star sola in una stanza neppure in pieno giorno: il mal di cuore a cui andavo soggetta aumentava per di pi\u00f9 i miei timori. Vedendo dunque che tante persone affermavano ci\u00f2 che io non sapevo ammettere, fui presa da gravissimi scrupoli, temendo che da parte mia ci fosse poca umilt\u00e0. Quelle persone infatti erano dotte e di vita incomparabilmente pi\u00f9 santa della mia: perch\u00e9 non avrei dovuto credere alle loro parole?\u00bb. Fu per lei uno dei periodi di maggior tribolazione: le venne proibita la comunione e perfino la solitudine, si pens\u00f2 di esorcizzarla.\nNel 1560 fu l'intervento del frate francescano Pietro d'Alc\u00e1ntara a dissipare i dubbi della religiosa e quelli dei suoi accusatori. I due ebbero il loro primo incontro in casa di Jer\u00f3nima de Ulloa, dove Teresa confid\u00f2 al francescano tutto il proprio dolore e l'intensa sua vita spirituale, e questi non solo la tranquillizz\u00f2 ma le diede perfino preziosi consigli, avendo egli stesso attraversato simili momenti. \u00abMi tratt\u00f2 con molto riguardo mettendomi a parte dei suoi pensieri e dei suoi progetti e, vedendo che il Signore m'infondeva dei pensieri tanto coraggiosi di fare anch'io come egli faceva, s'intratteneva con me con visibile soddisfazione\u00bb. Dall'incontro con l'ascetico francescano sorse pian piano in Teresa quel progetto di Riforma dell'ordine carmelitano che l'avrebbe resa famosa in tutto il mondo.\nSorto sul monte Carmelo, dove alcuni eremiti si erano ritirati in piccoli monasteri, il primo nucleo dell'ordine era stato regolamentato da Alberto, patriarca di Gerusalemme, verso il 1209. Fu nel 1432, precisamente il 15 febbraio, che Eugenio IV, attraverso la \"bolla di mitigazione\", modific\u00f2 attraverso diverse concessioni l'austerit\u00e0 della regola originale dei primi monaci del Carmelo. Ora Teresa avrebbe progettato di ricondurre l'ordine alle sue origini: fu una sera nella sua stessa cella, in compagnia di Giovanna Suarez, amica d'infanzia, e altre quattro compagne, che sorse l'intuizione di questa futura riforma del Carmelo. Questo desiderio, fattosi ogni giorno sempre pi\u00f9 vivo in lei, condusse la religiosa a chiedere il parere di Pietro d'Alc\u00e1ntara, che in quel tempo similmente era dedito alla riforma dell'ordine francescano in Spagna. Il suo parere fu positivo e il consenso del padre provinciale, Gregorio Fernandez, permise cos\u00ec a Teresa di dare il via ai lavori della fondazione del primo monastero riformato, proprio nella sua citt\u00e0 di Avila.\nIl monastero di San Giuseppe ad Avila.\n\u00abAppena in citt\u00e0 cominciarono a conoscere il nostro disegno scrosci\u00f2 su noi una persecuzione cos\u00ec violenta che sarebbe troppo lungo raccontarla\u00bb. La citt\u00e0 si schier\u00f2 decisamente contro questo nuovo progetto di riforma, senza considerare le ostilit\u00e0 che si fecero giorno dopo giorno sempre pi\u00f9 intense all'interno dello stesso monastero dell'Incarnazione. Dalla parte di Teresa si schier\u00f2 per\u00f2, dopo un lungo periodo di riflessione, il domenicano Pietro Ibanez, uno dei pi\u00f9 insigni teologi dell'epoca, le cui risposte in difesa della Riforma costrinsero a tacere gran parte dei suoi avversari. Cuore del progetto era un'innovazione che influenz\u00f2 parecchio il giudizio dei contemporanei: le nuove monache avrebbero vissuto semplicemente di elemosine. Ci\u00f2 turb\u00f2 lo stesso provinciale, Gregorio Fernandez, inizialmente propenso a quest'opera di rinnovamento.\nTrascorsero all'incirca sei mesi nella continua incertezza finch\u00e9 Teresa non decise di fondare il suo primo monastero in segreto. In accordo con la sorella Giovanna e suo marito Giovanni de Ovalle acquist\u00f2 una casa ad Avila e cominci\u00f2, segretamente, la trasformazione dell'edificio. Le prove nello stesso tempo non si alleggerivano e una sera nella chiesa di San Tommaso, come raccontano Giovanni de Ovalle e sua figlia Beatrice, il predicatore punt\u00f2 il dito contro la religiosa l\u00ec presente, dinanzi a gran parte della cittadinanza, tacciandola di vanit\u00e0 e orgoglio. I lavori continuavano ma un fatto imprevisto avrebbe allontanato Teresa: donna Luisa de la Cerda, ricca signora di Toledo, chiedeva la compagnia della religiosa perch\u00e9 la consolasse della recente morte del marito don Antonio Arias de Saavedra.\nLa notte di Natale il provinciale Angelo de Salazar ordin\u00f2 a Teresa di raggiungerla. Le due donne strinsero un forte legame d'amicizia e l\u00ec a Toledo, Teresa ebbe modo di conoscere Maria di Ges\u00f9, terziaria, la quale progettava come lei una riforma dei costumi religiosi, \u00ab...era donna di grande penitenza ed orazione. Era talmente superiore a me nel servizio di Dio, che davanti a lei mi sentivo piena di vergogna\u00bb.\nDi ritorno ad Avila, giunsero i dispacci col breve pontificio di autorizzazione a fondare il monastero, posto sotto l'obbedienza del vescovo di Avila, Alvaro de Mendoza. I lavori furono cos\u00ec ben presto conclusi e al pian terreno sorse cos\u00ec una piccola cappella con due porte (sormontate una da un'immagine della Vergine Maria, l'altra di San Giuseppe) e una grata doppia che permetteva alle monache di partecipare alla Messa. Il 24 agosto 1562 furono aperte per la prima volta le porte del conventino dove Gaspar Daza accolse e diede l'abito alle prime quattro carmelitane scalze: Antonia de Henao, Maria de la Paz, Ursula de Revilla y Alvarez, Maria de Avila.\nNon trascorsero neppure sei ore che una lettera annunci\u00f2 a Teresa la triste verit\u00e0: la priora del Monastero dell'Incarnazione ordinava il suo repentino ritorno. Tornata in convento, Teresa si rese ben presto conto che la sua idea di riformare il Carmelo non era certo stata accolta di buon grado dalle consorelle, alcune delle quali avevano formato un vero e proprio gruppo di dissidenti. Dopo un primo colloquio dai risvolti positivi con la priora, Maria Cimbr\u00f3n, Teresa fu sottoposta a una vera e propria sessione di tribunale monastico, in presenza del padre Angelo de Salazar, padre provinciale dei carmelitani, della priora e delle anziane del convento. I risultati furono incoraggianti per la religiosa, la quale non solo non fu punita ma convinse perfino il sacerdote sulla sincerit\u00e0 delle proprie intenzioni.\nMa i problemi non erano ancora terminati: la stessa citt\u00e0 di Avila si schier\u00f2 apertamente contro la nuova fondazione. Il 25 agosto il governatore, Garcia Suarez de Carvajal, si rec\u00f2 personalmente al monastero con uno squadrone di soldati ordinando alle quattro monache l\u00ec presenti di abbandonare immediatamente l'edificio. Vanificato questo primo tentativo, i maggiorenti della citt\u00e0 tennero un'assemblea plenaria il 30 agosto seguente e fu solo per intervento del domenicano Domenico B\u00e1\u00f1ez, celebre teologo dell'epoca, che non si pass\u00f2 direttamente all'azione. Nel febbraio 1563 le controversie cominciarono lentamente a placarsi e Teresa ottenne dal padre provinciale il permesso di trasferirsi al monastero di San Giuseppe.\nFino al 1567 ella pot\u00e9 cos\u00ec dedicarsi interamente alla sua opera, scrivendone le costituzioni: secondo la nuova regola la giornata cominciava in coro, alle cinque nell'estate e alle sei nell'inverno e si prolungava fino alle undici di sera; dopo una prima ora di preghiera in coro vi era la recita dell'ufficio, seguiva la refezione alle dieci, alle due i vespri, alle sei la compieta, quindi le monache si ritiravano nella propria cella per pregare o lavorare. In quegli anni ella concluse, verso il 1565, la redazione della propria \"Autobiografia\" e poco dopo il \"Cammino di perfezione\", libro di formazione spirituale per le proprie consorelle. Nel 1567 la visita del generale dell'ordine carmelitano, Giovanni Battista Rossi di Ravenna, apr\u00ec un nuovo capitolo nella vita di Teresa e nello sviluppo della Riforma: le veniva concessa la facolt\u00e0 di fondare altri monasteri di scalze nella provincia di Castiglia.\nPrime fondazioni.\nMedina del Campo.\nCon l'aiuto dei padri gesuiti, particolarmente del padre Baltasar Alvarez, un tempo suo confessore, ella riusc\u00ec a ottenere i permessi del vescovo di Salamanca, alla cui diocesi apparteneva Medina del Campo, e cos\u00ec fondare un primo monastero riformato il 15 agosto. Furono destinate ad esso sei monache: Isabella Arias, Teresa de Quesada, In\u00e9s Tapia, Anna de Tapia dal monastero dell'Incarnazione e Maria Battista e Anna de los Angeles da quello di San Giuseppe. Dopo un viaggio sui carretti, nei quali la vita monastica era rispettata coi suoi orari e i suoi momenti di preghiera, durante una sosta ad Ar\u00e9valo, cominciarono i primi guai: Alfonso Alvarez, il quale aveva pattuito l'affitto della casa per la imminente fondazione, ritirava all'improvviso la proposta. Due giorni prima della data stabilita per la fondazione giunse finalmente la soluzione: donna Maria Suarez offriva uno dei suoi caseggiati.\nGiunte l\u00ec a tarda notte, dopo un chiassoso ingresso in citt\u00e0 in mezzo a una folla accorsa per assistere all'arrivo dei tori per la corrida dell'indomani, Teresa e le sue monache raggiunsero finalmente la piccola casa che, in una sola notte di lavori, si tramut\u00f2 in un vero e proprio monastero cosicch\u00e9 la mattina seguente fu possibile celebrarvi Messa. Solo successivamente, a causa del grado fatiscente del caseggiato, fu necessario il trasferimento in un nuovo edificio, alla Plaza Mayor, per donazione del mercante Blas de Medina.\nFu l\u00ec che la Riforma carmelitana si estese anche al ramo maschile: durante un colloquio col priore dei carmelitani calzati di Medina, padre Antonio de Heredia, sorse in entrambi questo desiderio. Padre Antonio stesso e un giovane carmelitano, studente all'Universit\u00e0 di Salamanca, Giovanni di San Mattia (colui che successivamente avrebbe assunto il celebre nome di Giovanni della Croce) sarebbero stati i primi carmelitani scalzi.\nMalag\u00f3n e R\u00edo de Olmos.\nOspite a Madrid di donna Leonor de Mascarenas, educatrice del re Filippo II e successivamente del figlio di questi Carlos, Teresa divenne nota e stimata a corte dallo stesso sovrano e dalla sorella Giovanna e su incarico della nobildonna s'impegn\u00f2 a risistemare lo stato interno del monastero dalla stessa fondato, a opera della terziaria Maria di Ges\u00f9 (gi\u00e0 conosciuta da Teresa), de \"la Purisima Concepcion de la Imagen\". \u00ca stato scritto come Filippo II e Santa Teresa abbiano rappresentato i due poli antagonisti della ragione e della passione spagnola .\nQualche mese dopo eccola intenta a due nuove fondazioni di scalze, a Malag\u00f3n, dove stese il contratto con donna Luisa de la Cerda, donatrice del monastero, il 30 maggio 1568, e a Rio de Olmos, con l'aiuto di Maria e Bernardino de Mendoza, fratelli del vescovo di Avila, il 3 febbraio 1569.\nNello stesso periodo cominciarono a sorgere anche i primi eremi di carmelitani scalzi, a opera di Antonio di Ges\u00f9 e Giovanni della Croce, a Duruelo il 17 novembre 1568, e a Mancera, in una cappella che custodiva un'antica immagine della Vergine Maria, l'11 giugno 1570.\nToledo.\nNel 1569 ecco giungere una nuova proposta: il mercante Martino Ramirez chiedeva la fondazione d'un monastero di scalze a Toledo. Prima di morire fece suoi esecutori testamentari il fratello Alfonso e il genero di lui Diego Ortiz con l'incarico di lasciare tutto il suo ingente patrimonio al Carmelo riformato. Ma proprio costoro sembravano impedire l'opera prolungando a loro favore le trattative con Teresa, giunta a Toledo il 24 marzo, ma non solo: anche l'amministratore apostolico Gomez Tello Giron, succeduto al precedente arcivescovo Bartolomeo Carranza, morto sotto accusa di eresia, negava ogni permesso di fondazione.\nTeresa si vide dunque costretta a chiedere udienza al vescovo e a spiegare personalmente le proprie ragioni. Convinto della sua buona fede questi le diede la necessaria approvazione, con molta difficolt\u00e0 venne trovata la casa e risistemata perch\u00e9 fosse un degno monastero. Ma i problemi non erano ancora terminati: in assenza del vescovo Giron, il consiglio ecclesiastico della citt\u00e0 intim\u00f2 alla fondatrice di non far celebrare Messa, pena la scomunica. \u00abSi riusc\u00ec a calmarli- ricorda la stessa- perch\u00e9 la cosa era gi\u00e0 fatta, altrimenti, chiss\u00e0 quanti guai avremmo avuto?\u00bb.\nInfine la fondazione pot\u00e9 concludersi serenamente e lo stesso Alfonso, fratello del defunto Martino Ramirez, si prodig\u00f2 perch\u00e9 alle monache non mancasse nulla del necessario, sua figlia Francesca ottenne il patronato sulla cappella maggiore perch\u00e9 fosse consentita la traslazione in chiesa della salma del defunto benefattore.\nPastrana.\nIl 28 maggio 1569 ecco giungere un nuovo invito: la principessa d'Eboli, Anna de Mendoza y la Cerda, moglie di Ruy Gomez, influentissimo ministro alla corte reale, principe di Eboli, duca di Estremera e Pastrana nonch\u00e9 ministro delle finanze, desiderava una fondazione di scalze nel proprio feudo. Dopo un primo periodo di titubanza, data l'influenza del principe presso il re, consigliata dal suo stesso direttore spirituale, Teresa decise di partire.\nDurante il tragitto, in visita a Madrid presso donna Leonora de Mascarenas conobbe l'eremita Mariano de Azaro, italiano di Bitonto, figura di eccezionali capacit\u00e0: teologo e dottore in diritto canonico, partecipante al concilio di Trento, maggiordomo della regina di Polonia, soldato dell'esercito di Filippo II, geometra e idraulico perfino, fu incaricato dal re di rendere navigabile il Guadalquivir da Cordova a Siviglia nonch\u00e9 di costruire un grande canale di bonifica ad Aranjuez. Teresa lo conobbe dopo la conversione nelle vesti di eremita, desideroso anche lui di unirsi alla nascente riforma insieme al compagno Giovanni Narducci, abruzzese, un tempo suo servitore (rester\u00e0 celebre per averci lasciato l'unica effigie di Teresa ancora vivente nel 1576, quando ella aveva all'incirca una sessantina d'anni). Entrambi avrebbero fondato, insieme alla riformatrice, un monastero di carmelitani scalzi nella stessa Pastrana.\nGiunta finalmente l\u00ec e cominciati i lavori di restauro della casa per le monache, Teresa si rese ben presto conto delle difficolt\u00e0 di relazione con la benefattrice, la principessa d'Eboli, tanto da sembrare gi\u00e0 decisa a tornare indietro e abbandonare l'opera iniziata. Fu il principe Ruy Gomez stesso a sedare la contesa. Il 13 luglio dello stesso anno anche gli scalzi fondarono il loro monastero sulla collina di San Pedro nella cosiddetta \"Palomar\", colombaia, dove Mariano de Azaro e Giovanni Narducci, ai quali si un\u00ec Baltasar di Ges\u00f9, presero dimora.\nLe citt\u00e0 universitarie: Alcal\u00e1 e Salamanca.\nTeresa e Giovanni della Croce, figli dell'intenso periodo di contese intellettuali e teologiche della Controriforma, stabilirono che anche gli scalzi avrebbero dovuto approfondire i propri studi e non soltanto la vita di contemplazione, della quale peraltro Giovanni della Croce s'era fatto custode e direttore. Per questo fu installato un collegio di riformati nella citt\u00e0 universitaria di Alcal\u00e1 de Henares, perch\u00e9 i giovani scalzi prendessero parte alle lezioni.\nIl gesuita Martino Gutierrez spinse la riformatrice a un'ennesima fondazione nella celebre Salamanca dove ella giunse il 31 ottobre sofferente a causa dell'acutissimo freddo trovato nel tragitto. La casa ad esse destinata era per\u00f2 gi\u00e0 occupata da un gruppo di studenti che dopo diverse lotte lasciarono l'edificio per sistemarsi in altro alloggio. La festa d'Ognissanti dello stesso anno il monastero vide la luce.\nAlba de Tormes.\nFurono i coniugi Francesco Velasquez e Teresa de Layz a chiedere questa nuova fondazione di scalze alla riformatrice mentre ancora ella si trovava a Salamanca. I lavori si conclusero il 25 gennaio 1571 con una messa solenne.\nPriora dell'Incarnazione.\nIn seguito alle contese susseguenti all'elezione della nuova priora di Medina, il padre provinciale dei carmelitani, Angelo de Salazar, diede ordine a Teresa di interrompere i suoi viaggi e tornare al monastero di San Giuseppe d'Avila. Ma questo periodo di pace fu alquanto breve: la priora scelta per il monastero di Medina, Teresa de Quesada, carmelitana mitigata, non era riuscita a sostenere l'arduo compito di governo. De Salazar scelse per questo incarico, lasciato sospeso, la stessa Teresa che dovette cos\u00ec nuovamente mettersi in viaggio per raggiungere Medina.\nMa ecco all'improvviso profilarsi un nuovo, e ben pi\u00f9 gravoso, compito: il padre provinciale e il visitatore apostolico la nominavano priora dell'Incarnazione, il monastero nel quale ella era entrata ancora fanciulla e che aveva abbandonato per dar vita all'opera della Riforma. Le sue vecchie consorelle non avevano accettato la sua decisione e ben centotrenta monache decisero di opporsi perch\u00e9 la nuova priora non prendesse possesso della carica. Il 6 ottobre il corteo che avrebbe accompagnato Teresa all'Incarnazione e di cui faceva parte lo stesso De Salazar venne letteralmente assalito all'ingresso dalle religiose del monastero. Fu necessario introdursi per una porta laterale e solo l'intervento delle monache favorevoli alla nuova priora riusc\u00ec ad acquietare gli animi delle ribelli.\nAl suo ingresso Teresa comp\u00ec un gesto simbolico (porre sul seggio destinato a lei un quadro della Vergine Maria) ed espose il suo programma con parole accalorate che convinsero le oppositrici della sua buona volont\u00e0. Ella stessa, come testimoniarono le sue consorelle, prefer\u00ec insegnare con l'esempio anzich\u00e9 con gli ordini, cercando quanto possibile di far conservare al monastero il maggior raccoglimento, con la proibizione ad esempio nella quaresima del 1572 di visite alle religiose. Si adoper\u00f2 particolarmente per le ammalate, pur essendo personalmente molto sofferente, e per la cura della vita spirituale affidata al nuovo confessore, da lei stessa scelto, Giovanni della Croce, giunto l\u00ec nel settembre del 1572, in compagnia di Germano di San Mattia. Prima che il triennio di priorato scadesse Teresa dovette per\u00f2 lasciare l'incarico per riprendere i suoi viaggi.\nNuove fondazioni; la fuga dal monastero di Pastrana.\nNel 1573 Teresa si diresse nuovamente verso Salamanca, a motivo di un trasferimento di alcune monache, gi\u00e0 l\u00ec precedentemente introdotte, dal primo monastero a un'altra abitazione. Giunte a Salamanca il trasferimento delle religiose ebbe luogo il 29 settembre 1573.\nDopo una breve sosta ad Avila, fra il monastero dell'Incarnazione e quello di San Giuseppe, Teresa decise di andare verso Segovia per fondarvi una nuova casa su richiesta di donna Anna Jimenez, fondazione avvenuta solo dopo una lunga contesa col vicario generale della diocesi, risentito per non essere stato consultato riguardo all'avvenimento: questi aveva posto perfino una guardia a sorvegliare l'ingresso perch\u00e9 nessun sacerdote entrasse per celebrarvi messa e fu solo dopo un atto notarile, che certificava l'autorizzazione del vescovo, monsignor de Covarrubias, a fondare una nuova casa, che il vicario si acquiet\u00f2.\nMa la situazione per la Riforma s'aggrav\u00f2 con la morte, il 29 luglio 1573, di Ruy Gomez, benefattore con la moglie Ana de Mendoza, Principessa di Eboli, dei monasteri di Pastrana. La vedova aveva difatti deciso, dopo i funerali del marito, di farsi carmelitana e chiudersi nella clausura dei monasteri del suo feudo. La madre superiora Isabella di San Domenico vide pian piano stravolta la tranquilla vita delle consorelle: la nuova entrata voleva a suo fianco la madre, non esit\u00f2 a far aprire la clausura per ricevere le condoglianze del governatore, del vescovo e di altri notabili del paese e si impose perch\u00e9 facessero ingresso fra le novizie due sue favorite. La sua reclusione dur\u00f2 poco tempo e in breve Anna de Mendoza torn\u00f2 al suo palazzo ma, irritata dal comportamento della madre superiora che, per il rispetto della regola, non le aveva concesso di buon cuore simili intrusioni, decise di sospendere il censo annuo delle monache, condannandole ad elemosinare. Teresa si avvide ben presto che Pastrana non era pi\u00f9 luogo per le sue monache e organizz\u00f2 una fuga clandestina, certa che la principessa d'Eboli non avrebbe mai permesso una simile opposizione. Era gi\u00e0 stata preparata per loro una nuova casa a Segovia quando Anna de Mendoza venne a scoprire tutto e, con l'aiuto dell'amministratore cittadino, circond\u00f2 di guardie il monastero perch\u00e9 nessuno potesse uscirvi. Dopo ripetuti tentativi anch'ella dovette per\u00f2 arrendersi e, nella mezzanotte, le monache poterono cos\u00ec finalmente andare via dal monastero per trasferirsi nella nuova casa di Segovia.\nNuova breve sosta ad Avila e nuova partenza, verso Beas de Segura per una fondazione richiesta dalle due sorelle Caterina Godinez e Maria de Sandoval, entrambe giovanissime e orfane, decise per la vocazione sin dalla fanciulezza. Anche qui non mancarono le difficolt\u00e0 a causa dell'indisposizione dei Commendatori di Santiago, proprietari di Beas, i quali s'erano mostrati contrari a fondazione di ordini diversi dal loro. Fu l'intervento di Filippo II in persona, grande stimatore della Riforma teresiana, a far tacere ogni voce avversa all'opera.\nLa grande contesa fra scalzi e calzati.\nCominciavano a sorgere dissapori fra i carmelitani della prima riforma, in seguito definiti \"calzati\", e quelli introdotti da Teresa. La fondazione di Beas fu motivo di discordia, in quanto Teresa aveva ricevuto permesso di fondare monasteri in Castiglia, mentre Beas si trovava in Andalusia, come dovette scoprire qualche giorno dopo. Anche il ramo maschile venne accusato di aver inglobato una casa nella provincia calzata di Siviglia con la fondazione, presso il porto della stessa, d'un nuovo monastero, la Madona de los Remedios, a opera del padre Gerolamo Graci\u00e1n, il quale si avvalse della propria autorit\u00e0 di visitatore apostolico. Nel frattempo, tuttavia, il papa Gregorio XIII, su influenza del padre Rossi (generale dell'ordine carmelitano), aveva qualche mese prima dell'ultima fondazione, il 13 agosto 1573, revocato il potere concesso ai suddetti commissari apostolici.\nIntervennero sulla questione anche il re in persona e il nunzio presso la corte di Madrid, monsignor Ormaneto, riunendo un consiglio particolare il quale stabil\u00ec di favorire la riforma di Teresa. Per questo Graci\u00e1n ottenne nuovamente l'autorit\u00e0 di visitatore apostolico sia per gli scalzi che per i calzati, nomina per la quale era necessario un suo viaggio a Madrid, durante il quale conobbe personalmente Teresa invitandola a fondare una nuova casa di scalze in Siviglia sebbene elle sembrasse inizialmente intenzionata a fondare un monastero a Madrid.\nIl viaggio fu abbastanza periglioso per madre Teresa, la quale in quei giorni era oppressa da dolorosi attacchi di febbre. Il caldo contribu\u00ec a peggiorare la sua situazione fisica, e al Guadalquivir rischiarono di perdere i carri durante la traversata del fiume. Giunti in citt\u00e0, l'opposizione da parte dell'arcivescovo, don Cristoforo de Royas Sandoval, dovette ritardare la fondazione, provocando ulteriori difficolt\u00e0 alle monache. La situazione cominci\u00f2 a migliorare con l'interessamento di donna Leonora de Valera e dello stesso arcivescovo che, dopo un colloquio personale con Teresa e le sue compagne, divenne favorevole al nuovo ordine.\nMa una nuova tempesta sopravvenne dopo l'uscita dal monastero di una novizia che, non avendo accettato l'austera vita delle monache, decise per vendetta di denunciarle al tribunale dell'Inquisizione. Si susseguirono gli interrogatori ma infine sia le religiose che la fondatrice, assolta dopo anni da alcune accuse sorte nel suo soggiorno a Pastrana dalla principessa d'Eboli, furono giudicate innocenti. Ancora mancava la casa. Grazie all'arrivo del fratello di Teresa, Lorenzo de Cepeda, tornato dalle Americhe, fu possibile trovare un alloggio per le monache. La fondazione di Siviglia ebbe luogo, cos\u00ec, il 3 giugno 1576.\nTerminata un'altra fondazione, il 18 dicembre 1575, a Caravaca, ecco Teresa fronteggiare il drammatico susseguirsi di eventi che avrebbe dato vita alla grande contesa fra scalzi e calzati. Gli ordini possedevano entrambi potenti alleati, per gli Scalzi il nunzio Ormaneto mentre per i Calzati il padre Rossi, generale dell'ordine, nonch\u00e9 due diversi visitatori apostolici, gli uni Graci\u00e1n gli altri Tostado. Quest'ultimo particolarmente si adoper\u00f2, particolarmente dopo la morte di Ormaneto, per fermare l'avanzata di quelli che definiva propri nemici e ribelli: Teresa si ritrov\u00f2 ben presto costretta a rimanere reclusa nel monastero di Toledo da dove non interruppe i propri contatti epistolari per la difesa delle fondazioni, Giovanni della Croce venne catturato in un agguato dagli stessi calzati all'Incarnazione di Avila e rinchiuso in una piccola cella a Toledo mentre Graci\u00e1n, Antonio di Ges\u00f9 e Mariano vennero confinati nel convento di Madrid. Il conflitto sembrava giungesse a una tregua con l'interessamento per la pace del nuovo nunzio, monsignor Filippo Sega, ma la riunione di un capitolo di scalzi ad Almod\u00f3var del Campo il 9 ottobre 1578, disapprovato dalla stessa Teresa, che eresse la riforma a provincia separata facendo di Antonio di Ges\u00f9 il suo provinciale, condusse nuovamente alla crisi.\nI provvedimenti furono severi, il nunzio stesso ordin\u00f2 che i partecipanti fossero interdetti e gli organizzatori, Graci\u00e1n, Antonio di Ges\u00f9, imprigionati l'uno a Madrid l'altro a San Bernardino. Venne messo in gioco lo stesso re Filippo II, da una parte lo raggiunsero lettere di Teresa dall'altra una visita di monsignor Sega. Fu quest'ultimo stesso a rileggere sotto uno sguardo diverso la vicenda e decidere di adoperarsi perch\u00e9 finalmente gli scalzi fossero esonerati dalla giurisdizione dei calzati e divenissero provincia separata. Furono cos\u00ec inviati a Roma due delegati, Giovanni di Ges\u00f9 e Diego della Trinit\u00e0 per porre i termini della questione di cui si occup\u00f2 particolarmente il cardinale Peretti, futuro papa Sisto V. Il 27 giugno 1580 partiva da Roma, col sigillo di papa Gregorio XIII, un breve che sanciva la formazione di una nuova provincia separata, quella degli scalzi, secondo il desiderio di Teresa e dei suoi compagni.\nLe ultime fondazioni e la morte.\nNonostante le sofferenze che svilivano il suo corpo, si ricordi ad esempio la rottura del braccio destro a seguito d'una caduta nel dicembre del 1577, Teresa decise di recuperare il tempo che i quattro anni di reclusione le avevano fatto perdere. Visit\u00f2 dapprima le comunit\u00e0 precedentemente fondate, in compagnia di quella che sarebbe divenuta la sua ultima assistente e segretaria, Anna di San Bartolomeo: Medina del Campo, Valladolid, Alba de Tormes, Salamanca, Malag\u00f3n.\nA Villanueva tramut\u00f2 in monastero carmelitano una piccola comunit\u00e0 di terziarie, come gi\u00e0 atteso da quattro anni dalle stesse, che gi\u00e0 seguivano gli insegnamenti della riformatrice sebbene mancassero della dovuta organizzazione. Dopo una crisi sopravvenuta a un crollo fisico a Valladolid, fond\u00f2 una nuova casa, la Casa della Consolazione a Palencia, il 1\u00ba giugno 1580, per rispondere all'iniziativa del vescovo della diocesi che chiedeva un monastero di scalze. Un altro vescovo, monsignor Velazquez, vescovo di Osma richiedeva la sua presenza a Soria, la vedova Beatriz de Beaumont Navarra offriva la casa per la fondazione e la rendita per il sostentamento delle monache.\nL'attendevano altre due opere, a Granada e a Burgos. La prima possedeva gi\u00e0 un monastero di scalzi, fu Anna di Ges\u00f9, priora di Beas, a occuparsi della fondazione e non la stessa Teresa. Prive d'una casa e di mezzi di sostentamento, fino a patire perfino la fame, e con l'arcivescovo contro, si sistemarono in un alloggio momentaneo fin quando non giunse loro il permesso sperato e, con l'ingresso di sei novizie, le loro doti che permisero l'acquisto d'un rifugio adatto. Gli scalzi avevano ormai oltrepassato i confini ispanici per fondare un nuovo monastero a Lisbona e spostarsi da l\u00ec verso le terre di missione, quando Teresa si apprest\u00f2 alla sua ultima opera: Burgos. La benefattrice, Caterina de Tolosa, avrebbe presto offerto alla riformatrice non solo i fondi necessari ma s\u00e9 stessa e i suoi otto figli, sarebbero tutti entrati nell'ordine carmelitano. La casa nella quale le monache s'installarono, il 19 marzo 1582, era per\u00f2 troppo vicino al fiume e durante una terribile alluvione Teresa e le sue compagne rischiarono seriamente di morire annegate.\nRipartita da l\u00ec per assistere alla vestizione della nipote Teresita ad Avila, figlia di suo fratello Lorenzo de Cepeda (morto nel 1581) fu costretta invece, per ordine del padre Antonio di Ges\u00f9, in quel momento vicario provinciale della Castiglia, a raggiungere Alba de Tormes per un incontro con la duchessa Maria Enriquez d'Alba. Fu il suo ultimo viaggio. Mor\u00ec infatti nella notte tra il 4 e il 15 ottobre 1582 (proprio nella notte in cui fu praticato il riallineamento di date tra il vecchio calendario giuliano e quello gregoriano, con sottrazione di 10 giorni) al monastero di Alba de Tormes fra le consorelle, sorretta da Anna di San Bartolomeo (una sua stretta collaboratrice). Il suo corpo riposa ancora oggi nella chiesa dell'Annunciazione in Alba de Tormes.\nIl misticismo.\nIl nucleo del pensiero mistico di Teresa, individuabile in tutti i suoi scritti, \u00e8 l'amicizia tra il Signore e la sua creatura.\nSecondo l'interpretazione pi\u00f9 tradizionale, in non pochi aspetti parziale, l'ascesa dell'anima umana avverrebbe attraverso quattro stadi, (come scritto nella sua \"Autobiografia\", cc. X-XXII):\nUn'interpretazione psichiatrica.\nSono state avanzate interpretazioni, da un punto di vista laico e psichiatrico, secondo cui gli stati di estasi della Santa potrebbero essere intesi come una fantasia vivida nella mente di una giovane particolarmente sensibile, uno stato d'animo alterato che fa confondere una fantasia autoerotica o sessuale per un incontro divino. Tale considerazione si basa sull'interpretazione delle parole della stessa Teresa d'Avila:\nAltri autori interpretano invece il passaggio come la descrizione del fenomeno della transverberazione.\nLa questione delle estasi e l'inquietudine intellettuale.\nDal Medioevo, in sintonia con la \"devotio moderna\", era convinzione diffusa che un intenso percorso spirituale, prima o poi, non potesse essere estraneo ad una qualche manifestazione esteriore, temuta ma attesa come sigillo di un intervento divino. Nel contesto cinquecentesco visioni e rivelazioni erano parte integrante della vita religiosa. Un contesto in cui il visionario \u00e8 presenza ordinaria nella societ\u00e0 le sue funzioni, in un certo qual modo, vengono a sovrapporsi, anche se non a confondersi, con la mediazione istituzionale offerta dal clero.\nOccorre ricordare poi che le donne, dopo il concilio di Trento, non potevano certo parlare in pubblico di temi teologici, tanto meno commentare la Scrittura. Non potevano studiare teologia, riservata ai presbiteri. Conclusione: forse solo attraverso un segno dall'alto, come le \"estasi\" (che potevano avere una qualche componente psicologica), era possibile salvaguardare le donne da un facile incontro con i tribunali dell'Inquisizione, ma ci\u00f2 non le esonerava da numerosi interrogatori e verifiche della genuinit\u00e0 delle loro esperienze. A maggior ragione quando si trattava di una donna fondatrice anche di ordini religiosi.\nSi fa fatica ad ipotizzare un'espressivit\u00e0 al femminile, in contesti cinquecenteschi, del tutto aliena da una certa esuberanza emotiva. Solo rari autori, come Giovanni della Croce, avrebbero chiaramente scritto e predicato che le estasi non sono affatto essenziali per una seria avventura spirituale.\nD'altra parte non si pu\u00f2 dimenticare che una ricca efflorescenza anche esteriore \u00e8 segno, per molti aspetti iniziale, \u00ab...del contraccolpo emotivo (transitorio e accidentale, ma quasi inevitabile) dell'esperienza contemplativa sulla dimensione psicologica e psicosomatica dell'esistenza.\u00bb.\nInfine, non bisogna dimenticare che proprio Teresa d'Avila dichiar\u00f2 che nella maturit\u00e0 spirituale le \"estasi\" scompaiono, in quanto un'autentica esperienza spirituale consente di pervenire a un miglior equilibrio psicologico, capace di integrare, gradualmente, affettivit\u00e0 e ragione, corpo e psiche. L'equilibrio psicologico si associa pi\u00f9 o meno direttamente in Santa Teresa anche alla teoria dei quattro umori e alla loro armonia come indice di sanit\u00e0 (teoria attribuita a Ippocrate e prevalente nell'antichit\u00e0 e nel Medioevo), quindi all'umorismo considerato questo pensiero: \"Liberami, o Signore, dalle sciocche devozioni dei santi dalla faccia triste\". Ma \u00e8 senz'altro limitativo descrivere l'esperienza estatica come una mera integrazione di stati d'animo e Il castello interiore come una summa del percorso mistico della santa. Produzione intellettuale e esperienza mistica procedono, per tutta la vita di Teresa, di pari passo. Sarebbe erroneo e ingeneroso sostenere che le estasi siano un'intemperanza giovanile. Analizzando pi\u00f9 da vicino i nuclei basilari della simbolizzazione teresiana, gli assi tematici di ognuna delle \"Mansioni\", l'itinerario lessicale dell'interiorizzazione, appare chiaro che l'autrice volesse tracciare per il lettore, con una lucidit\u00e0 che non lascia spazio al deliquio, il cammino per la costruzione simbolica dell'interiorizzazione stessa. In questo percorso vengono evidenziati gli elementi dottrinali basilari, nei quali si relazionano necessariamente i due protagonisti: Dio e l'essere umano. Dio che vive ed agisce, e si comunica interiormente.\nLa vita spirituale di ciascuno \u00e8 concepita come \u00abun castello tutto di diamanti e vetri chiari, in cui ci sono tante stanze, cos\u00ec come nel cielo ci sono tante dimore\u00bb; per raggiungere la definitiva unione con Dio, l'anima umana dovr\u00e0 percorrere le sette stanze del castello. Immagine, quella del castello, di non difficile derivazione se si ricordano i tanti anni che Teresa trascorse in clausura ad Avila, citt\u00e0 della Vecchia Castiglia, terra di castelli.\nL'essere umano (l'anima) come scenario e protagonista dell'avventura spirituale. E l'orazione, che \u00e8 il ponte di comunicazione tra Dio e l'anima. Da qui scaturisce l'idea, il concetto di \"Mansione\u201d (stanza). Prescindendo dalla comprensione del castello in cui si possono trovare, vedere, visitare e percorrere diverse stanze - in un processo comune alla cinquecentesca \"arte della memoria\", che poi sar\u00e0 ampiamente sfruttata da Giordano Bruno - sale, soggiorni e Mansioni, \u00e8 da tener sempre presente che \u00e8 l'anima quella che ha in se stessa le diverse o differenti Mansioni, che le possiede in s\u00e9; \u00e8 lei ad essere ripartita in sette Mansioni, e senza pregiudizio le sette Mansioni possono trasformarsi in settanta volte sette, cio\u00e8, in innumerevoli.\nDa quanto Teresa ci lasci\u00f2 scritto in \"Fondazioni\" (14,5), risulta chiaro questo aspetto: \u00abquanto meno godremo in questo mondo, tanto maggiore sar\u00e0 il nostro gaudio nell'aldil\u00e0, dove le Mansioni saranno in proporzione dell'amore con cui avremo imitato la vita del nostro buon Ges\u00f9.\u00bb Questo \"aldil\u00e0\" le \u00e8 gi\u00e0 molto presente nel momento in cui comincia a scrivere: \"Dove ci sono molte stanze, come nel cielo ci sono molte Mansioni\" (1M 1,1). Qui l'autrice riecheggia il passo evangelico, anche senza che sia esplicitamente citato: \"Nella casa di mio Padre ci sono molte dimore\" (Gv 14,2).\nCulto.\nAnche il corpo di Santa Teresa, cos\u00ec come per quello di altri santi, fu oggetto di attenzioni, vi fu un vero dissidio per accaparrarsi i suoi resti mortali. Nove mesi dopo la scomparsa, la sua bara fu riaperta e la salma ritrovata incorrotta. Le fu quindi tagliata una mano perch\u00e9 fosse venerata anche dalle consorelle del primo monastero da lei fondato, San Giuseppe ad Avila.\nVi fu in s\u00e8guito la spartizione delle reliquie, ancora oggi conservate: il piede destro e una parte della mascella a Roma, la mano sinistra a Lisbona, quella destra a Ronda (Spagna), fu proprio questa la reliquia che Francisco Franco, dittatore spagnolo, strapp\u00f2 alle suore carmelitane conservandola fino al giorno della sua morte. Il corpo, da cui \u00e8 stato peraltro estratto il cuore (ben visibile in un reliquiario al museo della chiesa di Alba de Tormes), \u00e8 ancor oggi conservato sull'altare maggiore della stessa chiesa.\nDefinita dalla Chiesa \"vergine serafica\", \"santa dall'eminente dottrina\" beatificata il 24 aprile 1614 da Papa Paolo V, fu canonizzata quarant'anni dopo la morte, il 12 marzo 1622, da papa Gregorio XV, insieme ad altre grandi figure del periodo della Controriforma quali Ignazio di Loyola, Francesco Saverio e Filippo Neri. Le Corti Generali (il Parlamento spagnolo) l'acclamarono patrona nel 1617. Le sue opere mistiche influenzarono molti scrittori successivi, tra cui Francesco di Sales. Teresa d'Avila fu proclamata solennemente Dottore della Chiesa da papa Paolo VI il 27 settembre 1970. Fu la prima donna a ricevere tale titolo, fino ad allora concesso soltanto a uomini. La seguiranno Santa Caterina da Siena la settimana successiva, Teresa di Lisieux (1997), carmelitana scalza come lei, e Ildegarda di Bingen (2012).\n\u00c8 patrona degli scrittori assieme a San Giovanni Evangelista, Cassiano di Imola e Fran\u00e7ois de Sales\nLe stimmate nel cuore.\nIl cuore della santa \u00e8 conservato in una teca ad Alba de Tormes, in Spagna, dove \u00e8 possibile osservare delle ferite. Dopo la sua morte, sottoposta ad autopsia, fonti del tempo sostengono avvenne un evento miracoloso: si dice che, estrattole il cuore, furono osservate proprio le cinque ferite che ella aveva descritto, attribuite secondo la chiesa alla transverberazione di cui una di dimensioni superiori ai 5 centimetri.\nOpere.\nGli scritti di Teresa, dal chiaro indirizzo didattico, sono tra i pi\u00f9 significativi della cultura della Chiesa cattolica. Esistono 342 lettere complete e 87 frammenti di altre. La prosa e le poesie della santa sono caratterizzate da spontaneit\u00e0, eleganza stilistica e forza espressiva, facendola figurare tra i pi\u00f9 importanti prosatori della letteratura ispanica.\nTutte le opere di Teresa d'Avila sono oggi raccolte in:\nIn italiano con testo originale a fronte in:"}
{"id": "130957", "revid": "599013", "url": "https://it.wikipedia.org/wiki?curid=130957", "title": "Shabani Nonda", "text": "Possiede il passaporto francese.\nCarriera.\nClub.\nGli esordi.\nNel 1993 la sua povera famiglia si trasfer\u00ec in Svizzera. Nonda venne notato da alcuni dirigenti dello , che lo acquistarono nel 1995. Durante la sua prima annata l'africano, classico centravanti di sfondamento forte fisicamente, gioc\u00f2 10 partite segnando quattro reti. Nella stagione 1997-1998 si laure\u00f2 capocannoniere del campionato con 24 goal (in 34 partite).\nL'esperienza francese.\nNell'estate del 1998 pass\u00f2 al Rennes, club francese di media caratura. In due stagioni con questa societ\u00e0 egli tenne quasi la media del gol ogni due partite (complessivamente, 62 partite e 30 reti), attirando l'attenzione del che nel luglio del 2000 decise di acquistarlo. Al suo primo anno con la squadra del principato egli collezion\u00f2 29 presenze impreziosite da 12 reti e conquist\u00f2 la Coppa di Francia.\nNella stagione 2001-2002 Nonda gioc\u00f2 30 match segnando 14 reti. Meglio ancora and\u00f2 l'annata seguente, in cui il potente centravanti vinse la coppa di Francia e il titolo di capocannoniere del torneo con 26 goal in 35 partite. Da questo momento in poi \u00e8 per\u00f2 iniziata per lui una parabola discendente che lo ha portato spesso alla convocazione in panchina: la concorrenza di Fernando Morientes, Dado Pr\u0161o e Marco Simone prima e Ernesto Chevant\u00f3n, Mohamed Kallon e Javier Saviola poi lo costrinsero a giocare solo 11 partite durante la stagione 2003-2004 (con 5 gol) e 10 nell'annata 2004-2005 (zero reti).\nDi Shabani Nonda i tifosi del Monaco ricordano ancora una rete importante che permise alla squadra di battere il in semifinale e di arrivare in finale della Coppa dei Campioni nel 2004: in 10 contro 11 e con la sua squadra in forte difficolt\u00e0 ed in vantaggio 2-1, egli realizz\u00f2 di punta ed in scivolata la rete della tranquillit\u00e0 (al ritorno fin\u00ec infatti 2-2). I suoi sogni furono per\u00f2 infranti dai portoghesi del Porto, che sconfissero 3-0 il Monaco in finale e si aggiudicarono la coppa.\nL'avventura alla Roma.\nStanco di fare la riserva, nell'estate del 2005 accetta l'offerta della Roma nel tentativo di dare un nuovo slancio alla sua carriera. Una sentenza della UEFA in relazione al caso di Philippe Mex\u00e8s ha temporaneamente bloccato il suo arrivo nella capitale, comunque avvenuto il 1\u00ba agosto in seguito ad una sentenza del tribunale internazionale favorevole ai capitolini.\nDopo una stagione non brillante, in cui \u00e8 poco impiegato in squadra, nell'estate 2006 \u00e8 stato ceduto in prestito al dove \u00e8 protagonista di una stagione discreta condita da 7 reti.\nGalatasaray.\nNella stagione 2007-2008 viene ceduto al Galatasaray per 1,3 milioni di euro. Il 28 gennaio 2010 rescinde consensualmente il suo contratto con la squadra e si ritira dal calcio giocato, nonostante in 2 anni e mezzo abbia fornito discrete prestazioni (condite da 38 gol tra campionato e coppe) e sia ancora legato al club turco da un accordo in scadenza nel 2011.\nNazionale.\nPur essendo nato in Burundi, Nonda ottiene la cittadinanza dalla Repubblica Democratica del Congo ed \u00e8 con essa che gioca le partite della Nazionale."}
{"id": "130961", "revid": "287204", "url": "https://it.wikipedia.org/wiki?curid=130961", "title": "Alberik Zwyssig", "text": "Nell'estate del 1841, il sacerdote e compositore di Uri Alberik Zwyssig che soggiornava da suo fratello nella bellissima casa patrizia \"St-Carl\" alle porte di Zugo, ricevette un testo patriottico da mettere in musica, autore del quale era l'editore musicale, giornalista e compositore zurighese Leonhard Widmer (1809-1867).\nZwyssig scelse una melodia da lui composta sul salmo \"Diligam te Domine\" qualche anno prima, nel 1835, in occasione dell'insediamento di un parroco, mentre era maestro di cappella nell'abbazia di Wettingen.\nIl testo di Widmer fu adattato al canto da chiesa. La sera di luned\u00ec 22 novembre 1841, giorno di Santa Cecilia, in una sala al primo piano della villa \"St-Carl\", quattro cittadini di Zugo intonarono per la prima volta il \"Salmo svizzero\", in presenza del compositore. Due anni dopo, in occasione dell'anniversario dell'entrata di Zurigo nella Confederazione (1\u00ba maggio 1351 - 1\u00ba maggio 1843), il nuovo canto patriottico figurava gi\u00e0 nel libretto della festa, a cura dei \"Z\u00fcrcher Zofinger\", con il testo originale:\n\"La montagna, altare della patria, ove per una singolare confusione fra l'ordine naturale e l'ordine divino molte persone ben intenzionate identificano l'ascensione (la piccozza in mano e le uova sode nello zaino) all'elevazione dell'anima verso Dio, \u00e8 stata per tutto l'Ottocento un soggetto portante, per la poesia e la musica. Metteteci un pizzico di edificazione, cui un popolo imbottito di morale \u00e8 naturalmente incline, e ne uscir\u00e0 un'arte mollemente sentimentale, ove l'assenza di profilo avr\u00e0 il vantaggio di adattarsi a tutti e a ciascuno\""}
{"id": "130963", "revid": "124123", "url": "https://it.wikipedia.org/wiki?curid=130963", "title": "Fran\u00e7ois-Joseph de Chancel", "text": "Si dedic\u00f2 particolarmente alla tragedia sotto l'egida di Racine. A causa della contestazione contro gli uomini del potere dell'epoca attuata con le sue opere venne rinchiuso nella Bastiglia ed in seguito esiliato."}
{"id": "130964", "revid": "897219", "url": "https://it.wikipedia.org/wiki?curid=130964", "title": "Juan Sebasti\u00e1n Ver\u00f3n", "text": "Dopo gli esordi in Argentina con Estudiantes e , nel 1996 \u00e8 approdato in Europa vestendo le maglie di , , , , e . Nel 2006 \u00e8 tornato a giocare in patria, chiudendo la carriera tra le file dell'Estudiantes.\nNel suo palmar\u00e8s vanta la vittoria di 2 campionati italiani (2000 e 2006), 4 Coppe Italia (1999, 2000, 2005 e 2006), 2 Supercoppe italiane (2000 e 2005), 1 campionato inglese (2003), 2 campionati argentini (Apertura 2006 e Apertura 2010), 1 Coppa UEFA (1999), 1 Supercoppa UEFA (1999) e 1 Coppa Libertadores (2009). Con la Nazionale argentina ha disputato 3 Mondiali (1998, 2002 e 2010) e la Coppa America 2007.\nA livello individuale \u00e8 stato nominato 2 volte calciatore argentino dell'anno (2006 e 2009) e 2 volte calciatore sudamericano dell'anno (2008 e 2009). Nel marzo del 2004 \u00e8 stato inserito da Pel\u00e9 all'interno del FIFA 100, la speciale classifica che include i pi\u00f9 forti calciatori \u2013 viventi al momento della stesura della lista \u2013 della storia di questo sport.\nBiografia.\n\u00c8 soprannominato \"La Brujita\" (in italiano \"la streghetta\") in virt\u00f9 del nomignolo, \"La Bruja\" (\"la strega\"), con cui era noto suo padre, l'ex calciatore Juan Ram\u00f3n Ver\u00f3n. Anche il fratello Iani Mart\u00edn \u00e8 un giocatore.\nCaratteristiche tecniche.\nEra un centrocampista che giocava principalmente da trequartista dietro alle punte, ma che veniva spesso impiegato come esterno o come mezzala. La sua visione di gioco gli consentiva di essere un regista che faceva partire l'azione dal basso e di rompere le linee avversarie, anche tramite passaggi forzati. Dotato di eccellente tecnica, era di piede destro e molto bravo a inventare giocate con l'esterno del piede, nei lanci lunghi e a recuperare palloni. Era pericoloso anche quando batteva le punizioni e i calci d'angolo.\nCarriera.\nGiocatore.\nClub.\nEsordi.\nNel 1993 Ver\u00f3n abbandon\u00f2 la scuola per firmare con l'Estudiantes de La Plata, la stessa squadra in cui aveva militato suo padre Juan Ram\u00f3n Ver\u00f3n. Dopo due campionati in Serie A e uno in Serie B, fu acquistato dal Boca Juniors, con cui disput\u00f2 17 partite siglando 4 gol.\nSampdoria, Parma e Lazio.\nNell'estate del 1996 l'allenatore svedese Sven-G\u00f6ran Eriksson, allora alla guida della Sampdoria, volle portarlo in Italia; il costo del cartellino ammont\u00f2 a 6 miliardi di lire.\nLa sua carriera italiana prosegu\u00ec nel , con il quale nella stagione 1998-1999 vinse la Coppa Italia e la Coppa UEFA. Nel 1999 fu acquistato dalla Lazio per 60 miliardi di lire. In maglia biancoceleste Ver\u00f3n disput\u00f2 le sue migliori stagioni italiane, riuscendo nel breve spazio di due stagioni (1999-2000 e 2000-2001) a conquistare una Supercoppa UEFA, una Coppa Italia, una Supercoppa italiana e soprattutto uno scudetto, al termine di un'avvincente lotta con la Juventus nel campionato 1999-2000. Nel tabellino realizzativo della prima stagione laziale figurarono 8 gol, tra cui quello che consent\u00ec alla Lazio di battere la Roma per 2-1 nel derby del 25 marzo 2000.\nManchester United, Chelsea e Inter.\nNel 2001 pass\u00f2 dalla Lazio al per una cifra di 80 miliardi di lire. Dopo due anni con i \"Red Devils\" complessivamente deludenti, pur impreziositi dalla vittoria di una Premier League nella stagione 2002-2003, fu acquistato dal per 26 milioni di euro, su richiesta di Claudio Ranieri; anche con i \"Blues\" il suo rendimento non si dimostr\u00f2 all'altezza delle aspettative, nonostante una rete (l'unica della sua esperienza londinese) al debutto nel successo per 1-2 contro il Liverpool.\nNell'estate del 2004 si trasfer\u00ec all', dove milit\u00f2 in prestito per due stagioni (2004-2005 e 2005-2006), tornando a giocare ad alti livelli. Con i nerazzurri disput\u00f2 74 partite, realizzando quattro reti (di cui 3 in campionato), e conquist\u00f2 la terza e la quarta Coppa Italia della sua carriera (2004-2005 e 2005-2006), dopo quelle conquistate con Parma (nel 1998-1999) e Lazio (nel 1999-2000). Il 20 agosto 2005, grazie alla sua rete decisiva nei supplementari, l'Inter si aggiudic\u00f2 la Supercoppa italiana contro la Juventus. Con la societ\u00e0 milanese vinse anche lo scudetto 2005-2006, assegnato ai nerazzurri dopo i fatti di Calciopoli.\nEstudiantes ed esperienze minori.\nNel 2006, dopo essere tornato al Chelsea, firm\u00f2 nuovamente per la squadra che lo aveva lanciato, l'Estudiantes de La Plata. Con gli argentini vinse il Torneo Apertura 2006. Nel 2008 arriv\u00f2 in finale di Coppa Sudamericana ma perse contro i brasiliani dell'Internacional. Nello stesso anno, Ver\u00f3n venne eletto miglior giocatore del Sudamerica, vincendo il premio per il Calciatore sudamericano dell'anno. Nel 2009 vinse la Coppa Libertadores con la maglia dell'Estudiantes, e a dicembre fu eletto per la seconda volta consecutiva Calciatore sudamericano dell'anno. Nel 2010 vinse il Torneo Apertura. Nel 2011 annunci\u00f2 il suo ritiro in occasione dell'ultima partita dell'Apertura 2011, salvo ripensarci e decidere di proseguire per altri sei mesi. \nConclusa l'esperienza con l'Estudiantes, giocando il 16 giugno 2012 la sua ultima partita in maglia biancorossa, venne ingaggiato dal Coronel di Brandsen, club dilettantistico militante nel campionato Amateur platense. Il 19 luglio 2013 firm\u00f2 un contratto annuale con l'Estudiantes, squadra della quale era gi\u00e0 direttore sportivo, tornando per la terza volta nella squadra che lo aveva lanciato nel calcio professionistico.\nNell'agosto del 2016, a distanza di circa due anni dal ritiro, Ver\u00f3n decisedi tornare a calcare i campi da gioco vestendo la maglia della squadra dilettantistica dell'Estrella de Berisso, della quale era anche allenatore. Pochi mesi dopo per\u00f2 scelse di sottoscrivere un nuovo contratto con la squadra di cui era presidente, ossia l'Estudiantes.\nIl 28 dicembre 2016, all'et\u00e0 di 41 anni torn\u00f2 in campo con l'Estudiantes, firmando un contratto di 18 mesi. Il 12 aprile 2017 gioc\u00f2 Copa Libertadores, nella partita casalinga contro gli ecuadoriani del Barcelona Guayaquil, vinta da quest'ultimi per 2-0.\nNazionale.\nIn Nazionale fece registrare 72 presenze e 9 gol, prendendo parte a tre campionati del mondo (, \u2013 edizione in cui indoss\u00f2 la fascia da capitano, e fu anche criticato per l'uscita al primo turno della squadra soprattutto per la prestazione contro l'Inghilterra \u2013 e ) e a una Copa Am\u00e9rica ().\nDirigente sportivo.\nL'11 dicembre 2012, dopo il primo ritiro dal calcio giocato, venne nominato come nuovo direttore sportivo dell'Estudiantes. Il 5 ottobre 2014 fu eletto presidente del club biancorosso.\nStatistiche.\nPresenze e reti nei club.\n\"Statistiche aggiornate al 26 maggio 2017.\""}
{"id": "130965", "revid": "372624", "url": "https://it.wikipedia.org/wiki?curid=130965", "title": "Pellicola invertibile", "text": "La pellicola invertibile, realizzata in materiale invertibile, pu\u00f2 riferirsi a:"}
{"id": "130979", "revid": "899609", "url": "https://it.wikipedia.org/wiki?curid=130979", "title": "Lingua papiamento", "text": "Il papiamento o papiamentu \u00e8 una lingua creola parlata nelle isole caraibiche di Aruba, Cura\u00e7ao e Bonaire.\nStoria.\nIl papiamento nacque da un pidgin portoghese parlato dagli ebrei sefarditi e dai loro schiavi in fuga dal Brasile. Un altro pidgin portoghese giunse nelle cosiddette isole ABC (Aruba, Bonaire e Cura\u00e7ao), portatovi dagli ebrei provenienti da Capo Verde: si trattava di un misto di creolo basato sul portoghese \"Mina\" (a sua volta un misto di creolo di Capo Verde e di twi) e di creolo basato sul portoghese \"angolar\" (diffuso in Angola e Congo).\nCon la dominazione spagnola, tale lingua venne ulteriormente arricchita con influenze spagnole (del resto, una forte impronta spagnola era gi\u00e0 presente nella lingua giudeo-spagnola parlata dagli ebrei sefarditi del Brasile).\nQuando poi le isole ABC furono annesse all'impero coloniale olandese, numerosi prestiti giunsero dalla lingua olandese. Fu cos\u00ec che ebbe origine l'idioma attualmente conosciuto con il nome di papiamento, laddove \"papia\" significa \"parlare\"; termine che deriva dal portoghese \"papear\". Del resto, altre lingue creole basate sul portoghese sono chiamate \"papia\", ad esempio il \"Papia Kristang\" delle isole Capo Verde (Sud).\nClassificazione e affinit\u00e0 con altre lingue.\nIl papiamento \u00e8 una lingua creola basata sul portoghese, su varie lingue africane, sulla lingua arawak e sull'olandese. In seguito ai contatti con le coste sudamericane, si sono avuti recenti influssi spagnoli.\nIl papiamento presenta numerose affinit\u00e0 con altre lingue creole portoghesi, in particolare africane (forro, kriol e crioulos di Capo Verde). Per esempio, l'uso dei pronomi \"Mi\" e \"bo\" che sia nel papiamento sia nel creolo di Capo Verde significano \"io\" e \"tu\" e che derivano rispettivamente dal portoghese \"mim\" e \"v\u00f3s\". L'uso della \"b\" al posto della \"v\" \u00e8 frequente nei pidgin portoghesi e deriva dai dialetti del Portogallo settentrionale. \nInoltre, altra caratteristica comune \u00e8 l'utilizzo del verbo \"ta\" (dal portoghese parlato \"t\u00e1\", abbreviazione del verbo \"estar\") davanti ad altri verbi, anche nel caso con verbi in cui tale uso non si riscontri nel portoghese standard.\nIl papiamento \u00e8 perci\u00f2 in buona parte mutuamente intelligibile con i vari creoli di Capo Verde: ci\u00f2 si spiega considerando il fatto che molti ebrei sefarditi abbandonarono l'arcipelago di Capo Verde alla volta delle isole ABC.\nDiffusione geografica.\nIl papiamento \u00e8 la prima lingua parlata nelle isole caraibiche di Aruba, Cura\u00e7ao e Bonaire.\nDialetti.\nIl papiamento presenta due dialetti principali, uno a Aruba e uno a Cura\u00e7ao e Bonaire dove \u00e8 chiamato \"papiamentu\", con differenze lessicali e diverse intonazioni. Esistono anche alcune differenze minori tra la lingua parlata a Cura\u00e7ao e a Bonaire.\nSuoni.\nLe vocali derivano soprattutto dalle lingue iberiche (portoghese e spagnolo), sebbene vi siano anche suoni tipicamente olandesi quali: \"ee\", \"ui\", \"ie\", \"oe\", \"ij\", \"ei\", \"oo\" e \"aa\".\nIl papiamento, insieme con il saramacano, \u00e8 una lingua tonale, caratteristica questa (di probabile origine africana) abbastanza insolita per molte lingue creole.\nVocabolario.\nLa maggior parte del vocabolario deriva dal portoghese e dallo spagnolo: spesso, tra l'altro, risulta difficile stabilire da quale di queste due lingue un vocabolo derivi a causa sia della somiglianza tra le due sia dei cambiamenti avutisi nel corso del tempo. Studi linguistici hanno mostrato che circa due terzi del vocabolario derivano da portoghese e spagnolo, un quarto dal neerlandese e il resto da altre lingue.\nEsempi di parole per le quali risulta difficile stabilire l'origine portoghese o spagnola:\nMentre l'uso della [u] finale si pu\u00f2 far di certo risalire al portoghese, la dittonghizzazione \u00e8 di chiara origine spagnola.\nAltri termini mostrano chiaramente una doppia origine. Tra gli altri, vi sono \"Subrino\" (nipote), in cui la pronuncia della \\u\\ deriva dal portoghese \"Sobrinho\", mentre quella \\n\\ viene dallo spagnolo \"Sobrino\".\nParole di chiara origine portoghese:\nParole di origine spagnola:\nParole di origine olandese:\nSistema di scrittura.\nEsistono due modi diversi di scrivere in papiamento: uno pi\u00f9 fonetico chiamato \"Papiamentu\" (usato a Cura\u00e7ao e Bonaire) e uno che si ispira maggiormente alle regole ortografiche dello spagnolo (ad Aruba)."}
{"id": "130988", "revid": "110157", "url": "https://it.wikipedia.org/wiki?curid=130988", "title": "Meggen", "text": "Meggen (toponimo tedesco) \u00e8 un comune svizzero di 6\u00a0853 abitanti del Canton Lucerna, nel distretto di Lucerna Campagna, sul lago dei Quattro Cantoni."}
{"id": "130991", "revid": "78273", "url": "https://it.wikipedia.org/wiki?curid=130991", "title": "GNAM", "text": ""}
{"id": "130992", "revid": "1992109", "url": "https://it.wikipedia.org/wiki?curid=130992", "title": "Ryu (Street Fighter)", "text": "Ryu (\u30ea\u30e5\u30a6 \"Ry\u016b\"), conosciuto nel film del 1994 come Ryu Hoshi, \u00e8 un personaggio dei videogiochi creato dalla Capcom per la famosa serie di picchiaduro \"Street Fighter\", della quale \u00e8 il personaggio principale.\nDescrizione.\nSecondo la sua biografia ufficiale, Ryu \u00e8 nato in Giappone il 21 luglio 1964; \u00e8 alto 175 centimetri, pesa 68 chilogrammi, ha occhi e capelli castani; il suo gruppo sanguigno \u00e8 0. Indossa un karate gi bianco dalle caratteristiche maniche strappate all'altezza delle spalle, un paio di guanti di protezione, una cintura nera e un hachimaki rosso sulla fronte. Ama dormire e odia i ragni. \u00c8 doppiato da Katashi Ishizuka o da Toshiyuki Morikawa in molti dei videogiochi in cui \u00e8 apparso.\nRyu dedica la sua vita alle arti marziali e alla giustizia. La sua mossa pi\u00f9 caratteristica \u00e8 l'Hadoken, una sfera di energia a distanza, che come lo Shoryuken di Ken si evolver\u00e0 col tempo. Sia Ryu che Ken Masters praticano un'arte marziale (fittizia) estremamente violenta chiamata Ansatsuken, che incorpora le pi\u00f9 violente tecniche di arti marziali assieme a un'oscura tecnica chiamata Shun Goku Satsu. Sia Ryu sia Ken sono stati istruiti all'Ansatsuken da Gouken, che fece voto di insegnarne una variante meno violenta, senza le tecniche che avrebbero potuto mettere a repentaglio la vita dei suoi discepoli, come ad esempio la \"Side Stance Death Fist\" o anche lo Shun Goku Satsu di Akuma.\nLe tecniche di Ryu consistono nell'Hadoken, nello Shoryuken e nel Tatsumakisenpukyaku; le sue super mosse sono lo Shinku Hadoken, lo 'Shinku Tatsumakisenpukyaku (che fu ridotta ad una mossa EX in \"Street Fighter III\"), il Denjin Hadoken (solo nella serie \"Street Fighter III\", in \"Street Fighter EX 3\" e in \"Capcom vs. SNK 2\", nella forma di Evil Ryu Metsu Hadoken), ma la sua mossa pi\u00f9 potente \u00e8 la Shin Shoryuken.\nNel manga \"\" di Masahiko Nakahira, Ryu, durante lo scontro con Dudley, inventa una nuova tecnica: il \"Pugno del vento\" (\"Kaze no Kobushi)\"; questa mossa \u00e8 comparsa come mossa finale (finisher) in \"Capcom Fighting All-Stars\", gioco poi cancellato, e in \"Street Fighter IV\" l'attacco focale (\"focus attack\") del giapponese richiama palesemente questa mossa.\nRyu e le sue mosse principali.\nSebbene Ryu e Ken facciano parte della stessa scuola di arti marziali, con l'evolversi della serie di \"Street Fighter\" le differenze tra i due personaggi sono emerse attraverso le loro mosse speciali: Ryu \u00e8 specialista nell'uso dell'Hadoken, una sfera di energia lanciata dai palmi delle mani, mentre Ken \u00e8 in grado di eseguire delle varianti dello Shoryuken, un pugno montante con salto; Ryu \u00e8 in grado di usare alcune varianti di questa tecnica:\nConsiste nell'unire i palmi di entrambe le mani e, muovendole verso avanti, viene lanciata una sfera di energia.\nLe uniche tecniche in comune con Ken sono l'Hadoken, il Tatsumakisempukyaku, e lo Shoryuken di base.\nTuttavia Ryu possiede alcuni versioni pi\u00f9 potenti delle ultime due mosse:\nStoria.\nRyu crebbe nel dojo di Gouken, allenato da quest'ultimo all'arte marziale dell'Ansatsuken. All'et\u00e0 di 12 anni conobbe un altro allievo di Gouken, Ken Masters, suo coetaneo; i due, dapprima rivali, strinsero in seguito una forte amicizia.\nCome allievo di Gouken fu uno dei partecipanti al primo World Warrior Tournament. La sua abilit\u00e0 gli guadagn\u00f2 il diritto di affrontarne l'organizzatore e la sua futura nemesi Sagat; al principio Sagat domin\u00f2 lo scontro, ma in seguito venne annichilito quando Ryu perse il controllo di s\u00e9 stesso e fer\u00ec gravemente Sagat (rischiando di ucciderlo) colpendolo con uno Metsu Shoryuken e lasciandogli una grande cicatrice sul torace.\nNon fece in tempo a tornare alla sua Scuola che, tramite il suo compagno d'allenamento Ken, venne a sapere che il loro maestro Gouken era stato ucciso dal temibile Akuma (Gouki in Giappone), fratello nonch\u00e9 grande rivale del maestro:\npertanto Ryu si mise in viaggio alla ricerca di Akuma per vendicare la morte del suo maestro; viaggio che lo port\u00f2 in giro per il globo a sfidare numerosi combattenti finch\u00e9 non trov\u00f2 il luogo dove Akuma risiedeva;\nl\u00ec Ryu combatt\u00e9 contro il suo mortale avversario su un'isola sperduta (Gokuentoh), riuscendo a prevalere sul nemico. Akuma, intuendo che Ryu aveva forse i suoi stessi poteri, lo mise in guardia dal Satsui No Hadou, il potere distruttivo assopito in lui, dicendogli di tornare a combattere nuovamente una volta che Ryu lo avesse risvegliato, per vedere chi dei due fosse realmente il pi\u00f9 forte; Ryu non sapeva di cosa Akuma stesse parlando, ma il Satsui No Hadou era lo stesso potere che si era svegliato in Ryu quando, durante il duello con Sagat, gli rivolse contro il suo Metsu Shoryuken accecato dal desiderio di vincere, ferendo gravemente al petto il suo avversario.\nDopodich\u00e9 Akuma, grazie ad un particolare colpo (che probabilmente si riveler\u00e0 essere il Kongou Koukuretsuzan; terribile tecnica che user\u00e0 in \"Street Fighter III: 3rd Strike\") distrusse l'intera isola, ma Ryu riusc\u00ec a fuggire.\nQuesta terribile presa dagli eventi distrasse Ryu dopo la prima sconfitta di Akuma, e gli imped\u00ec di gareggiare al meglio durante un incontro col suo amico d'infanzia Ken. Capendo che Ryu non era in s\u00e9, Ken leg\u00f2 il suo nastro per capelli rosso alla testa di Ryu dopo che quest'ultimo aveva perso; mentre per Ken il nastro rappresentava un gesto di amicizia, per Ryu era il simbolo del suo impegno a rifiutare il Satsui No Hadou.\nLe sue abilit\u00e0 in combattimento gli attirarono le attenzioni del malvagio generale M. Bison (Vega in Giappone), capo di Shadoloo, che voleva utilizzarlo per veicolare le sue tremende energie; Bison cattur\u00f2 Ryu e ne sovvert\u00ec mente e corpo, poi lo condusse da Sagat per un nuovo incontro.\nGuile, ChunLi e Ken combatterono Ryu e Bison, e liberarono Ryu, il quale vibr\u00f2 un colpo di tale forza da costringere Bison alla ritirata; per Ryu questo era solo un segno della sua debolezza e del suo ulteriore bisogno di addestramento: da allora intraprese una ricerca per la purezza e per portare l'Ansatsuken ad un livello di sviluppo completo (anche senza il tocco assassino), seguendo le orme di Gouken nell'usare l'arte marziale come base per lo sviluppo personale.\nIn seguito, Ryu partecip\u00f2 al secondo World Warrior Tournament raggiungendo nuovamente la finale, contro colui che lo aveva rapito qualche tempo prima, ossia il generale M.Bison; tuttavia tale scontro non avvenne perch\u00e9 Akuma ricomparve, uccidendo Bison con il suo terribile \"Shungokusatsu\" (Raging Demon).\nQualche anno dopo, durante gli eventi che intercorrono in \"Street Fighter 4\" prima, e \"Ultra Street Fighter 4\" poi, ha l'occasione di incontrare di nuovo il suo defunto maestro Gouken, creduto morto alcuni anni prima per mano del fratello Gouki.\nIn quel frangente, ha l'occasione di combattere contro il suo Maestro dopo che questi gli chiede di mettere alla prova le sue capacit\u00e0 per visionare quanto fosse \"maturato\" il suo stile dopo tutti quegli anni. In quel duello per\u00f2, Ryu ne esce sconfitto da Gouken, dove quest'ultimo grazie al suo \"Potere del Nulla\", sigilla l'oscuro potere nascosto dell'allievo, ossia il \"Satsui No Hadou\", in modo tale che non possa pi\u00f9 manifestarsi.\nSuccessivamente per\u00f2 Gouki, in uno scontro mortale con Ryu, perfora il petto di quest'ultimo con il suo pugno assassino dove Ryu, anzich\u00e9 morire, in punto di morte riesce a spezzare il sigillo del Maestro che bloccava il potere sopito dentro di s\u00e9: il Satsui No Hadou, tramutandosi cos\u00ec nuovamente in Evil Ryu.\nDurante gli eventi di \"Street Fighter V\" tenter\u00e0 nuovamente di rinnegare il Satsui No Hadou, riuscendoci in parte, dando vita, forma e sostanza alla sua energia diabolica, conosciuta come Kage.\nAlcuni anni dopo, in seguito al quinto World Warrior Tournament (\"Street Fighter III\"), combatt\u00e9 e perse contro Oro, che vide in lui un potenziale successore del suo stile.\nMosse Speciali.\nImperial Hadoken.\nPresentata per la prima volta nel manhwa \"\". Consiste nel lanciare una forma pi\u00f9 potente dell'Hadoken, simile al Super Shoryuken di Ken.\nCome la tecnica di Ken, ha 7 livelli:\nRyu impara l'Imperial Hadoken fino al 4\u00ba livello, poi, grazie a M. Bison, egli sblocca il 5\u00ba e il 6\u00ba livello, e, per finire, egli sblocca l'ultimo livello contro Cycloid Beta e intuisce l'essenza dell'ottava tecnica.\nLe gesta e le storie di \"Street Fighter\" raccontate nei manwha tuttavia, non sono canoniche."}
{"id": "130994", "revid": "254401", "url": "https://it.wikipedia.org/wiki?curid=130994", "title": "Haven (petroliera)", "text": "La Haven, varata originariamente con il nome di Amoco Milford Haven (indicata anche come M/C Amoco Milford Haven o M/C Haven), \u00e8 stata una superpetroliera VLCC cipriota da 232.166 tonnellate di portata lorda. Varata nel 1973 ed inizialmente di propriet\u00e0 della multinazionale Amoco, venne ceduta nel 1988 alla \"Troodos Shipping\", compagnia diretta dall'armatore cipriota Lucas Haji-Ioannou e suo figlio Stelios Haji-Ioannou.\nL'11 aprile 1991 la petroliera Haven naufrag\u00f2 nel golfo di Genova, provocando la morte di cinque membri dell'equipaggio e causando la perdita di migliaia di tonnellate di petrolio.\nStoria.\nIl bombardamento.\nNel 1988 la nave fu colpita nel golfo Persico da un missile Exocet sparato da una nave da guerra iraniana, riportando gravi danni allo scafo.\nFu riparata tra il 1988 ed il 1990 a Singapore.\nDopo le riparazioni la nave fece un solo viaggio, giungendo nei pressi di Genova, a sei miglia al largo del Porto Petroli di Genova Multedo, dove rimase alcuni giorni per lo scarico di parte del greggio trasportato.\nL'incidente di Genova Voltri.\nIl naufragio della petroliera Haven \u00e8 stato un grave incidente marittimo, avvenuto l'11 aprile 1991 nel tratto di mare davanti a Voltri, quartiere di Genova, e causato da una grande esplosione avvenuta a bordo. Al seguito della esplosione si ebbe l'incendio del combustibile trasportato dalla nave, che venne riversato in fiamme sul mare dalle cisterne esplose.\nDopo la fase iniziale di incendio del combustibile versato in mare, la nave venne trainata al largo di Arenzano; per una fortunata serie di coincidenze (mare calmo, assenza di vento), la maggior parte del combustibile fu esaurito dalla combustione durata pi\u00f9 giorni. In seguito il relitto affond\u00f2, e si trova su un fondale di circa 85 metri nelle acque antistanti Arenzano. \nSi tratta del pi\u00f9 grande relitto visitabile da subacquei del Mediterraneo, e uno dei pi\u00f9 grandi al mondo. L'affondamento caus\u00f2 la perdita di migliaia di tonnellate di petrolio che almeno in parte, nelle sue componenti pi\u00f9 dense, ancora oggi permangono nei fondali marini antistanti Genova.\nNavi gemelle.\nLa Haven aveva diverse navi gemelle, che hanno avuto un analogo destino.\nEsplorazione subacquea.\nIl relitto pu\u00f2 essere visitato in due modi: in configurazione ricreativa fino a 40 metri, o tecnica in miscela Trimix (normalmente \"TX21/35\" fino a 50 metri, \"TX18/45\" fino a 60 metri e \"TX15/55\" fino a 80).\nL'immersione ricreativa, raramente eseguibile in curva di sicurezza in quanto il tempo di fondo sarebbe di soli 10 minuti, \u00e8 comunque limitante per la visita del relitto, che necessita invece di circa 20-25 minuti tra i 40 e 45 metri. In configurazione tecnica, ma sempre in aria, il relitto viene visitato, con guida subacquea, anche fino a 60 metri, con bombole da fianco in EAN50 e/o Ossigeno puro: il tempo di fondo rimane sui 20 minuti, permettendo per\u00f2 un tempo totale di circa 60 minuti.\nLa Haven \u00e8 sottoposta a regime di area protetta dalla capitaneria di porto di Genova e alla relativa ordinanza n. 305 del 28 settembre 1999, che regola le immersioni sul relitto e l'accesso. Tale disposizione prevede la possibilit\u00e0 di immergersi, se in possesso del brevetto corrispondente alla propria quota di immersione, solo ed esclusivamente con barca d'appoggio accompagnati da una guida iscritta al registro della Regione Liguria: a partire da gennaio 2011 la Regione Liguria ha abolito l'elenco regionale degli operatori subacquei, sezione guide. Non \u00e8 pertanto pi\u00f9 necessaria alcuna iscrizione presso tale registro per poter essere guida subacquea. I requisiti attuali per poter accompagnare come guida subacquea richiedono ora una certificazione minima di Dive Master di qualunque didattica riconosciuta (oppure un brevetto CMAS tre stelle), purch\u00e9 in stato attivo ed una assicurazione per attivit\u00e0 sportiva subacquea; non \u00e8 espressamente richiesto alcun esame medico, ma viene consigliata dai diving la usuale visita annuale. Le guide subacquee vengono comunque spesso messe a disposizione dai centri immersione della zona, se non si \u00e8 certificati. Sul relitto HAVEN il rapporto sub per guida rimane di 3 sub a 1 guida; sulle altre aree marine della regione Liguria (Riserva marina di Portofino e relitti) esso rimane di 5 sub a 1 guida.\nLo scafo si presenta oggi ormai completamente colonizzato da una ricca fauna bentonica. Nel corso dei 30 anni passati in immersione, il ripopolamento ha raggiunto il suo punto di stabilizzazione tra le specie bentoniche. Il relitto giace in assetto di navigazione ed \u00e8 interamente visitabile, sia in lunghezza che in penetrazione (7 ponti, tra i 40 e 75 metri, e l'intera area della sala macchine, dai 65 m).\nNel corso degli anni la sezione poppiera, sita dietro il castello che ospita i grandi argani e le bitte di ancoraggio, ora fortemente inclinate di 50 gradi verso l'interno, \u00e8 gradualmente collassata: la coperta si inclina qui verso il centro della poppa, implodendo e formando una depressione che raggiunge ormai i 61 metri al punto centrale poppiero, in corrispondenza della verticale del timone. Il regolare monitoraggio strutturale del relitto, diretto dalle autorit\u00e0 competenti in collaborazione con l'universit\u00e0 di Genova, include di solito anche il controllo di tali lente ma inesorabili modifiche dello scafo. Alcune parti metalliche interne col tempo si sono assottigliate, per cui sono necessarie alcune modifiche ai criteri di penetrazione in alcuni ponti (essenzialmente si tratta di non toccare nulla ai passaggi): la tecnica di penetrazione con \"Frog Kick\" e minimalismo delle attrezzature \u00e8 attualmente la pi\u00f9 adatta a tali ambienti ristretti e bui.\nTutta la lunghezza della prua \u00e8 percorribile per circa 150 metri, con un tempo di fondo minimo per andata e ritorno di circa 25 minuti a 54 metri.\nIn navigazione a prua si pu\u00f2 seguire, per orientarsi, la rete dei tubi di flusso del petrolio, di coperta (tra 54 e 56 metri), sia in andata che in ritorno: l'estrema punta della prua, posatasi a 470 metri di profondit\u00e0 a seguito del distacco avvenuto il 12 aprile 1991 durante le operazioni di rimorchio \u00e8 invece inaccessibile. La parte anteriore della Haven termina con un taglio verticale, frastagliato, di tutta la parte prodiera, e rende possibile l'accesso a prua, da 60 a 80 metri, dell'intera smisurata cavit\u00e0 interna, larga 52 metri e alta 20 metri: essa permette la penetrazione, in completa oscurit\u00e0, all'interno degli enormi serbatoi di stoccaggio del petrolio, che sono divisi in grandi camere. L'esplorazione di questa sezione \u00e8 strettamente riservata a immersioni in miscela ipossica e ad un alto grado di addestramento subacqueo, e viene raramente eseguita.\nPrimato di relitto pi\u00f9 grande.\nLa Haven \u00e8 il pi\u00f9 grande relitto visitabile da subacquei del Mediterraneo.\nAlcune fonti la indicano come il pi\u00f9 grande relitto al mondo visitabile da subacquei."}
{"id": "130996", "revid": "729019", "url": "https://it.wikipedia.org/wiki?curid=130996", "title": "Battaglia del Monte Algido", "text": "La battaglia del Monte Algido, una delle pi\u00f9 note della storia della giovane Repubblica romana, si combatt\u00e9 nel 458 a.C. (alcuni la situano nel successivo 457 a.C.) fra i Romani e gli Equi. Poteva essere un'azione persa nelle decine di identiche battaglie sostenute in quegli anni, se non fosse legata alla figura, quasi leggendaria, di Lucio Quinzio Cincinnato.\nContesto storico.\nPopolazioni del \"Latium vetus\".\nA Roma si erano ormai integrati i popoli Latini e Sabini nella gestione della \"res publica\" (la gens Quinzia, che proprio in quegli anni molto incideva nella vita politica romana, per esempio, era di origine latina e non romana ma era stata prima accolta in citt\u00e0 e poi \"naturalizzata\" per i grandi meriti acquisiti). Gli Ernici erano gi\u00e0 fedeli alleati. Gli Etruschi ancora restavano in disparte con l'eccezione di Veio, posta a poche miglia dall'Urbe.\nI nemici esterni di Roma che ancora si battevano con tenacia e determinazione erano i Volsci e gli Equi. Spesso da soli, spesso da alleati questi due popoli il primo a sud e l'altro a est della citt\u00e0 attaccavano Roma e soprattutto il territorio circostante per saccheggiare. Gli Equi, in particolare, scesi dall'Appennino si erano attestati sui colli attorno a \"Tusculum\" e con le loro operazioni insidiavano l'agro romano e le comunicazioni commerciali lungo la Via Latina. Ad Anzio era stata istituita una colonia romana che, contestualmente, offriva terre alla plebe e teneva sotto controllo il territorio dei Volsci.\nA Roma.\nDopo il processo a Cesone Quinzio le eterne diatribe fra patrizi e plebei erano riprese. Ogni volta che veniva presentata la \"Lex Terentilia\" la giovent\u00f9 patrizia scendeva in campo in modo anche violento e, comunque, ad ogni minaccia dall'esterno ogni attivit\u00e0 legislativa si fermava. Roma conobbe anche una rivolta di schiavi ed esuli che per molti mesi tennero addirittura il Campidoglio con i templi della Triade Capitolina e nella quale mor\u00ec il console Publio Valerio Publicola. A causa delle tensioni interne, il riscatto di Roma dovette aspettare l'intervento amico dei Tusculani guidati dal loro dittatore Lucio Mamilio.\nAl posto di Publio Valerio fu eletto Lucio Quinzio Cincinnato con grande terrore dei tribuni della plebe che temevano una vendetta per il processo al figlio e le conseguenti perdite economiche che affliggevano il nuovo console. A coronamento di una situazione politica intricatissima, Marco Volscio il tenace accusatore di Cesone Quinzio, venne messo sotto processo per aver prodotto un falso testimone contro Cesone e quindi aver fatto condannare un innocente.\nEqui.\nIn mezzo a questo marasma politico, nel 459 a.C. gli Equi attaccarono Tusculum e ne conquistarono la rocca. La riconoscenza dei romani per il determinante aiuto dato dai Tuscolani nella appena conclusa guerra servile fece muovere il console Lucio Cornelio Maluginese e le legioni di Roma in aiuto della citt\u00e0 attaccata.\nPer alcuni mesi Quinto Fabio Vibulano si divise fra l'assedio di Anzio contro i Volsci e le colline di Tusculum e proprio durante una delle assenze del console i tuscolani riuscirono a scacciare, dopo averli affamati, i nemici dalla rocca. Gli Equi furono letteralmente denudati, fatti passare sotto il giogo e rimandati alle loro terre; il console, che stava tornando verso Tusculum li massacr\u00f2 tutti alle falde del monte Algido.\nL'anno successivo, il 458 a.C., gli Equi, rotto il patto stipulato pochi mesi prima con Roma, conferirono il comando a Gracco Clelio, il loro personaggio pi\u00f9 in vista. E ricominci\u00f2 il saccheggio.\nRoma invi\u00f2 ambasciatori - Quinto Fabio, Publio Volumnio e Aulo Postumio - per chiedere il rispetto dell'accordo. Gracco li tratt\u00f2 in modo sprezzante. Il senato ordin\u00f2 che un console portasse l'esercito sul monte Algido contro Gracco e che l'altro console saccheggiasse il territorio degli Equi.\nI tribuni della plebe cercarono ancora una volta di fermare la leva ma, \"provvidenzialmente\" per i consoli e - stranamente - come ogni volta che i tribuni della plebe cercavano di portare avanti la discussione di una legge, addirittura un esercito di Sabini si mise a devastare l'agro romano fin sotto le mura della citt\u00e0. La plebe prese le armi senza discussione e furono formati due grandi eserciti. Il console Gaio Nauzio Rutilo fu mandato nelle terre degli Equi mentre Lucio Minucio Esquilino Augurino part\u00ec con le sue legioni verso il monte Algido.\nCinque cavalieri riuscirono a sfuggire alla stretta, rientrarono a Roma e informarono la citt\u00e0 che il console e tutto il suo esercito erano sotto assedio sul monte Algido. Nauzio, l'altro console, fu richiamato ma non seppe affrontare la situazione. Con accordo generale fu deciso di nominare un dittatore. Fu scelto Lucio Quinzio Cincinnato.\nLucio Quinzio Cincinnato.\nLo stato pag\u00f2 al dittatore il traghetto fino alla citt\u00e0. Quando entr\u00f2 in Roma lo accolsero i tre figli, altri parenti, amici, buona parte del senato. La plebe accorse anch'essa ma con il timore che incuteva il potere della carica e il timore che Cincinnato fosse, per i plebei, un'accresciuta minaccia.\nLivio conclude il capitolo con le parole:\"E quella notte, a Roma, tutti vegliarono\".\nMonte Algido.\nCincinnato non perse tempo, il giorno seguente, nel Foro nomin\u00f2 il suo \"magister equitum\", ferm\u00f2 ogni attivit\u00e0 legislativa e giudiziaria, ferm\u00f2 ogni attivit\u00e0 commerciale, viet\u00f2 di attendere a qualsiasi affare privato, ordin\u00f2 a tutti coloro che erano in et\u00e0 adatta al servizio militare di presentarsi prima del tramonto al Campo Marzio, armati, con cibo pronto per cinque giorni e dodici paletti per il \"vallo\" ciascuno.\nDa questo dettaglio si pu\u00f2 arguire che Cincinnato aveva gi\u00e0 un piano di battaglia; infatti il \"vallus\", il paletto che serviva a costruire la palizzata del campo, era la dotazione normale dei soldati. Ma non dodici, uno a testa.\nIn formazione di battaglia pi\u00f9 che in assetto di trasferimento, i romani partirono per il monte Algido incitandosi a vicenda e ricordandosi l'un l'altro che i commilitoni erano assediati gi\u00e0 da tre giorni. Tanto fu efficace questo incitamento che a met\u00e0 della notte giunsero a ridosso dei nemici.\nSenza troppo attendere, il dittatore dopo una breve esplorazione, fece portare in un solo punto i bagagli, fece disporre i soldati in una lunga fila attorno all'accampamento dei nemici, ordin\u00f2 loro di lanciare un forte grido. Subito dopo il grido, l'ordine fu di scavare una fossa e piantare i paletti.\nIl suono delle trombe e le grida dei soldati romani spaventarono gli Equi e raggiunsero i commilitoni assediati che compresero, con sollievo, di essere stati raggiunti dagli aiuti e, soprattutto, fecero capire al console che non doveva pi\u00f9 tergiversare. Le grida non si lanciavano, tanto meno di notte, solo per salutare i commilitoni; era in corso una battaglia. Gli assediati presero quindi le armi e si lanciarono anch'essi all'attacco con grandi urla e rumori. Una battaglia notturna estremamente rumorosa che inform\u00f2 Cincinnato e le sue forze che gli assediati si erano mossi e intralciavano il contrattacco degli Equi.\nGli Equi si trovarono ovviamente presi fra due fuochi. Avendo compreso che i rinforzi romani erano arrivati, si stavano portando verso gli attaccanti esterni. Proprio allora furono raggiunti alle spalle dagli assediati. A questo punto, pensando a una sortita, per evitare che i due eserciti si unissero, dovettero nuovamente girarsi per fronteggiare chi li attaccava alle spalle. Combatterono fino all'alba con l'esercito di Lucio Minucio. I soccorritori ebbero tutta la notte per finire il loro lavoro; al mattino la palizzata era terminata. Gli Equi erano circondati.\nCincinnato non fece nemmeno riposare i suoi uomini. Dopo una sera di marcia e una notte di scavi e costruzioni ordin\u00f2 ai suoi di afferrare le armi ed entrare nella zona circondata dal vallo. Qui inizi\u00f2 una seconda battaglia mentre la prima non era ancora terminata. Gli Equi,\nPrimi risultati.\nOttenuta come risarcimento la cittadella di Corbione, Cincinnato port\u00f2 a Roma, in catene, Gracco Clelio e i capi Equi, il bottino raccolto nel campo nemico fu distribuito fra i componenti del solo esercito salvatore mentre i salvati furono rimproverati e il console Minucio fu deposto dalla funzione, rimase a comandare il suo esercito come legato del dittatore e poi sostituito dal pretore Fabio. L'esercito assediato, pur se rimproverato e senza preda, confer\u00ec a Cincinnato una corona aurea di una libbra salutandolo, alla partenza, come salvatore. Quinzio ebbe il suo trionfo con feste e banchetti, Lucio Mamilio, il dittatore tuscolano, ricevette l'ambita cittadinanza romana. Volscio, l'accusatore - accusato nell\"'affaire\" \"Cesone Quinzio\", fu giudicato colpevole ed esiliato a Lanuvio."}
{"id": "130998", "revid": "1573940", "url": "https://it.wikipedia.org/wiki?curid=130998", "title": "Budweiser", "text": "Budweiser (in tedesco ) \u00e8 un aggettivo tedesco che si riferisce alla citt\u00e0 ceca di \u010cesk\u00e9 Bud\u011bjovice (in tedesco \"Budweis\"). \n\u00c8 anche il nome di tre differenti marchi di birra:"}
{"id": "131000", "revid": "110157", "url": "https://it.wikipedia.org/wiki?curid=131000", "title": "Weggis", "text": "Weggis (toponimo tedesco) \u00e8 un comune svizzero di 4\u00a0326 abitanti del Canton Lucerna, nel distretto di Lucerna Campagna, sul lago dei Quattro Cantoni."}
{"id": "131008", "revid": "1543377", "url": "https://it.wikipedia.org/wiki?curid=131008", "title": "Cratilo", "text": "Vita e pensiero.\nVisse nella seconda met\u00e0 del V secolo a.C. . Le notizie sulla sua vita e sul suo pensiero ispirato ad Eraclito ci vengono da Aristotele e dal dialogo platonico \"Cratilo\". \nNon vi \u00e8 ancora consenso, nell'ambito della moderna tradizione biografica, sulla data di nascita approssimata del filosofo in quanto si sostiene che egli avesse un'et\u00e0 paragonabile all'incirca a quella di Platone o di Socrate.\nCratilo estremizzava il concetto eracliteo di flusso (\"panta rei\") e di divenire, affermando che non solo non ci si pu\u00f2 immergere due volte nello stesso fiume, ma neanche una singola volta, poich\u00e9 l'acqua che bagna la punta del piede non sar\u00e0 quella che bagna il tallone. \nEgli riteneva inoltre impossibile persino dare un nome alle cose, in quanto, essendo esse in costante divenire, nel momento in cui le si nominava gi\u00e0 quelle erano diverse da prima. Essendo quindi il linguaggio tardivo rispetto al reale Cratilo si limitava perci\u00f2, come dice Aristotele, a \u00abfar cenno col dito\u00bb, ad indicare le cose con un dito. \nDi fronte a questo incessante divenire della realt\u00e0 diventa impossibile conoscerla veramente tanto che, secondo quanto suggerisce Aristotele, proprio per questo Platone, che prima di incontrare Socrate condivideva questa visione di Cratilo, immagin\u00f2 la suprema, immutabile realt\u00e0 del mondo delle idee contrapposta a quella del divenire sensibile.\nSi apre poi con Cratilo una questione, di cui abbiamo notizia nel \"Cratilo\" platonico, relativa alla esattezza (\u1f40\u03c1\u03d1\u03cc\u03c4\u03b7\u03c2) del linguaggio concepito come impossibile da generare errore in quanto esso, per sua stessa natura (\u03d5\u03cd\u03c3\u03b5\u03b9) e non per convenzione (\u03d1\u03ad\u03c3\u03b5\u03b9) (come invece sosteneva Ermogene, l'altro interlocutore del dialogo) esprimeva la realt\u00e0. L'essenza stessa dell'oggetto, ricavabile tramite l'etimologia, impone a noi il nome da dargli. \nIl nominare le cose quindi permette di coglierne, senza rischio di errore, la loro vera essenza: questa tesi esposta nel \"Cratilo\" platonico \u00e8 in aperta contraddizione con la concezione dello stesso Cratilo, riportata da Aristotele, per il quale la realt\u00e0 scorre cos\u00ec rapidamente e incessantemente per cui \u00e8 impossibile conoscerla e tanto meno nominarla."}
{"id": "131010", "revid": "52953", "url": "https://it.wikipedia.org/wiki?curid=131010", "title": "Kriens", "text": "Kriens (toponimo tedesco; in dialetto svizzero-tedesco Chriens) \u00e8 un comune svizzero di 27\u00a0045 abitanti del Canton Lucerna, nel distretto di Lucerna Campagna; ha lo status di citt\u00e0. Nel 1845 ha inglobato la frazione di Hergiswald, fino ad allora parte del comune di Lucerna."}
{"id": "131013", "revid": "124774006", "url": "https://it.wikipedia.org/wiki?curid=131013", "title": "Patto Segni", "text": "Il Patto di Rinascita Nazionale, meglio noto come Patto Segni, \u00e8 stato un partito politico Italiano attivo dal novembre 1993 al 21 giugno 2003.\nStoria.\nNascita.\nA partire dal 1992, in tutto il Paese cresce l'aspettativa verso un totale cambiamento della classe dirigente e del quadro politico. Mariotto Segni si presenta come leader del movimento referendario per la nascita di un sistema elettorale maggioritario e, a tal fine, il 31 luglio promuove la nascita dei \"Popolari per la Riforma\". Nel 1993 il movimento confluisce in Alleanza Democratica, un nuovo soggetto politico sorto con l'obiettivo di coalizzare le forze di centro-sinistra.\nNel 1993, tuttavia, Segni lascia AD e d\u00e0 vita ad una nuova formazione di centro: il Patto Segni. In occasione delle elezioni politiche del 1994, il Patto stringe un accordo con il Partito Popolare Italiano di Mino Martinazzoli. Nasce cos\u00ec il Patto per l'Italia, coalizione guidata dallo stesso Segni. Aderiscono al progetto ex esponenti della Democrazia Cristiana, e da partiti di centro del vecchio Pentapartito. Significativa l'adesione di Vittorio Prodi (fratello di Romano Prodi), Novella Calligaris e la storica Gabriella Poma.\nLa coalizione si pone in antitesi sia allo schieramento di centro-sinistra dei Progressisti, guidati da Achille Occhetto, sia a quello di centro-destra del Polo delle Libert\u00e0, guidato da Silvio Berlusconi.\nPoco prima delle elezioni il partito subisce una lieve scissione, quella di Adriano Teso e Carlo Usiglio: favorevoli ad un'alleanza con Berlusconi, essi costituiscono il Polo Liberal Democratico,\nLe elezioni del 1994.\nL'esito delle elezioni del 1994 vede la netta sconfitta dei partiti di centro. Il Patto Segni raggiunge il 4,3% dei voti; ottiene tredici deputati (tutti eletti nella quota proporzionale) e nessun senatore. Alla Camera sono eletti Mariotto Segni, Diego Masi, Antonino Mirone, Gianni Rivera, Alberto Michelini, Enrico Indelli (provenienti dalla DC), Giulio Tremonti (di area socialista), Carla Mazzuca Poggiolini (di area repubblicana), Pietro Milio (di area liberale-radicale), Elisa Pozza Tasca, Mario Soldani, Ernesto Stajano, Giuseppe Siciliani.\nIl Patto Segni si colloca all'opposizione, ma quattro deputati lasciano il partito e accordano la fiducia al governo: si tratta di Tremonti (che diverr\u00e0 Ministro delle finanze), Michelini, Siciliani e Stajano.\nAlle successive elezioni europee del 1994, il Patto ottiene 3 seggi: Mariotto Segni, Danilo Poggiolini, Livio Filippi. Tra i candidati, che tuttavia non risultano eletti, c'\u00e8 la scrittrice Maria Antonietta Macciocchi.\n1995: la scelta del centrosinistra e dell'Ulivo.\nIn seguito alla caduta del primo governo Berlusconi, il Patto diede il sostegno al governo guidato da Lamberto Dini (1995-1996). Nel corso del 1995 il Patto si avvicin\u00f2 al centrosinistra dando il proprio sostegno alla nascente coalizione dell'Ulivo e a Romano Prodi. A novembre il segretario nazionale giovanile, Gian Piero Ventura Mazzuca, fond\u00f2 a Firenze i \"Giovani per l'Ulivo\" con Prodi e Walter Veltroni.\nIl movimento si feder\u00f2 con i Socialisti Italiani di Enrico Boselli e con Alleanza Democratica di Willer Bordon e diede vita al Patto dei Democratici.\nIn seguito per\u00f2 Segni denuncer\u00e0 alcune prese di distanza nei confronti del progetto dell'Ulivo che egli intendeva come soggetto politico di centro, alleato con la sinistra rappresentata dal PDS e non invece come generica coalizione di centrosinistra.\nLe elezioni politiche del 1996: nel centrosinistra con Rinnovamento Italiano.\nAlle elezioni politiche del 1996 il partito si present\u00f2 nella quota proporzionale all'interno delle liste di Rinnovamento Italiano guidate da Lamberto Dini e nella parte maggioritaria dentro l'alleanza dell'Ulivo. Il leader Segni tuttavia scelse di non candidarsi e di dedicarsi di nuovo all'attivit\u00e0 di docente universitario. Vengono eletti otto deputati (Diego Masi, Giuseppe Bicocchi, Elisa Pozza Tasca, Gianni Rivera, Antonino Mangiacavallo, Gianantonio Mazzocchin, Bonaventura Lamacchia, Paolo Manca) e un senatore (Carla Mazzuca Poggiolini).\nLa rottura col centrosinistra, l'UDR e il centrodestra.\nNel dicembre 1996 il partito riprese la propria autonomia rispetto a Rinnovamento Italiano, ma perse la gran parte dei suoi eletti. Lasciarono il gruppo di Dini soltanto tre deputati, Masi, Bicocchi e Pozza Tasca: essi aderirono al gruppo misto, all'interno del quale costituirono la componente del Patto Segni. In seguito Masi e Bicocchi aderirono all'UDR di Francesco Cossiga, mentre Pozza Tasca pass\u00f2 a I Democratici; Masi e Bicocchi costituirono poi la componente del \"Patto Segni, Riformatori, Liberaldemocratici\" insieme agli ex radicali Marco Taradash e Giuseppe Calderisi, fuoriusciti da Forza Italia. Nel 2001, infine, Masi aderir\u00e0 a Forza Italia.\n1999: il referendum elettorale e \"L'Elefantino\" con AN.\nIl \"Patto\" ritorn\u00f2 sulla scena nel 1999, quando propose un referendum per abolire la quota proporzionale del 25% che a quel tempo (fino alla nuova legge elettorale del dicembre 2005) esisteva nel sistema elettorale italiano: vincono i s\u00ec, ma per soli 150\u00a0000 voti il quorum non viene raggiunto.\nNello stesso anno, in occasione delle elezioni europee, il \"Patto\" strinse un accordo con Alleanza Nazionale presentando liste comuni (sotto le insegne di un elefantino, esplicito richiamo al Partito Repubblicano degli Stati Uniti d'America), ma la collaborazione, dopo il pessimo risultato (10% dei consensi), non fu destinata a continuare. Mariotto Segni fu comunque eletto all'europarlamento.\nLe politiche del 2001: i Riformatori Sardi e il Patto dei Liberaldemocratici.\nAlle elezioni politiche del 2001 il partito non si \u00e8 presentato. Tuttavia, sotto le insegne dei Riformatori Sardi, viene eletto in Sardegna, col sostegno di tutta la coalizione di centro-destra, un deputato del movimento (Michele Cossa).\nIl \"Patto\", pur sostenendo col suo unico deputato il governo Berlusconi, si \u00e8 ritagliato una posizione di autonomia dai due schieramenti e si \u00e8 riformato nel giugno 2003 dando vita al Patto Segni-Scognamiglio (\"Il Patto - Partito dei Liberaldemocratici\").\nIn occasione delle elezioni europee del 2004 racimola l'adesione di Carlo Scognamiglio, ex Presidente del Senato, e si presenta con la denominazione di Patto Segni-Scognamiglio. La sonora sconfitta (soltanto lo 0,5% dei consensi) non impedisce a Segni e Scognamiglio di continuare a coltivare l'idea di un partito liberaldemocratico e moderato alternativo alla sinistra ma diverso da Forza Italia."}
{"id": "131015", "revid": "287204", "url": "https://it.wikipedia.org/wiki?curid=131015", "title": "Vrook Lamar", "text": ""}
{"id": "131017", "revid": "124774017", "url": "https://it.wikipedia.org/wiki?curid=131017", "title": "Patto dei Liberaldemocratici", "text": "Il Patto dei Liberaldemocratici \u00e8 stato un partito politico italiano, nato il 21 giugno 2003 per iniziativa di Mariotto Segni (reduce dall'esperienza del Patto Segni).\nIl punto fermo del programma del partito era costituito dalle riforme istituzionali. Sotto questo profilo, Segni propose l'adozione del sistema elettorale francese coniugato con l'elezione diretta del Presidente del Consiglio (il cd. \"sindaco d'Italia\").\nIl partito era a favore di un'Italia europeista e atlantica.\nStoria.\nIn vista delle elezioni europee del 2004, il partito vide l'adesione dell'ex-presidente del Senato Carlo Scognamiglio Pasini: fu cos\u00ec costituita la lista Patto Segni-Scognamiglio, che ricevette lo 0,5% dei voti senza ottenere alcun seggio.\nNella legislatura 2001-2006 aveva un rappresentante alla Camera dei deputati, Michele Cossa (eletto con il simbolo della Casa delle Libert\u00e0 e membro dei Riformatori Sardi).\nIn occasione delle elezioni regionali del 2005 si present\u00f2 a sostegno dei candidati presidente della coalizione di centro-sinistra: il partito ottenne lo 0,06% alle elezioni regionali liguri e l'1,74% alle regionali lucane, mentre alle elezioni regionali in Calabria dette vita ad una unitaria con Federazione dei Verdi e PSDI, che ottenne il 3,14%.\nIl Patto non si present\u00f2 alle elezioni politiche del 2006 ma Massimo Fantola, segretario dei Riformatori Sardi (la costola sarda del movimento), venne eletto nelle liste dell'UDC.\nSebbene non vi sia stato un atto di scioglimento, il partito di fatto non \u00e8 pi\u00f9 attivo dal 2006.\nValori.\nSostiene Mariotto Segni, leader del partito, all'atto di fondazione:"}
{"id": "131018", "revid": "648716", "url": "https://it.wikipedia.org/wiki?curid=131018", "title": "27 Euterpe", "text": "27 Euterpe \u00e8 un asteroide della fascia principale. Scoperto nel 1853, presenta un'orbita caratterizzata da un semiasse maggiore pari a e da un'eccentricit\u00e0 di 0,1732259, inclinata di 1,58371\u00b0 rispetto all'eclittica.\nEuterpe fu scoperto da John Russell Hind grazie al telescopio da 7 pollici dell'osservatorio privato di George Bishop, di cui era direttore, al Regents Park di Londra.\nL'asteroide \u00e8 dedicato all'omonima musa di poesia lirica, musica e flauto della mitologia greca."}
{"id": "131019", "revid": "154639", "url": "https://it.wikipedia.org/wiki?curid=131019", "title": "Crisippo di Soli", "text": "Fu discepolo di Cleante e suo successore a capo della scuola filosofica dello Stoicismo; la sua sistematizzazione delle dottrine stoiche, contenuta in circa 700 opere, lo fece diventare un secondo padre dello Stoicismo rendendo questa scuola una delle pi\u00f9 influenti nel mondo greco e romano per secoli. Fu anche autore di contributi importanti nella logica delle proposizioni.\nLe circa 700 opere da lui scritte sono andate tutte perse. Si conosce il suo pensiero attraverso autori successivi che lo citarono. Inoltre, sono stati di recente scoperti frammenti di alcune sue opere nei papiri carbonizzati della Villa dei Papiri di Ercolano. \nBiografia e opere.\nCrisippo crebbe nei pressi di Tarso, dove forse ebbe i suoi primi contatti con la filosofia. A seguito di un contenzioso legale, perse significativi beni ereditati. Decise allora di trasferirsi ad Atene per studiare filosofia. Fu colpito dalla fedelt\u00e0 dello stoico Cleante per il suo maestro Zenone di Cizio, tanto da diventarne il discepolo; forse studi\u00f2 anche sotto Arcesilao, capo dell'Accademia di Atene.\nFu uno scrittore prolifico \u2013 si racconta che raramente passava giorno senza che avesse scritto 500 linee \u2013 e un disputatore accanito, tanto che spesso sosteneva entrambe le posizioni in una disputa, guadagnandosi le critiche dei suoi sostenitori.\nSi racconta che Crisippo mor\u00ec di risate per aver detto al suo schiavo, dopo aver visto il suo asino mangiare dei fichi a lui destinati: \u201cAdesso dagli un po\u2019 di vino\u201d. Questa storia \u00e8 probabilmente spuria.\nScrisse oltre 700 opere, tutte perse. Alcuni frammenti sono conservati in opere di autori successivi, come Cicerone, Seneca, Galeno, Plutarco e altri. Alcuni papiri carbonizzati ritrovati nella Villa dei Papiri di Ercolano contengono frammenti di due opere di Crisippo, le \"Questioni logiche\" e \"Sulla provvidenza\"; potrebbe anche essere sopravvissuto un suo terzo lavoro, anonimo.\nDottrina.\nCrisippo, come altri stoici, condusse un'analisi piuttosto dettagliata dei procedimenti dimostrativi usati dai matematici e pose l'accento sull'importanza delle proposizioni (\"lekt\u00e0\"), cio\u00e8 su quegli enunciati che possono essere sia veri che falsi, piuttosto che sul sillogismo su cui aveva focalizzato l'attenzione Aristotele.\nGli studi sulla logica proposizionale.\nEgli giunse quindi a definire quattro regole di inferenza: \"modus ponens\", \"modus tollens\", sillogismo ipotetico e sillogismo disgiuntivo, basate sull'uso di diversi connettivi logici quali \u00abe\u00bb, \u00abpoich\u00e9\u00bb, \u00abse...allora\u00bb, \u00aboppure\u00bb, attribuendovi i corrispondenti valori di verit\u00e0 attraverso apposite tavole.\nParticolare importanza rivestivano i condizionali o le implicazioni, come nella frase \u00ab\"Se\" \u00e8 giorno, \"allora\" c'\u00e8 luce\u00bb. L'implicazione sarebbe risultata falsa nel caso in cui partendo da premesse vere si fosse giunti a conclusioni false. Crisippo ricondusse tutte le argomentazioni possibili a quattro schemi di validit\u00e0, detti anapodittici, ossia indimostrati e indimostrabili, mediante i quali si costruiscono le dimostrazioni, ma che a loro volta non possono essere oggetto di dimostrazione. In questi schemi ricorrono le proposizioni complesse, quali appunto le condizionali, e le proposizioni congiuntive e disgiuntive, con particolare riferimento alla negazione di due proposizioni congiunte.\nLa fisica e l'etica.\nCrisippo riprese poi da Cleante la concezione fisica e ontologica della dottrina stoica, dandole un'impostazione definitiva e organica. Il \"L\u00f2gos\" \u00e8 per lui l'elemento attivo dell'universo, composto non solo di fuoco come dicevano i suoi predecessori, ma anche di aria. Alla base del suo insegnamento vi \u00e8 una concezione unitaria del cosmo. Secondo la testimonianza di Diogene Laerzio:\nA differenza di Cleante, Crisippo riteneva che dopo la morte solo le anime dei sapienti sopravvivessero, fino alla conflagrazione cosmica finale in cui tutto veniva assorbito dall'Anima del mondo.\nSul piano etico, a seguito di alcune critiche mosse allo stoicismo da altre scuole di pensiero, cerc\u00f2 di risolvere il problema di come conciliare l'ineluttabilit\u00e0 del \"L\u00f2gos\", per cui tutto avviene secondo necessit\u00e0, con la libert\u00e0 di ognuno di poter aderire o meno alle norme della saggezza. Egli introdusse allora una distinzione tra le \u00abcause primarie\u00bb, che regolano il mondo secondo criteri immodificabili dall'uomo, e \u00abcause secondarie\u00bb, che hanno un ambito limitato ma su cui ognuno ha la possibilit\u00e0 di intervenire."}
{"id": "131021", "revid": "1494169", "url": "https://it.wikipedia.org/wiki?curid=131021", "title": "Euterpe (disambigua)", "text": ""}
{"id": "131022", "revid": "1342115", "url": "https://it.wikipedia.org/wiki?curid=131022", "title": "Valdo Spini", "text": "Biografia.\nCarriera politica.\nStudi e inizi.\nFiglio dello storico e militante del Partito d'Azione Giorgio Spini, partecipa da studente liceale all'associazione giovanile \"Nuova Resistenza\" come componente dell'Esecutivo Nazionale. Si impegna poi nella politica universitaria, venendo anche eletto come presidente dell'UGI (l'associazione degli studenti di sinistra). Dopo la laurea in economia e commercio, con una tesi in Economia Politica sulla Teoria dell'impresa, assolto il servizio militare, borsista e contrattista presso la facolt\u00e0 di Economia e Commercio di Firenze, poi assistente di ruolo e professore associato di Storia delle Relazioni economiche internazionali alla facolt\u00e0 di Scienze Politiche \"Cesare Alfieri\" dell'Universit\u00e0 di Firenze.\nDeputato del PSI (1979-1994), vicesegretario nazionale (1981-1984) e l'incarico di Sottosegretario al Ministero dell'Interno (1986-1992).\nInizia fin da giovanissimo ad interessarsi di politica e nel 1962 aderisce al Partito Socialista Italiano, con cui diventa deputato nel 1979 e di cui diventa vicesegretario nazionale dal 1981 al 1984. Sottosegretario al Ministero dell'Interno, con una breve interruzione, dal novembre 1986 al giugno 1992. Viene eletto deputato per otto legislature ininterrottamente fino al 2008.\nGi\u00e0 nel 1984 si rende conto dell'importanza della questione morale e presenta alla Camera una proposta di legge per la trasparenza del finanziamento dei partiti e delle campagne elettorali. Tale proposta verr\u00e0 ripresentata nelle legislature successive e ad essa comunque uniformer\u00e0 le sue personali campagne elettorali. Poco dopo questa proposta non viene riconfermato vicesegretario nazionale del Psi, ma quando, otto anni dopo, esploder\u00e0 tangentopoli questa sua posizione gli varr\u00e0 nuovo consenso e nuova considerazione.\nAl Consiglio Comunale di Firenze e l'incarico di assessore (1985-1990).\nNel 1985 \u00e8 il primo degli eletti nel consiglio comunale di Firenze per la lista del Psi. Nel 1989-1990 ricopre per sei mesi anche l'incarico di assessore alla cultura del comune di Firenze in una giunta guidata dall'alleanza di sinistra e laica. Dal 1989 al 1992 \u00e8 Presidente della giunta esecutiva del comitato per il quinto centenario dalla morte di Lorenzo il Magnifico promuovendo una fitta serie di manifestazioni e di pubblicazioni edite da Silvana Editoriale, Milano.\nL'incarico di Sottosegretario agli Esteri (1992-1993) e quello di Ministro dell'Ambiente (1993-1994).\nNello stesso anno 1992 Giuliano Amato lo nomina Sottosegretario agli Esteri e nel marzo 1993 lo promuove al ruolo di Ministro dell'Ambiente. Nel successivo governo Ciampi \u00e8 confermato Ministro dell'Ambiente e assume altres\u00ec la carica di Ministro per gli affari regionali (che tuttavia lascer\u00e0 pochi giorni dopo il conferimento dell'incarico). Nella veste di Ministro dell'Ambiente istituisce undici parchi nazionali e convoca il primo coordinamento del G7 dell'ambiente realizzato a Firenze nel 1994.\nLo scioglimento del PSI e la fondazione della Federazione Laburista (1994-1998).\nVicino alle posizioni della sinistra socialista di Riccardo Lombardi, dopo le dimissioni di Bettino Craxi, nel 1993 si candida a segretario del PSI in contrapposizione all'ex leader della UIL Giorgio Benvenuto: perde di misura la sfida ottenendo per\u00f2 il 42,1% dei consensi. Dal 21 giugno (in seguito alle dimissioni del segretario Ottaviano Del Turco) al 20 settembre 1994 fu Coordinatore Nazionale del PSI e, nei fatti, ne fu il leader. Ceder\u00e0 il 20-21 settembre 1994 la leadership del partito ad Ottaviano Del Turco. Dopo il disfacimento del partito (causato dalle inchieste di Tangentopoli e dalle condanne inflitte a molti dirigenti del partito) lancia l'idea della Costituente Laburista come strumento di rinnovamento del socialismo italiano. Mentre Spini nel 1994 crea la Federazione Laburista, Ottaviano del Turco ed Enrico Boselli guidano il PSI allo scioglimento e alla formazione dei Socialisti Italiani. Gi\u00e0 nelle elezioni di quell'anno la Federazione Laburista aderisce alla coalizione Alleanza dei Progressisti e in quelle successive all'Ulivo.\nLa fondazione dei Democratici di Sinistra e proposte di legge (1998-2006).\nNel 1998 il partito \u00e8 tra i co-fondatori dei Democratici di Sinistra dove Spini, il 31 gennaio del 2000, \u00e8 eletto Presidente della Direzione dei Democratici di Sinistra, carica che mantiene fino al Congresso di Pesaro (novembre 2001). \u00c8 stato Presidente della Commissione Difesa della Camera dal 1996 al 2001.\nNel congresso del 2005 fa approvare una mozione per includere nel simbolo del partito la dizione Partito del Socialismo Europeo.\nCome Presidente della Commissione Difesa (1996-2001) Tra le sue iniziative legislative pi\u00f9 importanti si ricordano anche la proposta di abrogazione del servizio militare obbligatorio, l'introduzione del servizio militare volontario femminile, la riforma dei vertici militari, tutte portate a conclusione.\nSi ricordano anche le sue proposte di legge sulla libert\u00e0 religiosa. Laico da sempre, portano anche la sua firma le numerose proposte di legge sulle unioni civili.\nNella legislatura 2001-2006 \u00e8 responsabile del Gruppo DS nella Commissione esteri della Camera dei deputati, durante il periodo di opposizione al governo di centro-destra di Silvio Berlusconi.\nLa non adesione al Pd e la partecipazione a Sinistra Democratica (2006-2007).\nAlle Elezioni politiche del 2006 \u00e8 eletto deputato per l'ottava volta consecutiva, candidato per la lista dell'Ulivo nella circoscrizione Toscana. \u00c8 membro della Commissione Affari Esteri della Camera. \u00c8 stato uno dei primi firmatari della mozione congressuale \"A sinistra per il socialismo europeo\" al IV congresso dei Democratici di Sinistra tenutosi tra il 19 e il 21 aprile 2007. Come gli altri esponenti della mozione, al termine del congresso non aderisce al PD e partecipa invece alla nascita del nuovo movimento Sinistra Democratica. Di fronte alla mancata adesione di questa al Pse, nel settembre 2007 aderisce alla Costituente Socialista Partito Socialista.\nAlle elezioni politiche 2008 \u00e8 candidato sotto il simbolo del Partito Socialista come capolista in Friuli-Venezia Giulia e Trentino-Alto Adige e secondo capo in lista in Toscana, ma non viene rieletto in Parlamento a causa del cattivo risultato elettorale ottenuto dalla lista del Partito Socialista, cui il Partito Democratico aveva negato l'apparentamento. Valdo Spini esce cos\u00ec, dopo ventinove anni, dal Parlamento.\nLa candidatura a Sindaco di Firenze (2009).\nIl 12 novembre 2008, ha annunciato l'intenzione di candidarsi a Sindaco di Firenze, il che avviene con l'appoggio di tre liste: la lista civica \"Spini per Firenze\" (in cui sono entrati anche Verdi, Repubblicani Europei e Cittadini dell'Area Fiorentina), \"Sinistra per la Costituzione\" e Rifondazione Comunista. Nelle elezioni del 2009 risult\u00f2 terzo con 17.600 voti (pari all'8,36% delle preferenze degli elettori), fra i quali 4.000 voti \"disgiunti\". Risult\u00f2 primo Matteo Renzi del Pd e secondo il candidato del centro-destra Giovanni Galli. Nel successivo ballottaggio venne eletto Matteo Renzi, che a titolo personale, Valdo Spini dichiar\u00f2 di votare.\nEletto quindi nel consiglio comunale (2009-2014), \u00e8 stato eletto presidente della commissione affari istituzionali e poi nominato dalla Giunta Comunale Presidente del Comitato Fiorentino per le celebrazioni del V centenario della stesura del \"Principe\" di Niccol\u00f2 Machiavelli. Dal punto di vista politico, visto anche il distacco del Psi alla sua candidatura a Sindaco di Firenze, Valdo Spini si pone da allora in una posizione di indipendenza senza tessere di partito. Nel 2019 viene designato dal Sindaco Dario Nardella a far parte del Consiglio di Amministrazione del Gabinetto Vieusseux e nello stesso anno il Consiglio regionale della Toscana lo nomina suo rappresentante nel consiglio d'amministrazione del Maggio Musicale Fiorentino.\nAttivit\u00e0 culturali e di docente universitario.\nProfessore universitario associato (in aspettativa per mandato parlamentare) alla facolt\u00e0 di Scienze Politiche Cesare Alfieri, attualmente in pensione.\nNel 2012 gli \u00e8 assegnato l'insegnamento di Storia ed evoluzione degli accordi internazionali in tema di energia e ambiente nell'ambito del Master \u201cAmbiente ed energia\u201d, promosso dalla Facolt\u00e0 di Economia e Commercio dell'Universit\u00e0 di Firenze e dal Centro Interuniversitario di Scienze Attuariali (CISA).\nIl 3 maggio 2012 \u00e8 eletto presidente dell'Associazione Istituzioni di Cultura Italiana (Aici), cui aderiscono pi\u00f9 di 100 istituti culturali italiani fra i quali tutte le maggiori Fondazioni, dalla \"Sturzo\" alla \"Gramsci\". In questa veste ha promosso dal 2014 le Conferenze annuali dell'AICI, tutte pubblicate da Vielle Editore Roma.\nNel 2013, con delibera della Giunta Comunale di Firenze, \u00e8 stato chiamato alla Presidenza del Comitato fiorentino per le celebrazioni del V centenario della stesura de \"Il Principe\" di Niccol\u00f2 Machiavelli, gestendo e coordinando una ricca serie di eventi.\nSocio del Circolo di cultura politica \"Fratelli Rosselli\" fin dall'et\u00e0 di sedici anni, nel 1990 ha promosso la costituzione della Fondazione Circolo Rosselli di cui \u00e8 attualmente Presidente.\nAltre attivit\u00e0.\nIl 22 agosto 2021 a Torre Pellice \u00e8 stato eletto presidente del Sinodo valdese. \nLibri.\nLe opere letterarie di Valdo Spini, inizialmente di carattere economico, si segnalano come una guida volta a far conoscere l'ideologia dapprima del PSI e poi del centrosinistra.\nInoltre egli ha fondato (nel 1981) e diretto fino ai giorni nostri la rivista trimestrale \"Quaderni del Circolo Rosselli\", giunti alla fine del 2020 al 140\u00ba fascicolo.\nIn tale qualit\u00e0 \u00e8 stato altres\u00ec eletto Presidente del Coordinamento Riviste Italiane di cultura (Cric)"}
{"id": "131024", "revid": "110157", "url": "https://it.wikipedia.org/wiki?curid=131024", "title": "Schwarzenberg (Svizzera)", "text": "Schwarzenberg (toponimo tedesco) \u00e8 un comune svizzero di 1\u00a0704 abitanti del Canton Lucerna, nel distretto di Lucerna Campagna. \u00c8 stato istituito nel 1845 per scorporo dal comune di Malters."}
{"id": "131026", "revid": "124784229", "url": "https://it.wikipedia.org/wiki?curid=131026", "title": "Las Palmas de Gran Canaria", "text": "Las Palmas de Gran Canaria, detta semplicemente Las Palmas, \u00e8 un comune spagnolo di 381.223 abitanti (2020), citt\u00e0 principale dell'isola di Gran Canaria nella comunit\u00e0 autonoma delle Canarie (di cui, insieme a Santa Cruz de Tenerife, \u00e8 il capoluogo), nonch\u00e9 capoluogo della provincia di Las Palmas. \nIl comune si estende per 100,55 km\u00b2 (ISTAC, 2003), con un'altitudine di 8 metri sul livello del mare. \u00c8 la pi\u00f9 grande citt\u00e0 delle Isole Canarie e la zona attorno alla citt\u00e0 conta oltre 600.000 abitanti, costituendo cos\u00ec la maggiore area metropolitana delle Canarie e la nona della Spagna. La citt\u00e0, la pi\u00f9 cosmopolita delle Isole Canarie, ha diverse spiagge, la pi\u00f9 famosa delle quali \u00e8 la spiaggia di Las Canteras, considerata una delle migliori spiagge urbane del mondo.\nSituata nella zona nord-orientale dell'isola di Gran Canaria, a circa 150 km dalla costa del Marocco, nell'Oceano Atlantico, ha spesso clima desertico, mitigato dalla corrente delle Canarie, facendo registrare spesso temperature piuttosto calde nel corso dell'anno e precipitazioni scarse. La temperatura media annua si aggira sui 21 \u00b0C. Secondo una ricerca dell'Universit\u00e0 di Syracuse (Stati Uniti) gode del migliore clima al mondo.\nStoria.\nLa citt\u00e0 fu fondata da Juan Rej\u00f3n nel 1478, divenendo nel secolo seguente un importante scalo sulla rotta delle Americhe. Nel 1599 venne saccheggiata e, in parte, distrutta dai pirati olandesi, ma la sua ripresa fu rapida. Nel corso del Settecento e dell'Ottocento ricevette numerosi immigrati europei provenienti, oltre che dalla Spagna anche dal Portogallo, dall'Italia e da altri paesi europei. Nel 1852 Las Palmas de Gran Canaria divenne porto franco, imponendosi nei decenni seguenti come uno fra i pi\u00f9 importanti scali marittimi spagnoli.\nSociet\u00e0.\nEvoluzione demografica.\nLa citt\u00e0 negli ultimissimi anni \u00e8 cresciuta, sia urbanisticamente che demograficamente, con il conseguente innalzamento socioeconomico. Oggi \u00e8 la pi\u00f9 popolata citt\u00e0 delle Canarie, e una delle pi\u00f9 importanti della Spagna. L'inizio dei lavori di un gigantesco ampliamento del Puerto de La Luz e il gi\u00e0 avanzato progetto di ampliamento dell'aeroporto, situato a sud, sono il sintomo di questa crescita. A questo proposito va segnalato che l'aeroporto di Gran Canaria \u00e8 il quinto di Spagna per numero di passeggeri transitati (10.300.000 nel 2007).\nGeografia fisica.\nClima.\nSecondo i risultati di uno studio condotto dal climatologo statunitense Thomas Whitimore, dell'Universit\u00e0 di Syracuse negli Stati Uniti, Las Palmas de Gran Canaria risulta una delle citt\u00e0 con i migliori climi al mondo (studio pubblicato dal quotidiano \"USA Today\").\nSport.\nLa squadra calcistica cittadina \u00e8 l'Uni\u00f3n Deportiva Las Palmas, chiamata semplicemente Las Palmas, la quale ha disputato oltre 1100 partite nella Liga e attualmente militante in Segunda Divisi\u00f3n.\nIn citt\u00e0 ha sede la squadra di pallacanestro Club Baloncesto Gran Canaria che disputa la massima serie del campionato spagnolo.\nAmministrazione.\nGemellaggi.\nLa citt\u00e0 di Las Palmas \u00e8 gemellata con le seguenti citt\u00e0:\nInoltre, il comune ha approvato in plenaria volont\u00e0 gemellaggio con le seguenti citt\u00e0, se non sono ben formalizzati questi gemellaggi:"}
{"id": "131027", "revid": "110157", "url": "https://it.wikipedia.org/wiki?curid=131027", "title": "Vitznau", "text": "Vitznau (toponimo tedesco) \u00e8 un comune svizzero di 1\u00a0320 abitanti del Canton Lucerna, nel distretto di Lucerna Campagna, sul lago dei Quattro Cantoni."}
{"id": "131029", "revid": "110157", "url": "https://it.wikipedia.org/wiki?curid=131029", "title": "Emmetten", "text": "Emmetten (toponimo tedesco) \u00e8 un comune svizzero di 1\u00a0381 abitanti del Canton Nidvaldo, sul lago dei Quattro Cantoni."}
{"id": "131032", "revid": "92723", "url": "https://it.wikipedia.org/wiki?curid=131032", "title": "Ceske Budejovice", "text": ""}
{"id": "131038", "revid": "120106851", "url": "https://it.wikipedia.org/wiki?curid=131038", "title": "62\u00aa Mostra internazionale d'arte cinematografica di Venezia", "text": "La 62\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 31 agosto al 10 settembre 2005. Il Leone d'oro \u00e8 stato assegnato a \"I segreti di Brokeback Mountain\" di Ang Lee.\nLa giuria.\nLa Giuria Internazionale della 62\u00aa Mostra internazionale d'arte cinematografica di Venezia \u00e8 cos\u00ec composta:\nSezioni principali.\nCorto Cortissimo.\nEventi speciali.\nIncroci\nTra Europa e Medio Oriente\nScuole di cinema\nCentro Sperimentale di Cinematografia - Scuola Nazionale di Cinema\nLondon Film School\nSezione di restauri e riproposte.\nStoria Segreta del Cinema Asiatico.\nSpeciale sezione monografica dedicata alla Storia Segreta del Cinema Cinese (1934-1990).\nSpeciale sezione monografica dedicata alla Storia Segreta del Cinema Giapponese (1926-1978).\nStoria Segreta del Cinema Italiano / 2.\nSpeciale sezione monografica sul cinema italiano (1946-1976)\nCasanova on the screen\nHomage to Fulvio Lucisano\nPier Paolo Pasolini (1922-1975)\nI premi.\nLa mostra ha assegnato i seguenti riconoscimenti:\n\"Leone Speciale\" per il complesso dell'opera a Isabelle Huppert."}
{"id": "131041", "revid": "339392", "url": "https://it.wikipedia.org/wiki?curid=131041", "title": "Brahama", "text": ""}
{"id": "131042", "revid": "3535", "url": "https://it.wikipedia.org/wiki?curid=131042", "title": "Tamarindo", "text": ""}
{"id": "131043", "revid": "203463", "url": "https://it.wikipedia.org/wiki?curid=131043", "title": "Autovettore e autovalore", "text": "In matematica, in particolare in algebra lineare, un autovettore di una funzione tra spazi vettoriali \u00e8 un vettore non nullo la cui immagine \u00e8 il vettore stesso moltiplicato per un numero (reale o complesso) detto autovalore. Se la funzione \u00e8 lineare, gli autovettori aventi in comune lo stesso autovalore, insieme con il vettore nullo, formano uno spazio vettoriale, detto autospazio. La nozione di autovettore viene generalizzata dal concetto di vettore radicale o \"autovettore generalizzato\".\nI concetti di autovettore e autovalore sono utilizzati in molti settori della matematica e della fisica; il problema della ricerca degli autovalori di una funzione lineare corrisponde alla sua diagonalizzazione. Se un autovettore \u00e8 una funzione, si parla di autofunzione; per esempio in meccanica classica \u00e8 molto comune considerare la funzione esponenziale formula_1 come autofunzione della derivata. Formalismi di questo tipo consentono di descrivere molti problemi relativi ad un sistema fisico: ad esempio, i modi di vibrazione di un corpo rigido o i livelli energetici degli orbitali atomici e molecolari sono associati ad autovettori (autostati) di funzioni (osservabili) che ne determinano la dinamica.\nIl termine autovettore \u00e8 stato tradotto dalla parola tedesca \"Eigenvektor\", coniata da Hilbert nel 1904. \"Eigen\" significa \"proprio\", \"caratteristico\". Analogamente il prefisso \"auto-\" usato nella versione italiana non \u00e8 abbreviazione di \"automatico\", bens\u00ec \u00e8 preso dal greco \"aut\u00f3s\" con significato \"di s\u00e9 stesso\". Nella letteratura italiana si trova spesso l'autovettore indicato come \"vettore proprio\", \"vettore caratteristico\" o \"vettore latente\".\nIntroduzione informale.\nIl piano cartesiano e lo spazio euclideo sono esempi particolari di spazi vettoriali: ogni punto dello spazio pu\u00f2 essere descritto tramite un vettore, rappresentato graficamente da un segmento che collega l'origine al punto. In uno spazio vettoriale \u00e8 possibile effettuare trasformazioni lineari sui vettori che lo costituiscono: esempi di trasformazioni lineari sono le rotazioni, le omotetie (che consentono a un vettore di essere amplificato o contratto) e le riflessioni (che consentono a un vettore di essere trasformato nel suo speculare rispetto a un punto, retta o piano assegnati).\nUn autovettore per la trasformazione lineare formula_2 \u00e8 un vettore formula_3 che a seguito dell'applicazione di formula_2 non cambia la sua direzione, limitandosi ad essere moltiplicato per uno scalare formula_5, il rispettivo autovalore. Il vettore pu\u00f2 quindi soltanto cambiare modulo (venendo amplificato o contratto) e verso (venendo ribaltato):\nAutovettori e autovalori sono definiti e usati in matematica e fisica nell'ambito di spazi vettoriali pi\u00f9 complessi e astratti di quello tridimensionale della fisica classica. Questi spazi possono avere dimensione maggiore di 3 o addirittura infinita (un esempio \u00e8 dato dallo spazio di Hilbert). Anche le possibili posizioni di una corda vibrante in una chitarra formano uno spazio di questo tipo: una vibrazione della corda \u00e8 quindi interpretata come trasformazione di questo spazio e i suoi autovettori (pi\u00f9 precisamente, le sue autofunzioni) sono le onde stazionarie.\nDefinizione.\nSia formula_14 uno spazio vettoriale su un campo formula_15, che pu\u00f2 essere ad esempio il campo dei numeri reali formula_16 o il campo dei complessi formula_17. Sia formula_18 un endomorfismo di formula_14, cio\u00e8 una trasformazione lineare:\nSe formula_21 \u00e8 un vettore non nullo in formula_14 e formula_23 \u00e8 uno scalare tali che:\nallora formula_25 \u00e8 un autovettore della trasformazione formula_26, e formula_23 \u00e8 il suo autovalore.\nPoich\u00e9 formula_18 \u00e8 lineare, se formula_25 \u00e8 un autovettore con autovalore formula_30, allora ogni multiplo non-nullo di formula_31 \u00e8 anch'esso un autovettore con lo stesso autovalore formula_30. Infatti, detto formula_33 un qualsiasi vettore tale che formula_34, con formula_35, si avr\u00e0 formula_36 poich\u00e9 formula_37 \u00e8 lineare. Ma essendo formula_38, si ha che:\ncio\u00e8 formula_40.\nPi\u00f9 in generale, gli autovettori aventi lo stesso fissato autovalore formula_23, insieme al vettore nullo, generano un sottospazio di formula_14 chiamato l'autospazio relativo all'autovalore formula_23, solitamente indicato con formula_44.\nLo spettro di formula_37 \u00e8 l'insieme dei suoi autovalori. Il raggio spettrale di formula_37 \u00e8 l'estremo superiore dei moduli dei suoi autovalori.\nDescrizione matriciale e autovettore sinistro.\nNel caso in cui formula_47 sia di dimensione finita, per ogni scelta di basi a formula_37 \u00e8 associata univocamente una matrice, detta matrice di trasformazione. Si pu\u00f2 pertanto parlare di una funzione lineare sia in termini di funzione (trasformazione) che di matrice, ed il formalismo matriciale viene spesso utilizzato per la ricerca di autovettori e autovalori.\nSia formula_49 il vettore delle coordinate di formula_50 rispetto a una base e sia formula_51 la matrice di trasformazione rappresentante formula_18 rispetto alla medesima base. Si ha che formula_53 \u00e8 detto autovettore di formula_54 se esiste uno scalare formula_5 detto autovalore tale che:\nIn particolare, gli autovalori di formula_51 non dipendono dalla base scelta.\nIl vettore formula_53 \u00e8 detto \"autovettore destro\", in quanto un vettore non nullo formula_59 \u00e8 detto \"autovettore sinistro\" se esiste formula_5 tale che:\ndove formula_62 \u00e8 il vettore trasposto complesso coniugato di formula_63. Se formula_59 \u00e8 autovettore sinistro di formula_51 con autovalore formula_5, allora formula_59 \u00e8 anche autovettore destro della matrice trasposta coniugata formula_68 con autovalore il complesso coniugato formula_69.\nSenza ulteriori precisazioni, per \"autovettore\" si intende l'autovettore destro.\nAutofunzioni.\nSpesso gli autovettori sono a loro volta funzioni, e in tal caso si parla di autofunzioni di un operatore. Un esempio molto significativo in matematica e fisica \u00e8 quello dell'autofunzione:\ndell'operatore differenziale derivata:\na cui corrisponde l'autovalore formula_72 in quanto:\nPolinomio caratteristico.\nSi definisce polinomio caratteristico formula_74 nella variabile formula_5 associato a una matrice quadrata formula_51 il determinante:\ndove formula_78 \u00e8 la matrice identit\u00e0 con lo stesso numero di righe di formula_51. Le radici del polinomio caratteristico sono tutti gli autovalori di formula_51.\nDue matrici che rappresentano un endomorfismo formula_37 di uno spazio vettoriale formula_47 a dimensione finita sono simili, e in particolare hanno il medesimo polinomio caratteristico, e dunque gli stessi autovalori. Si tratta di uno strumento di grande importanza, che ha permesso di sviluppare un metodo generale per l'individuazione di autovalori e autovettori di un endomorfismo nel caso in cui lo spazio vettoriale formula_47 abbia dimensione finita.\nIl polinomio permette inoltre di stabilire l'esistenza di autovalori e autovettori per un'applicazione lineare:\nDiagonalizzabilit\u00e0.\nSia formula_37 un endomorfismo di uno spazio vettoriale formula_47, cio\u00e8 una trasformazione lineare formula_100. Si dice che formula_37 \u00e8 diagonalizzabile se esiste una base di formula_47 rispetto alla quale la matrice che rappresenta formula_37 \u00e8 diagonale. In particolare, la base che diagonalizza formula_37 \u00e8 composta da suoi autovettori.\nIn modo equivalente, una matrice quadrata \u00e8 diagonalizzabile se \u00e8 simile a una matrice diagonale. La matrice formula_37 \u00e8 quindi diagonalizzabile nel campo di appartenenza se esiste una matrice invertibile formula_106 tale che:\novvero:\nScrivendo formula_106 in termini dei vettori colonna:\nla precedente relazione diventa:\nI vettori colonna di formula_106 sono dunque autovettori di formula_37, e i corrispondenti elementi della matrice diagonale sono i rispettivi autovalori. L'invertibilit\u00e0 di formula_106 implica inoltre l'indipendenza lineare degli autovettori, che formano una base dello spazio.\nIl teorema spettrale.\nNel caso complesso finito-dimensionale il teorema spettrale afferma che l'endomorfismo formula_37 \u00e8 normale se e solo se esiste una base ortonormale di formula_47 fatta di suoi autovettori. In tal caso la matrice formula_106 \u00e8 unitaria. Questo fondamentale risultato fornisce le condizioni per cui sia possibile diagonalizzare un operatore lineare rispetto a una base ortonormale: nel caso finito-dimensionale, quando questo risulta possibile succede che ad autovalori distinti corrispondono autovettori mutuamente ortogonali, e pertanto gli autospazi sono in somma diretta.\nLa decomposizione spettrale \u00e8 un caso particolare della decomposizione di Schur. \u00c8 anche un caso particolare della decomposizione ai valori singolari. Un operatore normale pu\u00f2, di conseguenza, essere scritto come una combinazione lineare di proiettori ortogonali sugli autospazi, i cui coefficienti sono gli autovalori relativi a ogni autospazio.\nNel caso infinito-dimensionale la normalit\u00e0, e in particolare l'autoaggiuntezza, non garantisce la diagonalizzabilit\u00e0. In generale un operatore normale non pu\u00f2 essere pi\u00f9 scritto come combinazione lineare di proiettori ortogonali. Tuttavia, attraverso una misura a valori di proiettore \u00e8 possibile ottenere una scrittura integrale che permette di descrivere l'operatore in termini del suo spettro.\nSpettro di un operatore.\nIn uno spazio di dimensione infinita la definizione di autovalore \u00e8 identica al caso di dimensione finita. Tuttavia, il polinomio caratteristico non \u00e8 uno strumento disponibile in questo caso in quanto si rende necessario considerare ulteriori elementi dello spettro.\nSia formula_37 un operatore lineare limitato definito su uno spazio di Banach complesso formula_119. Si definisce \"insieme risolvente\" di formula_37 l'insieme formula_121 dei numeri complessi formula_5 tali per cui l'operatore formula_123 \u00e8 invertibile, ovvero ha un inverso che \u00e8 un operatore lineare limitato. Si definisce \"risolvente\" di formula_37 la funzione:\nLo spettro di formula_37 \u00e8 l'insieme formula_127 dei numeri complessi formula_5 che non appartengono all'insieme risolvente, ovvero tali per cui l'operatore formula_123 non \u00e8 invertibile.\nDal momento che formula_123 \u00e8 un operatore lineare, se il suo inverso esiste esso \u00e8 lineare. Inoltre, per il teorema del grafico chiuso l'inverso di un operatore lineare limitato \u00e8 limitato. Segue che l'insieme risolvente \u00e8 l'insieme dei valori che rendono formula_123 bigettivo.\nLo spettro di un operatore non pu\u00f2 essere vuoto, e si possono distinguere tre suoi sottoinsiemi disgiunti:\nOperatori aggiunti e autoaggiunti.\nLa definizione di operatore aggiunto si diversifica a seconda che ci si trovi in uno spazio di Hilbert o in uno spazio di Banach. A causa di ci\u00f2, lo spettro di un operatore definito su uno spazio di Banach coincide con quello del suo aggiunto, mentre in uno spazio di Hilbert, denotando l'aggiunto di formula_37 con formula_154, si ha che:\nInoltre, se formula_5 appartiene allo spettro residuo di formula_37, allora formula_5 appartiene allo spettro puntuale dell'aggiunto formula_159. Se invece formula_5 appartiene allo spettro puntuale di formula_37, allora esso appartiene sia allo spettro puntuale e sia allo spettro residuo di formula_159.\nSe formula_37 \u00e8 autoaggiunto su uno spazio di Hilbert, si ha inoltre:\nApplicazioni.\nLo studio degli autovalori e autovettori relativi a una trasformazione lineare, che consiste nell\"'autoteoria\", \u00e8 una delle problematiche principali affrontate dall'algebra lineare, e ha vastissime applicazioni in diversi ambiti della scienza.\nOperatori in meccanica quantistica.\nIn meccanica quantistica ad un vettore (detto in tale contesto autoket) si associa uno \"stato\" o \"autostato\" dell'oggetto considerato. In termini informali, per evidenziare il fatto che in generale non si conosce questo stato, lo si descrive come una combinazione lineare (o sovrapposizione) di autovettori (autostati) noti di un qualche operatore. L'operatore in questione \"rappresenta\" una certa osservabile, alla quale corrisponde una grandezza fisica: ad esempio l'operatore hamiltoniano formula_167 \u00e8 associato all'energia dell'oggetto. Se si sceglie di scrivere lo stato dell'oggetto tramite una combinazione lineare di autovettori di formula_167, a ogni autovettore formula_169 \u00e8 associato un possibile valore formula_170 dell'energia dell'oggetto, che \u00e8 il relativo autovalore:\nUna tale rappresentazione matriciale dell'equazione di Schr\u00f6dinger indipendente dal tempo \u00e8 possibile se, come spesso accade (ad esempio studiando gli stati legati), formula_172 \u00e8 una funzione quadrato sommabile: tali funzioni formano uno spazio di Hilbert infinito-dimensionale con prodotto interno formula_173.\nL'operazione che tramite l'applicazione di formula_167 restituisce uno degli autovalori \u00e8 detta \"misura\", e fa \"collassare\" o \"precipitare\" lo stato dell'oggetto in un autostato dell'osservabile che si sta misurando. La misura altera irrimediabilmente lo stato del sistema, che viene a trovarsi in un autostato ben preciso. L'insieme dei valori (autovalori) possibili per la misura di una grandezza osservabile \u00e8 lo spettro dell'operatore ad essa associato. Dovendo quantificare una grandezza fisica, \u00e8 inoltre necessario che formula_167 sia un operatore hermitiano: in questo modo gli autovalori sono tutti reali, e i suoi autostati (normalizzati) formano una base ortonormale dello spazio. Grazie al prodotto interno formula_173 \u00e8 possibile proiettare l'autostato formula_169 sulla una base di autostati di un altro operatore, come la base di autovettori formula_178 dell'operatore posizione. La proiezione:\ndefinisce la funzione d'onda formula_180, una descrizione probabilistica della posizione dell'oggetto. La funzione d'onda formula_181 \u00e8 dunque un'autofunzione di formula_167 corrispondente all'autovalore formula_170:\nIl prodotto interno nello spazio di Hilbert \u00e8 inoltre dato da:\ndove formula_186 indica la coniugazione complessa. Questo limita la possibilit\u00e0 di scelta dello spazio di Hilbert allo spazio delle funzioni a quadrato integrabile sul dominio scelto formula_187, che pu\u00f2 al limite essere tutto formula_166.\nTeoria dei numeri.\nLo studio degli autovalori di una matrice ha importanti applicazioni anche nella teoria dei numeri. In particolare, si congettura che alcune statistiche sugli zeri non banali della funzione zeta di Riemann, quali ad esempio quelle sulla distanza tra zeri consecutivi, siano le stesse di quelle relative alle matrici hermitiane aleatorie (rispetto alla misura di Haar) di dimensione formula_189 al tendere di formula_189 all'infinito. Inoltre, \u00e8 stato congetturato che anche la distribuzione dei valori della funzione zeta di Riemann sia ben approssimata, in media, dai valori assunti dal polinomio caratteristico di tali matrici. Analoghe considerazioni si possono fare su altre famiglie di funzioni speciali, quali ad esempio le funzioni L di Dirichlet, coinvolgendo anche altre famiglie di matrici aleatorie, come ad esempio le matrici simplettiche o ortogonali. Tale connessione ha avuto come risultato un fiorire di una serie di nuove congetture in teoria dei numeri.\nAutofacce.\nNella elaborazione digitale delle immagini, le immagini di facce possono essere viste come vettori le cui componenti sono la luminosit\u00e0 dei singoli pixel. La dimensione dello spazio vettoriale in cui sono ambientati \u00e8 pari al numero di pixel, e gli autovettori di una particolare matrice, detta matrice di covarianza, sono chiamati \"autofacce\". Essi sono molto utili per esprimere ogni faccia come una combinazione lineare di queste autofacce, e sono quindi anche un ottimo strumento di compressione dei dati per memorizzare e identificare un alto numero di facce.\nTensore d'inerzia.\nIn meccanica, gli autovettori del tensore di inerzia definiscono gli assi principali di un corpo rigido. Il tensore di inerzia \u00e8 una quantit\u00e0 chiave, necessaria per determinare la rotazione di un corpo rigido intorno al suo baricentro. Gli autovettori del tensore delle deformazioni definiscono gli assi principali di deformazione.\nEsempi.\nEsempi nel piano.\nFra le trasformazioni del piano cartesiano formula_191 si possono distinguere i seguenti casi speciali:\nEsempi nello spazio.\nNon tutte le trasformazioni del piano e dello spazio ricadono in una delle 4 tipologie viste negli esempi del piano sopra riportate.\nIn generale, un endomorfismo di formula_218 (cio\u00e8 una trasformazione lineare di formula_218 in s\u00e9) \u00e8 rappresentabile tramite una matrice quadrata con \"n\" righe. Si consideri per esempio l'endomorfismo di formula_94 indotto dalla matrice:\nSe si considera il vettore formula_222:\ne si esegue la moltiplicazione fra matrice e vettore, si vede che:\nQuindi l'endomorfismo rappresentato da formula_51 ha un autovettore dato da formula_222 con autovalore 2. Per trovarne tutti gli autovalori si deve scrivere il polinomio caratteristico di formula_51. Poich\u00e9 la trasformazione \u00e8 gi\u00e0 scritta in forma di matrice, si procede con il calcolarne il polinomio caratteristico:\nQuindi gli autovalori di formula_51 sono 2, 1 e \u22121. I tre autovettori ortogonali sono:\nPer quanto detto prima, la trasformazione assume una forma molto semplice rispetto a questa base: ogni vettore formula_139 in formula_94 pu\u00f2 essere scritto in modo unico come:\ne dunque si ha:\nData infine una trasformazione lineare formula_37, si \u00e8 visto che se il polinomio caratteristico di formula_37 ha tutte le radici in formula_89 con molteplicit\u00e0 1, allora formula_37 \u00e8 diagonalizzabile. Se invece il polinomio caratteristico di formula_37 ha tutte le radici in formula_89 ma alcune di esse hanno molteplicit\u00e0 maggiore di 1, allora formula_37 non \u00e8 necessariamente diagonalizzabile. Ad esempio la matrice:\nche rappresenta la trasformazione della Gioconda in figura ha come polinomio caratteristico formula_243, e non \u00e8 diagonalizzabile per formula_244.\nEsempi di calcolo.\nData la matrice di trasformazione:\nil vettore:\n\u00e8 un autovettore con autovalore 2. Infatti:\nPer contro il vettore:\nnon \u00e8 un autovettore in quanto il vettore trasformato \u00e8:\ne, come si nota facilmente, manca la proporzionalit\u00e0 tra il vettore trasformato formula_250 e il vettore originale formula_251, condizione necessaria per il parallelismo.\nCome secondo esempio, si consideri la matrice di trasformazione:\n\u00e8 facile verificare che i vettori:\nsono autovettori con autovalori 3 e 1 rispettivamente."}
{"id": "131044", "revid": "277947", "url": "https://it.wikipedia.org/wiki?curid=131044", "title": "Letteratura tedesca", "text": "La letteratura tedesca raccoglie l'insieme delle opere letterarie scritte in tedesco, per cui vengono incluse la letteratura austriaca, quella della Svizzera tedesca e quella delle altre isole linguistiche tedesche. Si inscrivono nel campo della letteratura anche le opere che non perseguono in maniera diretta un progetto estetico, ma comunque frutto di particolare rigore compositivo, come gli scritti storiografici, delle scienze sociali, di filosofia, di religione, di storia della letteratura, inoltre diari ed epistolari.\nLe periodizzazioni letterarie sono sempre difficili da delineare. I periodi sono qui ordinati (fin dove sar\u00e0 possibile) a seconda del loro inizio. In tal modo le interdipendenze tra le varie fasi potranno essere meglio ravvisate.\nAlto Medioevo (750-1170 circa).\nLa letteratura dell'alto Medioevo ha conosciuto solo una diffusione orale e, per tale motivo, \u00e8 andata quasi del tutto perduta. Affidare alla scrittura delle conoscenze implicava al contempo, quasi sempre, una trascrizione in latino (per esempio le leggi delle trib\u00f9 germaniche). L'esistenza di un bacino di leggende dell'aristocrazia (canti epici, laudi per il principe, racconti in versi) e di una tradizione lirica (ballate, canzoni d'amore, lamenti funebri, formule magiche) pu\u00f2 soltanto essere supposta. Solo per caso ne sono stati registrati dei frammenti negli ambienti monastici. Un esempio ci \u00e8 fornito dalle \"formule magiche di Merseburgo\" (\"Merseburger Zauberspr\u00fcche\"), due formule di scongiuro che rappresentano l'unica testimonianza scritta della religiosit\u00e0 pagana nell'area linguistica tedesca. La seconda di esse recita:\nStando alla lezione pi\u00f9 comunemente accettata e condivisa da Ladislao Mittner:\nI primi documenti dell'alto tedesco antico risalgono all'VIII secolo e sono da ricercare in un milieu culturale molto diverso: nel momento dell'impiego della lingua volgare \u2013 \u00e8 qui possibile il parallelismo tra \"theudisca lingua\" e \"lingua vulgaris\": indoeuropeo \"*teuta\" &gt; gotico \"thiuda\" \"popolo\" (pi\u00f9 il suffisso \"isk\" a formare \"thiudisk\", come il latino \"vulgus\" d\u00e0 \"vulgaris\") \u2013 come strumento di evangelizzazione e come ausilio per la comprensione dei testi latini (le glosse): la letteratura tedesca nasce nella Germania centromeridionale in ragione del processo di parificazione ortografica e lessicale cui i conventi, anche assai distanti, tesero nella loro opera di traduzione, copiatura e conservazione dei manoscritti.\nGli attivissimi \"scriptoria\" dell'abbazia di Fulda e San Gallo traghettarono quanto ancora rimaneva della cultura classica oltre il naufragio del Medioevo, come in qualche modo tent\u00f2 di fare Cassiodoro (485-580) con il suo \"Vivarium\" \u2013 sebbene la filosofia scolastica lesse i classici attraverso le lenti a volte deformanti della religione e riprese la teoria, formulata dai padri della Chiesa, dell'\u00abingiusto possesso\u00bb, che riconobbe s\u00ec agli scrittori pagani una indiscutibile grandezza, ma ingiusta e da armonizzare con la fede.\nLa prima vera opera in lingua tedesca \u00e8 ritenuta l'Abrogans, un glossario bilingue latino-tedesco \u2013 voluto da Arbeone, vescovo di Frisinga dal 764 al 783 \u2013, che costituisce una raccolta di sinonimi e curiosit\u00e0 linguistiche della tarda romanit\u00e0. Grande importanza ha l'opera dell'anonimo traduttore del \"De fide catholica [\u2026] contra Judaeos\" di Isidoro di Siviglia (560-636), che primo prov\u00f2, intorno al 790-800, a regolare l'ortografia di un tedesco ancora in fieri.\nL'epoca di Carlo Magno d\u00e0 nuovo impulso alla cura delle arti e della letteratura (rinascita carolingia): vengono chiamati alla Schola palatina \u2013 la scuola, istituita per l'aristocrazia, seguiva gli spostamenti della corte itinerante di Carlo \u2013 i maggiori studiosi del tempo, tra cui Alcuino (735-804) e Paolo Diacono (720-799); si raffina il ductus dei copisti, che promuovono la scrittura chiara ed elegante chiamata minuscola carolina; un forte giro di vite, nel tentativo di tenere insieme un impero multiforme attraverso amministratori capaci, viene dato alla scarsa conoscenza che i sacerdoti avevano del latino (\"Epistola de litteris colendi\"). L'ampio movimento di riforma culturale, di concezione gi\u00e0 preumanista, rallenter\u00e0 \u2013 fino ad arrestarsi del tutto \u2013 con i torbidi dinastici che seguirono la morte di Carlo.\nSono del IX secolo le due lunghe parafrasi dei Vangeli, lo Heliand (830 ca.), promosso da Fulda, in sassone antico, ancora allitterante, e il Liber evangeliorum di Otfrid di Weissenburg (800 ca. - 870 ca.), redatto nei nuovi, precursori versi a rima finale (verso otfriediano). Sempre a Fulda venne effettuata la prima copia della preghiera di Wessobrunn, che ha come oggetto la creazione del mondo, e quella dell'unica canzone epica conservatasi in Germania, il Carme di Ildebrando (\"Hildebrandslied\").\nIl Carme (redatto nell'800 ca.), l'espressione pi\u00f9 alta del tedesco antico, \u00e8 costituito da 68 versi, nei quali compare \u2013 forse per un errore di copia \u2013 la prima rima a noi nota: accanto ai versi dallo stile rigidamente stichico, caratteristico della poesia delle origini \u2013 che faceva corrispondere ad ogni verso una compiuta unit\u00e0 logica: allitterazione, stile stichico, forte accento sulla prima sillaba delle parole rappresentano quanto vi \u00e8 di tipicamente germanico nella poesia tedesca \u2013 si affiancano i versi dalla metrica ad arco, l'enjambement. La storia vede confrontarsi il vecchio Ildebrando \u2013 che combatte al fianco del re Teodorico per riconquistare l'Italia occupata da Odoacre \u2013 a suo figlio Adubrando, riproponendo in forma estrema il topos narrativo che oppone uomini della stessa stirpe e dello stesso sangue, nel compimento dell'ineluttabile destino di morte, la \"wurde\". Ma in questa che potremmo definire l'ultima canzone epica bifronte affiora gi\u00e0 un Dio dai tratti cristiani.\nIl Muspilli (825-30 ca.) \u00e8 una canzone sul giudizio universale, e forma con la preghiera di Wessobrunn un'ideale parabola della dottrina cristiana. Per celebrare la vittoria di Lodovico III sui Normanni, nell'881, fu invece scritta la Canzone di Lodovico, panegirico del re e poesia pagana e cristiana ad un tempo.\nIl baricentro della cultura si sposta da Fulda a San Gallo nella seconda met\u00e0 del IX secolo, dove operarono Notker Balbulus (840-912) \u2013 autore della cronaca leggendaria \"Gesta Caroli Magni\" e probabile ideatore della sequenza, canto rimato di argomento devoto basato su melodie liturgiche \u2013 e Notker Labeo (950 ca.- 1022), detto anche \"Teutonicus\", che tradusse e comment\u00f2 con grande acribia filologica molti autori latini, tra cui Marziano Capella (\"De nuptiis Mercurii et Philologiae\") e Boezio (\"De consolatione Philosophiae\").\nVene di diglossia scorrono a fondo in questa fase della poesia e della cultura, cos\u00ec strettamente intrecciate al latino, come nei due componimenti tedeschi dei Carmina Cantabrigensia (il \"De Henrico\" e l\"'Invitatio ad amicam\") o nella prima poesia d'amore trasmessaci da un altro codice: \"du bist min, ich bin din: | des solt du gewis sin. | du bist beslozzen | in minem herzen: | verloren ist das sluzzelin: | du muost och immer drin sin (tu sei mio, io sono tua\": | di ci\u00f2 devi esserne certo. Tu sei chiuso nel mio cuore: | perduta \u00e8 la piccola chiave: | vi dovrai restare per sempre.\nL'impero di Carlo Magno si era diviso tra i figli Ludovico il Germanico, Lotario I e Carlo il Calvo nell'843, con il trattato di Verdun, che avviava il definitivo distacco tra l'area tedesca e quella romanza (gi\u00e0 preannunciata dai giuramenti di Strasburgo, nell'841, dove Ludovico e Carlo \u2013 stretta l'alleanza in chiave antilotariana \u2013 parlano agli eserciti rispettivamente in francico \u2013 \"Pro Deo amur et pro christian poblo et nostro commun salvament [...]\" \u2013 e in tedesco \u2013 \"In godes minna ind in thes christ\u00e2nes folches ind uns\u00ear b\u00eadhero gehaltniss\u00ee [...]\" \u2013 ). Con la dinastia degli Ottoni (919-1024) la Germania diviene il fulcro di una politica divisa tra Bisanzio e Roma, in piena espansione economica e militare. La cosiddetta \u00abrinascita ottoniana\u00bb \u00e8 per\u00f2 poca cosa rispetto a quella carolingia, sebbene risalgano a questo periodo il \"Waltharius\" e l\"'Ecbasis\".\nAccanto alla larga produzione didattica e teologica si affiancano le opere \u2013 ripensamento in latino di materiali pagani \u2013 di Ekkehard I, di Roswitha di Gandersheim (935 ca. - 974 ca.), dell'anonimo di Toul e di Tegernsee.\nEkkehard I (909 ca.- 973) \u00e8 forse l'autore del Waltharius manu fortis (altri pensa Gerald, il redattore del prologo). Il poema in esametri latini fu scritto intorno al 970 e narra la fuga di Waltherius d'Aquitania e dell'amata Hintgunt dalla prigionia di Attila. L'opera \u00e8 un rimaneggiamento di una proto-canzone germanica perduta e rappresenta, con la sua lingua dalle modulazioni satiriche e burlesche piene di barbarismi, il primo epos con intenti antiepici, il rovesciamento in chiave cristiana dell'etica del combattimento. Agli ideali guerreschi si sostituisce una \"humilitas\" colorita di ironia: Waltharius, che pure affronter\u00e0 i combattimenti mortali previsti dal genere, fugge portando con s\u00e9 delle canne da pesca.\nNell'XI secolo emergono testi, di carattere prevalentemente parenetico, in precoce medio alto tedesco a distici rimati. Rappresentazioni salvifiche come la Cantilena di Ezzo (\"Ezzolied\", 1065 ca.), i poemi agiografici, la Canzone di Annone (\"Annolied\", 1077 ca.), l'epica biblica del Vecchio e Nuovo Testamento (Genesi, Esodo, vita di Ges\u00f9), esposizioni dogmatiche, poemi escatologici e mariani hanno plasmato questa prima fase della poesia ecclesiastica.\nBasso Medioevo (1100-1250 circa).\nL'et\u00e0 che va dal 1100 al 1250 \u00e8 conosciuta come l'et\u00e0 cortese, che per quanto riguarda la letteratura \"alta\" venne rappresentata da scrittori che si dedicarono sia al romanzo in versi o di formazione sia alla poesia d'amore (Minnesang), mentre a livello popolare ebbero diffusione e successo soprattutto le canzoni dei giullari.\nL'et\u00e0 cortese \u00e8 permeata dalla fede nel ruolo di guida spirituale e politica del popolo germanico e della cavalleria, ispirata e rafforzata dall'impegno politico di Federico Barbarossa (1122-1190).\nI primi due scrittori di questa et\u00e0 da ricordare sono Hartmann von Aue (1160-1220 ca.) e Hendrik van Veldeke (1150 ca. - 1184 ca.), che furono gli iniziatori del romanzo in versi.\nLe opere di Hartmann von Aue si caratterizzarono per gli elementi metaforici, per la freschezza espressiva, per l'esaltazione della cavalleria, per la descrizione del cammino di ricerca e di crescita spirituale che permea anche la sfera sentimentale.\nLe tematiche fondamentali espresse dagli scrittori in questa et\u00e0 risultarono l'amore e le virt\u00f9 cortesi, oltrech\u00e9 la bellezza della vita cortese; autori come Hendrik van Veldeke non fecero mancare nelle loro liriche una buona dose di umorismo e di ironia, mentre altri, come il poeta Gottfried von Stra\u00dfburg con il suo (Tristan), incentrarono le loro opere sulla necessit\u00e0 di superare le barriere di classe sociale e di interessi.\nDedicando una grande parte dei loro lavori alla cavalleria spirituale, gli scrittori di questa et\u00e0 cortese relazionarono i loro scritti al mistero e alla saga del Sacro Graal oltrech\u00e9 al ciclo bretone di re Art\u00f9, come evidenzi\u00f2 il poema Parzival di Wolfram von Eschenbach.\nNelle opere di tutti gli autori e soprattutto in quelle di Walther von der Vogelweide, traspare il segnale della decadenza della societ\u00e0 feudale parallelamente a quello della nascita del mondo borghese.\nAssieme al \"Parzival\" e al \"Tristan\" il terzo importante poema di questa et\u00e0 fu La canzone dei Nibelunghi, nel quale l'autore anonimo descrisse una buona parte del patrimonio culturale storico e mitologico dei popoli nordico-germanici precristiani.\nTardo Medioevo (1250-1400 circa).\nQuesta et\u00e0 storica \u00e8 ricordata prevalentemente per il contributo letterario dei mistici, predicatori e teologi, che sottolinearono il senso della ricerca spirituale, della devozione, della fede, ponendo le basi sia ad un rifiorire religioso sia ad un'opposizione alle eresie contemporanee.\nTra i protagonisti della mistica speculativa vi furono Matilde di Magdeburgo (1212 ca. - 1283) con le sue emblematiche visioni celestiali, Meister Eckhart (1260-1327 ca.) con le sue invenzioni linguistiche nel campo mistico-filosofico e la profonda meditazione mistico-metafisica, Heinrich Seuse (1295 ca. - 1366), con un misticismo individuale e soggettivo, Johannes Tauler (1300 ca. - 1361) con la sua intensit\u00e0 oratoria.\nContemporaneamente alla letteratura mistica si diffuse la cultura borghese che produsse a livello letterario cronache storiche, canzoni popolari e opere drammatiche ispirate alle funzioni religiose cattoliche.\nUmanesimo e Riforma (1400-1600 circa).\nDurante il XV secolo vi furono innovazioni e cambiamenti a livello culturale con la fondazione di numerose universit\u00e0 (Lipsia, Tubinga), a livello sociale con un inizio di urbanesimo, a livello economico-produttivo con la diffusione del capitalismo e delle corporazioni, a livello religioso con i movimenti di riforma spirituale (devotio moderna, scisma luterano).\nIl genere artistico-letterario peculiare dell'umanesimo germanico risult\u00f2 il Meistersang (Poesia dei maestri cantori), che si caratterizz\u00f2 per l'unione di musica, poesia e canto, ed ebbe in Hans Sachs il suo massimo esponente.\nTra gli autori pi\u00f9 significativi dell'umanesimo germanico sono da annoverare Johannes von Tepl, Johannes Reuchlin (1455-1522), Ulrich von Hutten (1488-1523) e soprattutto Erasmo da Rotterdam (1466 ca. - 1536) con i suoi slanci per recuperare lo spirito del Vangelo, oltrech\u00e9 una fede trasparente e accessibile a tutti.\nIl suo importantissimo Elogio della follia (1511) deriv\u00f2, da un punto di vista letterario, dal genere Narrenliteratur (Letteratura della follia), che intendeva descrivere ed evidenziare, con toni grotteschi e una sfumatura pessimistica, la grande massa di poveretti, di diseredati che percorreva la Germania in quegli anni.\nNel 1521 Martin Lutero (1483-1546) inizi\u00f2 la traduzione della Bibbia, che si basava sull'edizione critica pubblicato da Erasmo da Rotterdam. La diffusione di questo testo, degli inni sacri e dei saggi in tedesco favor\u00ec l'alfabetizzazione del popolo tedesco. Lutero invit\u00f2 tutti ad ascoltare la lingua popolare parlata nei luoghi frequentati dalla gente semplice. A livello religioso Lutero sostenne la ricerca della salvezza tramite la fede, la grazia e le verit\u00e0 della Bibbia. L'opera di Lutero port\u00f2 alla nascita del movimento protestante e del \"cristianesimo evangelico\".\nOltre al \"folle\" vi fu nel XVI secolo un altro personaggio al centro delle attenzioni della letteratura: lo scienziato, il ricercatore, il mago. E difatti divent\u00f2 popolarissimo il \"Volksbuch\" (Libro popolare) intitolato \"Historia von D. Johann Fausten\" (Storia del dottor Johann Faust), grazie anche all'invenzione della stampa a caratteri mobili di Johannes Gutenberg (1390 ca. - 1468).\nBarocco (1600-1720 circa).\n\u00c8 sinonimo della caduta delle precise e armoniche forme del Rinascimento che lasciano spazio all'amore per gli ornamenti e per il movimento. Il tardo periodo del Barocco che va dal 1720 al 1770 \u00e8 denominato Rococ\u00f2. La spaccatura tra cattolici e protestanti port\u00f2 alla guerra dei trent'anni. Dopo la guerra la Germania era completamente disastrata, il paesaggio totalmente devastato e le citt\u00e0 rase al suolo. Per quanto riguarda la letteratura in Germania fior\u00ec il teatro, che segu\u00ec sia il modello francese e italiano (rappresentazioni, opera, balletto) sia le opere formative e di conversione al cattolicesimo eseguite dai Gesuiti, che ebbero in Jacob Bidermann (1578-1649) il loro massimo rappresentante. Una terza forma di teatro che si diffuse nell'et\u00e0 barocca risult\u00f2 il teatro delle compagnie itineranti, formato da molteplici generi, quali il teatro elisabettiano, la commedia, il dramma storico.\nDurante la prima met\u00e0 del XVII secolo vennero fondate in Germania le accademie basate sul modello italiano; queste istituzioni favorirono i contatti culturali proponendosi di indurre gli scrittori all'uso della lingua tedesca. Nei primi decenni del secolo si misero in evidenza Martin Opitz (1597-1639) che, con il celebre trattato Libro dell'arte poetica tedesca (\"Buch von der deutschen Poeterey\", 1624) volle regolamentare l'arte poetica introducendo il verso alessandrino francese, lo scrittore mistico Jacob B\u00f6hme (1575-1624), il drammaturgo Andreas Gryphius (1616-1664), con le sue tragedie classiche e cristiane, il drammaturgo Johann Gottfried Gregori, il poeta Paul Fleming (1609-1640), profondo conoscitore di Giovanni Ambrogio Marini (1598-1668) e di Francesco Petrarca (1304-1374).\nNella seconda met\u00e0 del Seicento si affermarono scrittori quali Paul Gerhardt (1607-1676), con i suoi inni luterani, il marinista Christian Hofmann von Hofmannswaldau (1616-1679), il poeta epigrammatico Friedrich von Logau (1605-1655), il mistico Angelus Silesius (1624-1677) e il drammaturgo Andreas Elenson.\nUn altro genere letterario che si diffuse fu il romanzo storico, oltrech\u00e9 quello utopico e quello picaresco. L'opera pi\u00f9 significativa e di maggiore successo si dimostr\u00f2 il creativo romanzo di avventura L'avventuroso Simplicissimus (\"Der abenteuerliche Simplicissimus Teutsch\", 1668) di Hans Jakob Christoffel von Grimmelshausen (1621-1676), intessuto di comicit\u00e0, ironia, malinconia, pessimismo e di toni a met\u00e0 strada fra il fiabesco e il realistico.\nIn questa fase storico-letteraria, fece eccezione la poetica di Johann Christian G\u00fcnther (1695-1723), la quale si discost\u00f2 dal Barocco per dare risalto all'interiorit\u00e0 dell'autore; G\u00fcnther, che divenne poeta di corte di Augusto II di Polonia ma che mor\u00ec in solitudine e povert\u00e0, venne ritenuto il pi\u00f9 grande poeta tedesco prima di Goethe (1749-1832), oltrech\u00e9 il primo poeta moderno, anticipatore del Settecento.\nPietismo (1670-1780).\nIl Pietismo port\u00f2 come conseguenza una rinascita religiosa dell'interiorit\u00e0 nell'ambito del luteranesimo; il Pietismo critic\u00f2 i dogmi delle gerarchie ecclesiastiche, predicando piuttosto una religiosit\u00e0 interiore basata sulla \"pietas\", cio\u00e8 su una grande devozione, sulla cura dell'anima e su una fede autentica.\nIl fondatore del Pietismo fu Philipp Jacob Spener (1635-1705) e assieme ai suoi successori, August Hermann Francke (1663-1727), Gottfried Arnold (1666-1714), Nikolaus Ludwig von Zinzendorf (1700-1760), diffusero un programma pedagogico, culturale e spirituale incentrato sul culto del cuore, realizzandolo nelle comunit\u00e0 religiose. \nTra le opere letterarie pi\u00f9 significative del Pietismo si possono citare\u02d0 \"Pia desideria\" (\"Desiderio di una riforma gradita a Dio\", 1675) di Spener, \"Praelectiones Hermeneuticae\" (\"Lezioni di ermeneutica\", 1717) di Francke, \"Unparteyische Kirchen- und Ketzer-Historie\" (\"Storia imparziale delle Chiese e degli eretici\", 1699) di Arnold.\nIlluminismo (1720-1786 circa).\nNel diciottesimo secolo la Germania era divisa in circa 1770 piccoli stati. In questo periodo si instaur\u00f2 il dispotismo illuminato. Tra i sostenitori del movimento c'erano Federico II di Prussia, Maria Teresa e Giuseppe II d'Austria.\nPer l'Illuminismo tutto doveva essere codificato con la ragione. Il fantastico e il surreale rimanevano confinati.\nIn Germania l'Illuminismo risult\u00f2 soprattutto accademico e istituzionale ed evidenzi\u00f2 divergenze ma anche legami con il Pietismo.\nNella prosa Johann Gottfried Schnabel (1692-1750), attratto da entrambi i poli, Illuminismo e Pietismo, si mise in luce con scritti, tra i quali \"Wunderliche Fata einiger See-Fahrer\" (\"Straordinari destini di alcuni naviganti\", 1731), appartenenti al filone delle robinsonate, il cui caposcuola fu Daniel Defoe (1660-1731).\nAnche Christoph Martin Wieland (1733-1813) oscill\u00f2 fra l'Illumunismo ed il Pietismo e fu il precursore del romanzo di formazione moderno (\"Bildungsroman\") con il libro \"La storia di Agathon\" (\"Geschichte des Agathon\", 1766).\nImportante fu l'apporto dato da Johann Christoph Gottsched (1700-1766) per riformare il teatro tedesco, sulla base di un modello inizialmente francese e in un secondo tempo inglese (shakespeariano).\nUn altro scrittore fondamentale per il teatro tedesco risult\u00f2 Gotthold Ephraim Lessing (1729-1781), con la sua ricerca della prassi dell'uomo, della tolleranza, del filosemitismo, della spiritualit\u00e0 pietistica descritta secondo i canoni illuministici.\nNella poesia si assistette all'esaltazione della natura (\"Naturalyrik\") ed al successo della lirica anacreontica, frivola, galante, conviviale. Pietismo e Illuminismo si armonizzarono nelle opere di Friedrich Gottlieb Klopstock (1724-1803), incentrate sulla tematica della madre natura.\nSturm und Drang (1770-1785).\nDiversamente da quello che si \u00e8 portati a pensare, lo \"Sturm und Drang\" non \u00e8 affatto la negazione dell'Illuminismo, e tanto meno nasce quale movimento anti-illuminista. Esso dovrebbe essere considerato pi\u00f9 come il naturale prosieguo dell'Illuminismo. La generazione tedesca dello Sturm und Drang non scorgeva nulla di irrazionale nel lasciare che il genio sviluppasse da s\u00e9 le sue capacit\u00e0 intellettuali: al contrario, irrazionale per gli St\u00fcrmer und Dr\u00e4nger era la fredda e accademica imposizione di norme e regole che, attraverso una disincantata profondit\u00e0 storica, venivano collocate in un passato troppo remoto e dunque viste come inattuali ed inutili. In tal modo venne sempre pi\u00f9 sviluppandosi il famosissimo culto del genio e una delle prime figure identificate con questo ideale fu William Shakespeare (1564-1616): non a caso molti scrittori si ispirarono alla sua opera.\nPoich\u00e9 lo Sturm und Drang fu rappresentativo della presa di coscienza e della reazione allo stato di cose di una classe sociale quale la borghesia, i rappresentanti e i seguaci del movimento opposero il nazionalismo al cosmopolitismo della nobilt\u00e0 e privilegiarono dunque la cultura del popolo rispetto a quella della tradizione letteraria. Si dovrebbe tenere conto del fatto che all'incirca nel 1740 la letteratura tedesca si liber\u00f2 dalle pastoie della filosofia e della retorica, configurandosi come linguaggio pi\u00f9 immediato, tendente alla lirica e che, successivamente, all'incirca nel 1760, il Pietismo espresse l'esigenza di una fede pi\u00f9 immediata ed emotiva, di un'intensit\u00e0 che arrivasse fino all'estasi. Questi due avvenimenti lasciano vedere lo Sturm und Drang come un Illuminismo privato di un modo di esprimersi troppo filosofico e attento a categorie di conoscenza pi\u00f9 \u00abinterne\u00bb.\nDal punto di vista del dramma, infatti, in questo periodo il comico ed il tragico si compenetrano e l'analisi del drammaturgo si spinge fino al cercare le motivazioni psichiche di un dato avvenimento viste anche come motore dei suoi protagonisti (secondo la concezione di Lenz). Lo Sturm und Drang \u00e8 un movimento che si svilupp\u00f2 negli anni Settanta del Settecento in Germania sotto l'ispirazione del giovane Goethe. Il tratto dominante di questa corrente \u00e8 il titanismo, con questo termine s'indica l'eroe che sfida forze superiori, e che porta fino in fondo la sua lotta anche quando \u00e8 cosciente che solo la sconfitta lo attende.\nSolitamente lo Sturm und Drang ed il Neoclassicismo tedesco vengono percepiti come movimenti antitetici. In effetti profonde sono le differenze tra i due movimenti culturali: nazionalista il primo, cosmopolita il secondo, tanto per citarne una. Eppure in romanzi come \"L'Ardinghello\" di Heinse (1749-1803) \u00e8 possibile trovare il pensiero rousseauiano misto alla idealizzazione della grandezza dell'antica civilt\u00e0 greca e quindi un avviarsi verso il Neoclassicismo. Questo \u00e8 uno dei tanti esempi che ci lasciano capire come, anche se non si possa parlare di parentela tra i due movimenti, vi siano state situazioni di \"interferenza\" tra le due correnti tedesche, quella preromantica e quella romantica. Bisogna anzitutto precisare che il cosiddetto primo Romanticismo, il quale fior\u00ec in citt\u00e0 come Jena, presenta una forte componente derivante dal Neoclassicismo, ed ancora una volta il tendente cosmopolitismo ne \u00e8 un esempio pi\u00f9 che eclatante. Ci\u00f2 nonostante la concezione della natura del primo Romanticismo \u00e8 chiaramente mutuata dallo Sturm und Drang, ed \u00e8 quella concezione che vede la natura come luogo utopico.\nAncora nel primo Romanticismo (e non solo) c'era la tendenza ad emancipare e razionalizzare argomenti \"metafisici\" proprio come durante l'Illuminismo. \u00c8 chiaro che questa caratteristica sia stata ereditata dallo Sturm und Drang prima e dal primo Romanticismo (ma in effetti da tutto il Romanticismo) poi. Tuttavia \u00e8 nel secondo Romanticismo, che fior\u00ec in citt\u00e0 come Heidelberg e Berlino, che si ritrova moltissimo dell'influsso esercitato dallo Sturm und Drang. Il lasciare da parte l'antichit\u00e0 classica e il ritornare ad un nazionalismo abbastanza accentuato, la tendenza a descrivere nelle opere (e anche ad emularle) personalit\u00e0 profondamente istintive e demoniache e l'accentuarsi dello storicismo, le cui basi furono poste proprio nello Sturm und Drang da Herder (1744-1803), sono chiarissima eredit\u00e0 dello Sturm und Drang.\nInoltre il Romanticismo termin\u00f2 il processo di critica alle istituzioni tradizionali che era stato avviato proprio dallo Sturm und Drang. Anche nel secondo Romanticismo ci fu chi razionalizz\u00f2 i sentimenti o ci\u00f2 che rientrava nel \"metafisico\", ad esempio E.T.A. Hoffmann (1776-1822) nelle sue opere razionalizz\u00f2 l'orrore, precorrendo Edgar Allan Poe (1809-1849) e Jean Paul (1763-1825), e tese ad emancipare le tematiche metafisiche proprio come nell'Illuminismo. Paradossalmente lo Sturm und Drang diverge, anche se leggermente, dal Romanticismo, quando, durante il secondo Romanticismo, il legame con l'eredit\u00e0 illuminista si fa pi\u00f9 sottile e si verte su generi quali la fiaba o la ballata spettrale di cui B\u00fcrger (1747-1794) con il suo \"Lenore\" fu esponente nonch\u00e9 creatore.\nTra gli scrittori pi\u00f9 rappresentativi dello Sturm und Drang si possono citare il giovane Goethe con l'emblematico romanzo epistolare I dolori del giovane Werther, il giovane Schiller (1759-1805) con i suoi primi tre drammi (I masnadieri, La congiura di Fiesco a Genova, Intrigo e amore), Johann Georg Hamann (1730-1788) con le sue opere filosofiche incentrate sull'importanza del linguaggio e della spiritualit\u00e0, Johann Gottfried Herder (1744-1803) con le sue ricerche esaltanti la soggettivit\u00e0, la creativit\u00e0, il linguaggio, le espressioni, le manifestazioni popolari relative agli albori della cultura, Jakob Michael Reinhold Lenz (1751-1792) con le sue opere sui conflitti generazionali, Karl Phillipp Moritz (1756-1793) con i suoi romanzi autobiografici a sfondo religioso.\nWeimarer Klassik (1786-1805).\nLa \"Weimarer Klassik\" o \"Classicismo di Weimar\", che prende il nome dalla citt\u00e0 di Weimar nel Granducato di Sassonia-Weimar (oggi in Turingia), dove vissero negli ultimi anni del XVIII secolo i maggiori esponenti della letteratura dell'epoca, tra cui Christoph Martin Wieland (1733-1813), Johann Gottfried Herder (1744-1803), Johann Wolfgang von Goethe (1749-1832), autore del Faust e Friedrich Schiller (1759-1805) viene considerato spesso come l'apogeo della letteratura tedesca.\nGoethe si trasfer\u00ec il 7 novembre 1775 a Weimar per lavorare come precettore di Karl August (1757-1828), oltrech\u00e9 come ministro e responsabile della cultura, della letteratura e delle scienze. A Weimar Goethe frequent\u00f2 Schiller e dalla loro collaborazione fior\u00ec la \"Weimarer Klassik\", ottimamente rappresentata dalla raccolta di epigrammi \"Xenia\" (\"Xenien\", 1797).\nRomanticismo (1799-1835 circa).\nIl romanticismo tedesco in Germania (\"Deutsche Romantik\") in letteratura viene suddiviso normalmente in due correnti sviluppatesi in tempi diversi:\nOltre a questi \u00e8 presente un Gruppo Berlinese del quale fan parte Friedrich de la Motte Fouqu\u00e9 (1777-1843) e Adelbert von Chamisso (1781-1838) e la Scuola Sveva con Ludwig Uhland (1787-1862) e le prime composizioni di Eduard M\u00f6rike (1804-1875).\nVengono spesso ascritti al Romanticismo Ernst Theodor Amadeus Hoffmann (1776-1822), Zacharias Werner (1768-1823) e Friedrich H\u00f6lderlin (1770-1843) che in realt\u00e0 non sono di facile catalogazione e sarebbe meglio considerarli come autori autonomi ed eclettici influenzati per\u00f2 dalle ideologie del tempo.\nIl primo Romanticismo nacque a Jena per merito dei fratelli Schlegel e di Novalis, che nel 1798 fondarono la rivista letteraria Athenaeum, tramite la quale diffusero le basi culturali, etiche e letterarie del movimento, che entr\u00f2 in polemica con Goethe e con Schiller. Gli elementi caratterizzanti il primo Romanticismo furono la consapevolezza del limite conseguente all'impossibilit\u00e0 di immergersi nell'atto creativo naturale degli antichi, da cui si formarono l'ironia romantica, il sentimento soggettivo, il desiderio intenso e tormentoso, la poesia come manifestazione del sacro, l'arte come veicolo del tutto, la metafora, la mitologia medioevale, la trascendenza, la religiosit\u00e0 nella natura, l'esaltazione della notte come simbolo della morte, il mistero, il sogno, il rifiuto degli elementi peculiari dell'Illuminismo.\nIl secondo Romanticismo si form\u00f2 a Heidelberg grazie all'iniziativa di Brentano a Arnim e alla pubblicazione della loro antologia di canti popolari tedeschi intitolata \"Des Knaben Wunderhorn\" (\"Il corno magico del fanciullo\", 1805-1808). Il secondo Romanticismo si distinse per la grande ammirazione della poesia popolare, delle leggende, delle saghe, delle fiabe, (celebri le Fiabe del focolare (1812), dei Fratelli Grimm, iniziatori della germanistica), della magia, del paranormale, dell'alchimia, del nazionalismo, degli ideali antieconomici, e inoltre approfond\u00ec le tematiche della schizofrenia della personalit\u00e0 contemporanea e della crisi dell'identit\u00e0 anticipando le teorie psicanalitiche.\nIl Gruppo Berlinese evidenzi\u00f2 grande predilezione per la mitologia e per la favolistica, invece la Scuola Sveva si sofferm\u00f2 malinconicamente sull'et\u00e0 medioevale sottolineando qualche possibile connessione con la realt\u00e0 contemporanea.\nNel periodo tra il romanticismo tedesco e quello della cosiddetta Giovane Germania si distinse il poeta Heinrich Heine (1797-1856).\nBiedermeier (1815-1848 circa) e Vorm\u00e4rz (1830-1850).\nIl termine \"Biedermeier\" compare per la prima volta nel 1855 sulla rivista tedesca \"Fliegende Bl\u00e4tter\" in riferimento ad una figura parodistica creata da Ludwig Eichrodt (1827-1892) ed Adolf Kussmaul (1822-1902):\nl'insegnante Gottlieb Biedermeier, uomo limitato e per questo soddisfatto della propria esistenza. In realt\u00e0 Kussmaul ed Eichrodt volevano criticare l'uso tipicamente borghese di chiudersi in casa evitando qualsiasi dibattito esterno, politico o filosofico.\nPresto il termine venne usato per indicare quei valori borghesi gi\u00e0 in declino nell'epoca guglielmina, dal 1906 fu esteso all'arredamento e alle arti visive e, dal 1920 Paul Kluckhon defin\u00ec un tipo di letteratura \"Biedermeier\".\nEsponenti furono Annette von Droste-H\u00fclshoff (1797-1848), Eduard M\u00f6rike, Adalbert Stifter (1805-1868), Franz Grillparzer (1791-1872), Jeremias Gotthelf (1797-1854). Tutti accomunati da una visione conservatrice, pessimistica e malinconica del mondo, dal desiderio di un ritiro nel mondo contadino e di soffermarsi nelle piccole cose della realt\u00e0, dall'immobilismo politico e sociale, dal trarre ispirazione dalla contemplazione della propria regione natale nella descrizione dei paesaggi (romanzo strapaesano) e dai valori individuali nella sfera privata, dalla ricerca nell'esotismo e nella mitologia come appagamento della malinconia.\nLa definizione di \"Vorm\u00e4rz\" (letteralmente prima di marzo) fu coniata dallo scrittore austriaco Grillparzer in riferimento al clima di simpatie liberali, di rinnovamento, di desiderio di libert\u00e0, presente negli anni precedenti alla rivoluzione del 1848. Tra gli autori si ricordano Georg B\u00fcchner (1813-1837), Heinrich Heine (1797-1856), Ludolf Wienbarg (1802-1872) e Karl Ferdinand Gutzkow (1811-1878). Le tematiche fondamentali abbracciate dagli autori furono la fiducia nel progresso e la speranza di una morale libera; gli scritti si caratterizzarono anche per le sfumature dissacranti fino a sfiorare il nichilismo, oltrech\u00e9 per le descrizioni di un mondo umiliato che anticiparono il realismo.\nRealismo poetico o borghese (1848-1890 circa).\nAl Realismo poetico, corrente realista tipicamente di lingua tedesca, vengono ascritti lo svizzero Gottfried Keller (1819-1890), Wilhelm Raabe (1831-1910), Friedrich Theodor Vischer (1807-1887), Friedrich Hebbel (1813-1863), Theodor Fontane (1819-1898) e soprattutto Theodor Storm (1817-1888) che ne \u00e8 il massimo rappresentante.\nIl Realismo poetico nacque in un'atmosfera che risent\u00ec dell'insuccesso della Rivoluzione del 1848 e che vide scemare le speranze di un rinnovamento politico e sociale.\nTutto ci\u00f2 si tradusse, da un punto di vista letterario, in un'espressione di forte satira dei costumi tramite l'utilizzo del romanzo campagnolo e di formazione, in una visione tragica del mondo, in un distacco dalla societ\u00e0 descritta, in un conflitto degli uomini con la societ\u00e0 che conduce allo smarrimento dell'umanit\u00e0, in una ricerca di conoscenza, di riflessione, di solidariet\u00e0, di poeticit\u00e0 della realt\u00e0 quotidiana, in un realismo \"difensivo\" attento alla societ\u00e0 che si sta dissolvendo, al destino dell'umanit\u00e0 e alla psiche dell'uomo contemporaneo, all'idealizzazione del mondo contadino, agli avvenimenti semplici della vita quotidiana.\nNaturalismo (1880-1900).\nLe nuove tendenze letterarie trovarono la loro prima espressione nella letteratura con la comparsa del Naturalismo. Nel 1889 un gruppo formato da giovani uomini di teatro e critici, tra i quali Otto Brahm (1856-1912) e Paul Schlenter, fond\u00f2 a Berlino il piccolo teatro sperimentale \u201cFreie B\u00fchne\u201d (Palcoscenico libero), ispirato dal successo delle rappresentazioni del \"Th\u00e9\u00e2tre libre\" di Andr\u00e9 Antoine (1858-1943). Fu aperto con una memoranda esecuzione degli \"Spettri\" del drammaturgo norvegese Henrik Ibsen (1828-1906). Il successo dell'impresa fu confermato dalla rappresentazione del dramma di Gerhart Hauptmann (1862-1946) \"Prima dell'aurora\" (\"Vor Sonnenaufgang\"), visibilmente influenzato da \"La potenza delle tenebre\" del grande scrittore russo Lev Tolstoj (1828-1910).\nQuesto primo lavoro naturalistico tedesco, pervaso da uno spirito genuinamente poetico, fu un avvenimento sensazionale, che si ripet\u00e9 ottenendo ancora maggiore risonanza quattro anni pi\u00f9 tardi, con un altro dramma di Hauptmann, \"I tessitori\" (\"Die Weber\"), ispirato dalla rivolta dei tessitori slesiani del 1844. Il naturalismo europeo si propose di rappresentare nella letteratura la realt\u00e0 psicologica e sociale con gli stessi metodi usati nelle scienze naturali, basando la conoscenza sull'osservazione, sulla sperimentazione e sulla verifica. Nelle sue prime opere Hauptmann sottoline\u00f2 non tanto alcuni fattori che lo scrittore naturalista deve considerare raccontando una vicenda e rappresentando i suoi personaggi e cio\u00e8 l'ereditariet\u00e0 e l'epoca storica (determinismo), quanto i problemi psicopatologici, le manifestazioni paranormali, il misticismo rurale e il fato. Un'altra caratteristica fondamentale degli scrittori naturalisti tedeschi risult\u00f2 l'attenzione verso il linguaggio popolare quotidiano, dialettale e gergale.\nLa censura prussiana giudic\u00f2 \"I tessitori\" un lavoro teatrale rivoluzionario e sospett\u00f2 che gli animatori della \"Freie B\u00fchn\" fossero socialisti.\nIl protagonista dei naturalisti \u00e8 quasi sempre un piccolo uomo, quasi spesso un uomo del tutto insignificante, che \u00e8 incapace di agire, perch\u00e9 tarato ereditariamente, denutrito e abbruttito dall'alcool; egli \u00e8 rappresentato assai spesso solo negativamente, come essere ormai privo di volont\u00e0 e anche di individualit\u00e0. Conseguenza di tale situazione psicologica \u00e8 la staticit\u00e0 strutturale poich\u00e9 tutto \u00e8 predeterminato dall'ambiente, nulla pu\u00f2 avvenire e il dramma \u00e8 la rappresentazione della squallida monotonia, con cui l'ambiente si afferma sull'individuo. I naturalisti scoprirono la miseria del proletariato, specialmente di quello delle grandi citt\u00e0; non giunsero mai a porvi rimedio dato che quasi tutti gli autori erano di origine borghese e si soffermavano solo a osservare le conseguenze esteriori dello sfruttamento capitalistico, senza svelarne la vera natura, che pi\u00f9 spesso non comprendevano bene, seppure avessero la netta intuizione della radicale trasformazione che si era prodotta nelle strutture sociali.\nOltre a Hauptmann si possono citare, tra gli scrittori naturalisti tedeschi, Arno Holz (1863-1929) e Johannes Schlaf (1862-1941), che furono i fondatori del movimento in Germania, Max Halbe (1865-1944), Hermann Sudermann (1857-1928), oltrech\u00e9 il primo Thomas Mann (1875-1955).\nSimbolismo (1890-1920).\nLa letteratura dei simbolisti fu fondamentalmente antirealistica, perch\u00e9 le loro \"poesie pure\" non descrissero la realt\u00e0 apparente, le problematiche sociali e nemmeno ebbero intenti civili o morali; la fonte di ispirazione delle loro opere evocatrici risult\u00f2 la suggestione delle parole e dei simboli e lo scrittore sugger\u00ec emozioni e stati d'animo, penetrando l'intima essenza delle cose, esplorando l'ignoto, la realt\u00e0 profonda e misteriosa, i nuovi orizzonti del linguaggio.\nTra i principali esponenti del simbolismo tedesco vanno citati Frank Wedekind (1864-1918), con il suo linguaggio suggestivo, Stefan George (1868-1933), con la sua intensa ricerca di un lirismo formale espressa grazie a nuove regole ortografiche caratterizzate da metafore, analogie e sinestesie, oltrech\u00e9 Rainer Maria Rilke (1875-1926), con la sua luminosa rilettura simbolica della realt\u00e0 e l'esplorazione dell'inconscio.\nGeorge si distinse anche come punto di riferimento culturale per diffondere le nuove idee del movimento simbolista in Germania; per questo scopo fond\u00f2 riviste culturali e una casa editrice.\nImpressionismo (1890 - 1914).\nLa letteratura impressionista ebbe in comune con la pittura i modi di sentire e di vedere la realt\u00e0, oltrech\u00e9 la critica alla tradizione. Il movimento impressionista si avvicin\u00f2 e ader\u00ec a quello della \"Jung-Wien\" (\"Giovane Vienna\") fondato a Vienna da Hermann Bahr; quest'ultimo teorizz\u00f2 la \"Nervenkunst\" (\"Arte dei nervi\") sullo sfondo della decadenza viennese e del successo della psicoanalisi freudiana.\nI due grandi rappresentanti dell'Impressionismo tedesco furono Arthur Schnitzler (1862-1931) e Hugo von Hofmannsthal (1874-1929).\nIl primo approfond\u00ec e descrisse, in un'atmosfera decadentista, i problem\u00ec dei rapporti di coppia, utilizzando il monologo interiore, i flash-back, le associazioni inconsce e rivolgendo una grande attenzione alle pulsioni. La dissociazione della coscienza fu rappresentata da Schnitzler come il simbolo della frammentazione della persona nel mondo contemporaneo.\nHofmannsthal mise in evidenza le difficolt\u00e0 esistenti tra la parola e l'oggetto, tra la descrizione letteraria e la realt\u00e0 della vita, il tema della morte, le connessioni tra la vita e il mondo onirico, la decadenza della societ\u00e0.\nEspressionismo (1910-1925).\nLa societ\u00e0 tedesca di fine Ottocento si trasform\u00f2 velocemente sospinta dalla tecnicizzazione e dalla modernizzazione, e contemporaneamente anche la filosofia, le ideologie e l'estetica mutarono profondamente. In questa prima fase dell'Espressionismo, dal 1910 allo scoppio della prima guerra mondiale, gli artisti e i letterati esplorarono il nuovo sentire, ma si scontrarono con l'autoritarismo di Guglielmo II (1888-1918) che si opponeva alle novit\u00e0 culturali. Anche la modernizzazione con l'industrializzazione della Germania suscit\u00f2 un forte disagio tra i letterati espressionisti, che si manifest\u00f2 con la demonizzazione della grande citt\u00e0, del denaro, della tecnica, della democrazia, oltrech\u00e9 alla espressione della crisi dell'individuo, dell'alienazione della vita moderna e della nostalgia per il mondo rurale. Nella seconda fase, tra il 1914 e il 1919, l'Espressionismo di guerra svilupp\u00f2 i temi del pacifismo e della rivoluzione, approfondendo anche le conseguenze degli eventi bellici. La terza fase dell'Espressionismo fu quella che port\u00f2 al suo esaurimento verso il 1925.\nL'Espressionismo, nella sua forma pi\u00f9 autentica, \u00e8 una letteratura di protesta, di rivolta irrazionale, di rivolta dei figli contro i padri, di aspirazione mistica, di dolore, di sofferenza e di \u00abdisagio della civilt\u00e0\u00bb, causati dal senso di estraneit\u00e0 che il soggetto prova nei confronti di se stesso e del mondo moderno, oltrech\u00e9 una letteratura innovativa del linguaggio, poich\u00e9 il sistema della \u00abgrammatica\u00bb viene sostituito con quello del \u00abritmo\u00bb e del \u00absentimento\u00bb, i versi sciolti e liberi prevalgono sempre di pi\u00f9 su quelli in rima, sulle strofe e sui metri regolari.\nL'Espressionismo nella letteratura si caratterizz\u00f2 per il travolgente dinamismo, il superamento della realt\u00e0, l'esaltazione dei diritti dell'irrazionale e degli istinti primordiali, l'introduzione della psicoanalisi, la lingua dell'anima, l'urlo dell'interiorit\u00e0 angosciata, l'anelito all'amore universale, la grande intensit\u00e0, la forte figurativit\u00e0, il pathos acceso, i forti elementi grotteschi e caricaturali.\nLe opere espressioniste si diffusero grazie alla nascita di circoli e alle riviste berlinesi \"Der Sturm\", \"Die Aktion\" fondate nel 1910.\nL'Espressionismo ebbe come caposcuola Franz Werfel (1890-1945) e tra i suoi esponenti pi\u00f9 rappresentativi si possono citare Georg Trakl (1887-1914), Else Lasker-Sch\u00fcler (1869-1945), Gottfried Benn (1886-1956), Georg Heym (1887-1912), Heinrich Mann (1871-1950), Alfred D\u00f6blin (1878-1957). Celebre scrittore boemo ma di lingua tedesca fu invece Franz Kafka (1883-1924), anche importante esponente del modernismo e del realismo magico e autore di famosi racconti come La metamorfosi (1915) e di romanzi tra cui Il processo (1925) e Il castello (1926)\nDadaismo (1916-1921).\nIl Dadaismo o Dada \u00e8 una tendenza culturale nata a Zurigo nel 1916 e sviluppatasi fino al 1921. Il movimento letterario si distinse nella poesia, nei manifesti artistici, nel teatro, nelle riviste, e incarn\u00f2 la sua politica antibellica attraverso il rifiuto degli standard artistici. Le caratteristiche fondamentali del Dadaismo furono la forte critica alle convenzioni dell'epoca, all'estetica artistica, alle ideologie politiche, il rifiuto della ragione e della logica, l'enfatizzazione della stravaganza, della derisione e dell'umorismo, la demistificazione della lingua.\nGli autori Dada realizzarono manifesti e volantini con la tecnica del collage e del fotomontaggio cercando nuove forme per esprimere nuovi contenuti, grazie alla libert\u00e0 di linguaggio e alla deformazione della sintassi; inoltre allestirono spettacoli di poesia simultanea in cui ogni attore parlava per conto suo, al di l\u00e0 di ogni regola teatrale e grammaticale.\nBerlino dopo la fine della prima guerra mondiale divenne un centro culturale fervente e il gruppo dadaista, riunito intorno alla rivista \"Der Dada\", introdusse il suo spirito caustico e iconoclasta. Anche Colonia e Hannover furono centri dadaisti molto importanti.\nTra gli scrittori dadaisti si possono citare John Heartfield (1891-1968), Hugo Ball (1886-1927) e Richard Huelsenbeck (1892-1974).\nNeue Sachlichkeit (intorno 1925).\nLa \"Nuova oggettivit\u00e0\" (\"Neue Sachlichkeit\") ebbe punti di contatto con il Realismo e con il Naturalismo. In reazione al soggettivismo e al pathos tipico dell'Espressionismo gli artisti di questo movimento, disillusi e rassegnati a causa del tragico dopoguerra tedesco, cercarono di rappresentare la realt\u00e0 con amara acutezza, con lucidit\u00e0 descrittiva sobria e distaccata.\nLa \"Nuova oggettivit\u00e0\" si distinse tuttavia dal Realismo, in quanto conserv\u00f2 una certa componente emotiva, tipica della tradizione culturale tedesca: \u00e8 per questa componente che alcuni particolari vengono accentuati all'estremo ed intensificati espressivamente.\nSecondo questi scrittori, la concezione espressionista del poeta come guida era stata vanificata dal mondo moderno e dal progresso tecnologico.\nLe tematiche fondamentali delle loro opere risultarono le difficolt\u00e0 e le caratteristiche dell'uomo comune, del cittadino, del reduce, dell'operaio.\nTra gli autori principali di questo movimento letterario si possono citare Hans Fallada (1893-1947), Erich Maria Remarque (1898-1970), Emil Ludwig (1881-1948) e Hermann Kesten (1900-1996).\nLetteratura tedesca durante il periodo nazista (1933-1945).\nExilliteratur.\nLa letteratura dell'esilio o \"Exilliteratur\"/\"Emigrantenliteratur\" \u00e8 la letteratura degli scrittori che furono costretti ad andare in esilio dal proprio Paese.\nIl termine \"Exilliteratur\" \u00e8 un termine scientifico. Mentre \"Emigration\" significa il cambiamento della residenza da un Paese all'altro. Il termine \u00e8 usato anche per indicare le opere di \"verbotene Literatur\" che erano pubblicate nei \"Exilverlagen\", anche se lo scrittore decide di rimanere nel proprio paese, cio\u00e8 non emigra.\nNel XX secolo la letteratura dell'esilio diventa un fenomeno mondiale. Europa, America Latina, Asia e Africa sono i luoghi principale della emigrazione degli scrittori dell'epoca.\nLa \"deutsche Exilliteratur\" emerge negli anni 1933\u20131945 come la \"Literatur der Gegner des Nationalsozialismus\". Tutto \u00e8 iniziato il 10 maggio 1933 con l'incenerimento dei libri. I centri di emigrazione diventano Parigi, Amsterdam, Stoccolma, Zurigo, Praga, Mosca, New York e Messico. Gli scrittori dell'esilio furono Bertolt Brecht (1898-1956), Hermann Broch (1886-1951), Heinrich Mann (1871-1950), Klaus Mann (1906-1949), Thomas Mann, Robert Musil (1880-1942), Erich Maria Remarque, Anna Seghers (1900-1983), Hermann Hesse (1877-1962) e altri.\nInnere Emigration.\nLa letteratura della \"Innere Emigration\" (Emigrazione interna) nacque per merito degli scrittori che restarono in Germania negli anni del nazismo, pur non aderendo al regime nazionalsocialista.\nTra gli esponenti di questa letteratura vanno citati Ernst Wiechert (1887-1950), che critic\u00f2 la politica culturale del regime e sub\u00ec maltrattamenti fino alla fine della seconda guerra mondiale, Reinhold Schneider (1903-1958), che si oppose al nazionalsocialismo e paragon\u00f2 lo sterminio degli indios con la persecuzione nazista degli ebrei, Gertrud von Le Fort (1876-1971), che approfond\u00ec nei suoi scritti la storia del Cristianesimo e i pregi del cattolicesimo, Werner Bergengruen (1892-1964), che nelle sue opere augurava il raggiungimento di una pace sociale, Elisabeth Langg\u00e4sser (1899-1950), che si caratterizz\u00f2 per il suo misticismo impreziosito da metafore e simbolismi, Hans Fallada (1893-1947), che riusc\u00ec ad ingannare perfino Joseph Goebbels ottenendone il \"patrocinio\" pur non aderendo mai al nazionalsocialismo.\nLetteratura tedesca dopo la seconda guerra mondiale (1945-1989).\nTr\u00fcmmerliteratur o Kahlschlagliteratur (1945-1950).\nLa \"Tr\u00fcmmerliteratur\", cio\u00e8 \"letteratura delle macerie\", \u00e8 un movimento letterario sviluppatosi in Germania immediatamente dopo la fine della seconda guerra mondiale grazie all'opera di un gruppo di scrittori che, dopo il buio del periodo nazista, vuole ridare nuova linfa alla cultura tedesca e costruirla direttamente sulle macerie, materiali, morali e spirituali, che la guerra aveva lasciato dietro di s\u00e9.\nLa Tr\u00fcmmerliteratur \u00e8 l'espressione di una generazione che ha conosciuto la guerra e che dalle sue macerie vuole ripartire, ma senza dimenticare.\nL'epoca della Tr\u00fcmmerliteratur \u00e8 di breve durata: la si pu\u00f2 collocare in un periodo di tempo che va dal '45 all'inizio degli anni '50. Non poteva essere altrimenti: all'inizio degli anni '50 la Germania ha gi\u00e0 iniziato la propria ricostruzione. All'Ovest si percepiscono gi\u00e0 i primi segni di una ripresa economica grazie anche agli aiuti americani, mentre l'Est viene sempre pi\u00f9 inglobato nell'area di influenza sovietica.\nNonostante la sua breve durata, la Tr\u00fcmmerliteratur costituisce un momento fondamentale della cultura tedesca della seconda met\u00e0 del Novecento, in quanto ha posto le basi per una rinascita culturale e per la formazione di una nuova generazione di intellettuali. Per molti di loro, l'esperienza della Tr\u00fcmmerliteratur \u00e8 il punto di partenza della propria vicenda letteraria personale.\nTra gli esponenti pi\u00f9 rappresentativi di questo movimento si possono citare Wolfgang Borchert (1921-1947), G\u00fcnter Eich (1907-1972) e Heinrich B\u00f6ll (1917-1985).\nLetteratura nella Repubblica Federale Tedesca.\nNel secondo dopoguerra gli scrittori convenirono che era giunta l'ora di ripartire da zero, riflettendo ed approfondendo ci\u00f2 che era accaduto durante gli ultimi decenni.\nIl Gruppo 47 diede ampio spazio anche alla sperimentazione oltrech\u00e9 alla denuncia e alle indagini sociopolitiche sia del recente passato sia del presente.\nIl gruppo fu guidato da Hans Werner Richter (1908-1993), Wolfdietrich Schnurre (1920-1989) e Alfred Andersch (1914-1980), che incentrarono le loro opere sul regime nazista e sul secondo dopoguerra.\nHeinrich B\u00f6ll fu uno dei pi\u00f9 autorevoli e conosciuti aderenti al Gruppo 47 con la sua denuncia dei regimi autoritari.\nAnche Martin Walser (1927) evidenzi\u00f2 il suo scetticismo sulla situazione sociopolitica della Repubblica Federale di Germania, mentre G\u00fcnter Grass (1927-2015) punt\u00f2 il dito, con uno stile sperimentale, sul militarismo tedesco.\nNella poesia si distinsero G\u00fcnther Eich (1907-1972) con il suo misticismo romantico, Nelly Sachs (1891-1970) con le sue descrizioni spirituali del popolo ebraico e Paul Celan (1920-1970) con il suo profondo ermetismo.\nArno Schmidt (1914-1979) fu un innovatore nella prosa con l'utilizzo del flusso di coscienza derivato da James Joyce (1882\u20131941) e del decostruzionismo.\nNella drammaturgia, grazie a Peter Weiss (1916-1982) e a Rolf Hochhuth (1931), si diffuse in Germania il teatro documentario con tendenze realistiche.\nNegli ultimi decenni sono da ricordare le esperienze e le opere del Gruppo 61, diretto da Max von der Gr\u00fcn (1926), con la sua letteratura operaia; i contatti e le relazioni tra il movimento studentesco di protesta del sessantotto e gli scrittori, ben esemplificati da G\u00fcnter Wallraff (1942); i drammi polemici e indagatori di Rainer Werner Fassbinder (1945-1982).\nInoltre si afferma la letteratura per ragazzi con il romanzo La storia infinita (1979) dello scrittore Michael Ende.\nLetteratura nella Repubblica Democratica Tedesca.\nLa letteratura della RDT nel primo dopoguerra segu\u00ec le tendenze umanistiche e socialistiche e venne realizzata soprattutto dagli scrittori che rientrarono in patria dopo l'esilio, tra i quali Brecht e Anna Seghers. Successivamente emersero autori che si interessarono prevalentemente della situazione politica del Paese mostrando spesso contrariet\u00e0 nei confronti del regime.\nJohannes Bobrowski (1917-1965) sottoline\u00f2 nelle liriche la sua condizione di tedesco della Masuria, cio\u00e8 di una regione contesa storicamente tra i tedeschi e i polacchi.\nHeiner M\u00fcller (1929-1995) nelle sue opere teatrali mise in scena le problematiche sociali ricorrendo a temi mitologici emblematici.\nVolker Braun (1939) approfond\u00ec i rapporti tra il modo di produzione socialista, i sentimenti e le aspirazioni dei singoli cittadini.\nWolf Biermann (1936) e G\u00fcnter Kunert (1929) criticarono il regime della RDT utilizzando la musica e con un linguaggio metaforico.\nSarah Kirsch (1935-2013) utilizz\u00f2 un'atmosfera e un linguaggio magico della natura, invece Christa Wolf (1929-2011) analizz\u00f2 l'incerta pace nel mondo e l'emarginazione femminile.\nUwe Johnson (1934\u20131984) esamin\u00f2 profondamente la transizione dal regime nazista a quello stalinista.\nLetteratura in Svizzera.\nGli autori svizzeri pi\u00f9 apprezzati e pi\u00f9 popolari del Novecento sono Max Frisch (1911-1991) e Friedrich D\u00fcrrenmatt (1921-1990); il primo scrisse romanzi e opere drammaturgiche incentrate sulla tematica dell'identit\u00e0 in una societ\u00e0 in rapida trasformazione e con i valori tradizionali in crisi.\nD\u00fcrrenmatt fu soprattutto un drammaturgo conosciuto per le sue satire e parodie indirizzate all'etica e alla morale del suo Paese. Lo scrittore critic\u00f2 la societ\u00e0 contemporanea per l'importanza attribuita all'economia.\nLetteratura in Austria.\nTra i primi scrittori austriaci celebri si pu\u00f2 menzionare il commediografo Joachim Perinet (1765-1816), che si mise in evidenza a Vienna per le sue parodie e le sue farse magiche.\nDurante il nazismo quasi tutti gli scrittori andarono in esilio e nel secondo dopoguerra si diffuse sia l'aspirazione di recuperare la tradizione culturale e letteraria austriaca sia la necessit\u00e0 di analizzare la recente storia politica degli ultimi quindici anni.\nIngeborg Bachmann (1931-1973) si sofferm\u00f2 sulla funzione primaria della poesia di redenzione da uno stato di violenza individuale e sociale.\nThomas Bernhard (1931-1989) riprese lo stile della reiterazione sperimentale di Stifter per esprimere sia il pessimismo sia la speranza di un riscatto morale e sociale grazie alla letteratura.\nPeter Handke (1942) si avvicin\u00f2 alla letteratura paesana (\"Dorfgeschichte\") descrivendo le conseguenze dell'introduzione del consumismo in provincia.\nJohannes Urzidil (1896-1970) spazi\u00f2 dall'Espressionismo ai romanzi d'ambiente impreziositi di umorismo.\nIlse Aichinger (1921-2016) approfond\u00ec gli eventi tragici dei campi di concentramento e ader\u00ec al Gruppo 47.\nCorrenti letterarie della letteratura tedesca.\nCorrenti letterarie della letteratura tedesca"}
{"id": "131045", "revid": "1442080", "url": "https://it.wikipedia.org/wiki?curid=131045", "title": "Anna di Danimarca", "text": "Era figlia del re Federico II di Danimarca e Norvegia e di Sofia di Meclemburgo-G\u00fcstrow. Anna spos\u00f2 Giacomo a quattordici anni e gli diede tre figli che sopravvissero all'infanzia, tra cui il futuro Carlo I d'Inghilterra. Mostr\u00f2 di avere carattere e forza di volont\u00e0 sufficienti per usare le dissidenze politiche in Scozia nei suoi conflitti personali con il marito in merito alla custodia del figlio Enrico Federico, principe di Galles. All'inizio parve che Anna e Giacomo si amassero, ma gradualmente il rapporto si deterior\u00f2 portandoli a vivere separati, anche se un certo grado di affetto e di mutuo rispetto sopravvisse.\nIn Inghilterra Anna prefer\u00ec disinteressarsi alle lotte politiche e dedicarsi al patrocinio delle arti, costruendo una magnifica corte e arrivando ad ospitare uno dei salotti letterari pi\u00f9 invidiati d'Europa. Dal 1612 la salute di Anna cominci\u00f2 a deperire ed ella si ritir\u00f2 gradualmente dalla vita di corte. Nonostante sia stato riportato che fosse di fede protestante al momento della sua morte, vi sono delle prove che indicano che a un certo punto si sia convertita al Cattolicesimo.\nBiografia.\nPrimi anni.\nAnna nacque nel 1574 nel castello di Skandenborg, Danimarca: le date di nascita e di morte sono variamente registrate e quelle qui sopra riportate sono quelle incise sulla sua tomba. La sua nascita non fu ben accolta dal padre Federico II di Danimarca, che stava cercando disperatamente di avere un figlio maschio. Sua moglie Sofia di Meclemburgo-G\u00fcstrow era comunque appena diciassettenne e tre anni dopo diede alla luce Cristiano, futuro re.\nAnna venne mandata con la sorella maggiore Elisabetta a G\u00fcstrow, perch\u00e9 fossero cresciute dai nonni Ulrico III di Meclemburgo-G\u00fcstrow ed Elisabetta di Danimarca. La corte dei nonni era molto diversa da quella paterna: nella corte di Federico c'erano pranzi principeschi, scorrevano grandi quantit\u00e0 di vino e i costumi erano alquanto liberi (prova ne fossero i continui tradimenti di Federico alla moglie), presso la corte tedesca Anna ed Elisabetta trovarono invece un'atmosfera pi\u00f9 sobria e frugale. Anche il fratello Cristiano le raggiunse, ma nel 1579 il Consiglio privato chiese ed ottenne che i tre tornassero a casa.\nAlla corte paterna Anna crebbe comunque felice grazie all'interessamento della madre, che provvide ad allevare i figli personalmente pur tra una malattia e l'altra. Furono molti i pretendenti che si fecero avanti per sposare le principesse danesi, incluso fra questi Giacomo I d'Inghilterra, che guardava con occhio favorevole alla Danimarca, paese religiosamente riformato e potenziale alleato commerciale. All'inizio gli ambasciatori scozzesi puntarono su Elisabetta, ma Federico la fece fidanzare con Enrico Giulio di Brunswick-L\u00fcneburg, promettendo a Giacomo, se gli fosse piaciuta, la secondogenita Anna.\nLe nozze con il re di Scozia.\nNel 1588 Federico mor\u00ec e Sofia si trov\u00f2 in una posizione difficile perch\u00e9 il Consiglio privato voleva controllare da vicino il giovane Cristiano. Come organizzatrice di unioni comunque se la cav\u00f2 egregiamente, scavalc\u00f2 diversi punti critici circa la dote e nel luglio del 1586 Giacomo ed Anna si trovarono ufficialmente fidanzati. Si dice che Anna fosse molto coinvolta nel progetto delle proprie nozze e voci di corte riportarono quanto ella si dichiarasse innamorata del promesso sposo. Il fatto che Giacomo paresse preferire gli uomini alle donne le venne debitamente tenuto nascosto.\nQuale che fosse la verit\u00e0 circa i gusti sessuali di Giacomo, egli doveva sposarsi se voleva salvare la dinastia Stuart e nell'agosto del 1589 i due si sposarono per procura. La cerimonia si svolse al castello di Kronborg e George Keith, V conte Marischal (1553 circa-1623) fece da sostituto di Giacomo coricandosi simbolicamente con lei nel letto nuziale.\nAnna doveva quindi partire per la Scozia, ma una serie di disavventure la fecero attraccare sulle coste della Norvegia e da l\u00ec and\u00f2 a Oslo, insieme a Keith e agli ambasciatori danesi e scozzesi. Il 12 settembre uno di essi attracc\u00f2 a Leith ed inform\u00f2 Giacomo di essere stato separato dalla nave di Anna nel corso di una tempesta; il re preoccupato istitu\u00ec delle squadre di ricerca. In ottobre i danesi lasciarono il campo per l'arrivo dell'inverno e Giacomo part\u00ec personalmente per cercare la moglie insieme a una piccola flotta e alla fine arriv\u00f2 da lei a Oslo il 19 novembre.\nIl matrimonio \"de visu\" ebbe luogo proprio ad Oslo, il 23 novembre di quell'anno, con una cerimonia estremamente sfarzosa. Anna venne considerata da tutti come donna di grande bellezza e devozione, che avrebbe recato grande felicit\u00e0 al marito. Il 22 dicembre con seguito ridotto la coppia si rec\u00f2 al castello di Kronborg dove ricevettero le congratulazioni della regina Sofia, del principe Cristiano e dei suoi quattro reggenti. Nel mese di marzo si recarono quindi a Copenaghen per assistere alle nozze della sorella di Anna, Elisabetta, con Enrico Giulio di Brunswick-L\u00fcneburg, facendo infine ritorno in Scozia il 1\u00ba maggio. Cinque giorni dopo Anna fece il proprio ingresso trionfale ad Edimburgo in carrozza, mentre il marito la segu\u00ec a cavallo.\nAnna fu incoronata regina il 17 maggio 1590, nell'Holyrood Abbey - la prima ad essere incoronata in Scozia secondo il rito protestante - giurando di opporsi a tutte le superstizioni di stampo papista e a qualunque cerimonia o rituale contrarii alla parola di Dio Padre.\nDissidi per la custodia del principe di Galles.\nSecondo le fonti dell'epoca Giacomo era realmente infatuato della giovane sposa, ma questo sentimento svan\u00ec presto lasciando i due coniugi in disaccordo su diversi fronti, anche se nei primi anni di matrimonio pare che il re abbia trattato Anna con una certa pazienza ed affetto. Fra il 1593 e il 1595 Giacomo intrattenne una relazione con Anna Murray ed Anna stessa fu oggetto di qualche pettegolezzo.\nFin dall'inizio sub\u00ec una certa pressione perch\u00e9 desse alla Scozia e al re un erede, ma il 1591 e il 1592 passarono senza che Anna rimanesse incinta. Alcuni libelli di stampo presbiteriano iniziarono di nuovo a circolare adducendo chiacchiere sulla presunta omosessualit\u00e0 del re e si sussurrava anche che la regina non potesse avere figli. Fu quindi con grande gioia che Anna diede alla luce un maschio, il principe Enrico Federico il 19 febbraio 1594.\nSubito dopo la nascita del figlio Anna comprese che non avrebbe avuto molta voce in capitolo circa la crescita del bambino. Giacomo, infatti, aveva messo a capo della nursery la sua bambinaia, Helen Little, che us\u00f2 per Enrico la stessa culla in cui era stato il sovrano. Altro motivo di disaccordo fu la decisione del marito di porre il principe sotto la custodia di John Erskine, XVIII conte di Mar, presso il Castello di Stirling, in ottemperanza alle tradizioni scozzesi.\nNel tardo 1594 Anna inizi\u00f2 una furiosa lotta per il controllo sulla vita di Enrico, attirando alla sua causa diversi sostenitori, incluso il cancelliere John Maitland, I Lord Maitland di Thirlestane (1537-3 ottobre 1595). Nervoso per il punto cui sua moglie sarebbe potuta giungere pur di avere il figlio, Giacomo ordin\u00f2 formalmente a Mar di non consegnare il bambino a nessuno se non per suo ordine diretto e di non darlo alla regina nemmeno se lui stesso fosse morto. Anna quindi chiese che la questione fosse portata dinnanzi al Consiglio, ma Giacomo non volle sentirne parlare. In quel periodo i due discussero furiosamente tanto che Anna arriv\u00f2 spesso alle lacrime, sopraffatta dalla rabbia. In quello stesso periodo ebbe un aborto spontaneo. In seguito, almeno apparentemente, la regina abbandon\u00f2 la battaglia, ma il matrimonio suo e di Giacomo era rovinato pi\u00f9 o meno irreparabilmente.\nAnna ebbe un'occasione tardiva di ottenere la custodia del figlio nel 1603, quando Giacomo e Mar dovettero recarsi a Londra per assumere la corona inglese a seguito della morte di Elisabetta I d'Inghilterra, morta senza figli. Anche se incinta, Anna si diresse a Stirling insieme a un gruppo di nobili a lei fedeli con l'intento di prelevare il figlio, ormai di nove anni, che negli ultimi cinque aveva visto a stento; tuttavia la madre ed il fratello di Mar non le permisero che di portare con s\u00e9 pi\u00f9 di due attendenti per seguirla dentro il castello. L'ostinazione dei custodi di Enrico le provoc\u00f2 un tale accesso di rabbia che poco dopo abort\u00ec nuovamente.\nQuando Mar fece ritorno dicendole che Giacomo le ordinava di seguirlo in Inghilterra, ella gli comunic\u00f2 che non avrebbe obbedito a meno che non le venisse concessa la custodia del figlio. A quel punto Giacomo fu costretto a capitolare, anche se sottoline\u00f2 in una lettera a Mar il comportamento disobbediente della moglie come tipicamente femminile e ne sottoline\u00f2 l'estrema caparbiet\u00e0. Dopo una breve convalescenza lei ed Enrico si diressero debitamente verso sud ed il suo arrivo caus\u00f2 un certo clamore, tanto che quando arriv\u00f2 la corte era piena di nobili, uomini e donne, giunti per vederla. Era dall'epoca di Enrico VIII che l'Inghilterra non aveva una regina consorte.\nContrasti nella vita coniugale.\nNel corso degli anni i nobili notarono che c'erano frequenti dissidi fra Anna e Giacomo. Nel 1600 John Ruthven, III conte di Gowrie e suo fratello Alexander Ruthven vennero assassinati perch\u00e9 sospettati di voler rapire o assassinare il re e questo port\u00f2 come conseguenza il licenziamento delle loro sorelle Beatrix e Barbara dal posto di dame di compagnia della regina, che le teneva in altissima considerazione. A quel tempo la regina era incinta di cinque mesi e si rifiut\u00f2 di uscire dal letto se non le fossero state ridate le due damigelle e per due giorni si rifiut\u00f2 anche di mangiare. Giacomo alla fine riusc\u00ec a distrarla arruolando degli acrobati, ma la regina non cedette ed il suo appoggio alla famiglia Ruthven non pass\u00f2 inosservato. Nel 1602 Anna port\u00f2 di nascosto Beatrix Ruthven a Holyrood ed alla fine Giacomo cedette, accordando alla donna una pensione annuale di 200 sterline.\nUn altro scontro si ebbe nel 1613 quando Anna uccise per errore il cane preferito del marito durante una battuta di caccia: dopo la rabbia iniziale il re le don\u00f2 un diamante del valore di 2.000 sterline, in memoria dell'animale che si chiamava Jewel (gioiello).\nA Londra Anna cominci\u00f2 a costruire una corte cosmopolita e amava viverci, mentre Giacomo preferiva scappare in campagna ogni volta che poteva, andandosi a rifugiare nel suo casino di caccia a Royston (Hertfordshire). Il cappellano di Anna, Godfrey Goodman, scrisse che Giacomo era un uomo virtuoso, ma che c'era troppo poco in Anna perch\u00e9 egli le fosse devoto e sebbene l'amasse come un marito ama una moglie i due non potevano nemmeno vivere insieme.\nAnna and\u00f2 a vivere al Palace of Placentia e poi alla Somerset House, che ella ribattezz\u00f2 \"Denmark House\" e dal 1607 in poi i due raramente vissero insieme. Fino a quel momento la regina aveva partorito sette figli e aveva avuto almeno tre aborti e dopo essere a stento sopravvissuta alla nascita dell'ultima figlia nel 1606, che era poi morta quasi immediatamente, aveva deciso di non avere altri figli e questo potrebbe aver aperto ancora di pi\u00f9 il solco esistente fra i due coniugi.\nNel 1612 Enrico mor\u00ec, probabilmente di tifo, e nell'aprile successivo la principessa Elisabetta part\u00ec per Heidelberg per sposare Federico V Elettore Palatino: questi due eventi probabilmente indebolirono ulteriormente i gi\u00e0 fragili legami che univano la regina e il re. Anna fu duramente colpita dalla morte del figlio appena diciottenne tanto che l'ambasciatore veneziano venne avvisato di non porgerle le condoglianze, giacch\u00e9 ella non era in grado di sopportarne nemmeno la menzione. Da quel momento in avanti la salute di Anna cominci\u00f2 a declinare e si allontan\u00f2 gradatamente dalla vita di corte e l'ultimo \"masque\" cui partecip\u00f2 fu nel 1614. Anche la sua influenza su Giacomo svan\u00ec tanto che egli divenne apertamente dipendente dai suoi potenti favoriti.\nGiacomo aveva sempre avuto dei favoriti presso la corte, ma ora li incoraggiava ad assumere un ruolo attivo nel governo. Anna reag\u00ec in maniera del tutto differente rispetto ai due grandi favoriti che dominarono l'ultima met\u00e0 del regno del marito, Robert Carr, I conte di Somerset e George Villiers, I duca di Buckingham. Anna detest\u00f2 apertamente Carr, ma appoggi\u00f2 l'ascesa di Buckingham: il re lo nomin\u00f2 cavaliere nella camera della regina e Anna intrattenne con lui un'amichevole corrispondenza, soprannominandolo il suo \u201ccagnolino\u201d. Tuttavia la gloria di Buckingham segn\u00f2 la fine dell'importanza di Anna: la regina divenne sempre pi\u00f9 dimenticata e visse l'ultima parte della sua vita in relativa solitudine.\nL'incerta conversione.\nNumerose fonti indicano che uno dei motivi di contenzioso fra Anna e Giacomo furono questioni di ordine religioso. Al momento dell'incoronazione, per esempio, ella rifiut\u00f2 di ricevere l'Eucaristia secondo il rito anglicano. Anna era stata educata secondo i dettami del Luteranesimo, ma pare che a un certo punto si sia discretamente convertita al Cattolicesimo, una cosa che, se si fosse risaputa, avrebbe causato un certo imbarazzo per la Chiesa di Scozia e generato diversi sospetti in Inghilterra.\nQuando la regina Elisabetta era ancora in vita si era preoccupata di tale possibilit\u00e0 e le aveva inviato diversi messaggi, invitandola a non ascoltare i consigli dei papisti, e le chiedeva di inviarle i nomi di tutti coloro che avevano tentato di convertirla: Anna replic\u00f2 che non c'era bisogno di nessun nome, perch\u00e9 ogni sforzo era fallito. Anna tuttavia si attir\u00f2 le critiche della Chiesa di Scozia per aver tenuto con s\u00e9 Henrietta Gordon, moglie del cattolico esiliato George Gordon, I marchese di Huntly, in qualit\u00e0 di confidente. Dopo che Gordon fu riammesso in patria nel 1596, Anna fu definita atea dal ministro di Saint Andrews, che rimarc\u00f2 in un sermone quanto la regina fosse una donna per il quale il clero era obbligato a pregare per le dovute apparenze, ma che non v'era speranza che ne uscisse niente di buono.\nQuando la spia Anthony Standen fu scoperta nell'atto di consegnarle un rosario donatole da Papa Clemente VIII nel 1603, Giacomo lo fece arrestare e portare alla Torre di Londra, dove rimase per dieci mesi. Anna manifest\u00f2 un certo fastidio per il dono ricevuto, ma si assicur\u00f2 ugualmente che Standen venisse rilasciato.\nAl pari del marito anche Anna support\u00f2 due matrimoni cattolici per due dei suoi figli e nella sua corrispondenza con Maria Anna di Spagna ella manifest\u00f2 il desiderio che due frati fossero mandati a Gerusalemme a pregare per lei e Giacomo. Il papato stesso non fu mai del tutto sicuro delle tendenze religiose di Anna, tanto che Papa Paolo V nel 1612 mise in guardia uno dei suoi nunzi sull'incostanza della regina in materia di fede.\nLa morte.\nDal 1617 i periodi in cui Anna era malata incominciarono ad allungarsi sempre di pi\u00f9 e nel gennaio del 1619 ebbe inizio la sua ultima malattia. In quell'ultimo periodo Giacomo and\u00f2 a trovarla anche tre volte al giorno, mentre suo figlio Carlo scelse di dormire in una camera adiacente a quella della madre al palazzo di Hampton Court e le fu accanto nelle sue ultime ore. Anna mor\u00ec il 2 marzo 1619 all'et\u00e0 di quarantaquattro anni, probabilmente a causa di una forma di idropisia.\nLa regina venne sepolta nell'abbazia di Westminster il 13 marzo, ma la sua tomba and\u00f2 distrutta durante la Guerra civile inglese.\nDiscendenza.\nA Giacomo I Anna diede sette figli:"}
{"id": "131046", "revid": "110157", "url": "https://it.wikipedia.org/wiki?curid=131046", "title": "Greppen", "text": "Greppen (toponimo tedesco) \u00e8 un comune svizzero di 1\u00a0036 abitanti del Canton Lucerna, nel distretto di Lucerna Campagna, sul lago dei Quattro Cantoni."}
{"id": "131047", "revid": "110157", "url": "https://it.wikipedia.org/wiki?curid=131047", "title": "Rogaland", "text": "La contea di Rogaland (\"Rogaland fylke\" in norvegese) \u00e8 una contea norvegese situata nel sud-ovest del paese. Confina con le contee di Vestland, Vestfold og Telemark e Agder. La sua capitale \u00e8 Stavanger.\nInformazioni generali.\nPopolata dall'et\u00e0 della pietra, come prova la scoperta dello scheletro di un ragazzo di questo periodo, la contea fu denominata \"Rygjafylke\" all'epoca vichinga. Fino al momento della conquista da parte di Harald I, costitu\u00ec un piccolo regno indipendente.\nIl Rogaland \u00e8 una contea costiera e comprende numerose isole, la pi\u00f9 importante delle quali \u00e8 Karm\u00f8y. Stavanger \u00e8 la terza zona urbana della Norvegia, dopo Oslo e Trondheim.\nL'isola di Karm\u00f8y cela grandi giacimenti di rame: da qui fu estratto quello servito alla costruzione della statua della libert\u00e0 a New York negli Stati Uniti. Il Rogaland \u00e8 la contea pi\u00f9 importante del paese per lo sfruttamento del gas e del petrolio. A Stavanger hanno spesso luogo conferenze sul petrolio e l'ambiente.\nLa \u00ab Fattoria dell'et\u00e0 del ferro \u00bb, a Stavanger, \u00e8 la ricostruzione di un sito datato agli anni dal 350 al 500. La citt\u00e0 annovera anche un museo archeologico dedicato ai numerosi resti della storia antica del Rogaland. Un altro museo, detto la \u00ab Fattoria vichinga \u00bb, si trova a Karm\u00f8y.\nNella contea sono regolarmente organizzati una serie di festival culturali e congressi, come il \u00ab Festival della Musica da Camera \u00bb e il \u00ab Festival Maijazz \u00bb a Stavanger.\nComuni.\nLa contea di Rogaland \u00e8 suddivisa in 23 comuni (\"kommuner\"):"}
{"id": "131048", "revid": "466539", "url": "https://it.wikipedia.org/wiki?curid=131048", "title": "Telemark (contea)", "text": "La contea di Telemark (\"Telemark fylke\" in norvegese) era una contea norvegese situata nel sud del paese. Confinava con le contee di Vestfold, Buskerud, Hordaland, Rogaland e Aust-Agder. Il capoluogo amministrativo era Skien. Dal 1\u00ba gennaio 2020 le contee di Telemark e Vestfold sono state unite nella contea di Vestfold og Telemark.\nIl Telemark \u00e8 anche un distretto elettorale norvegese.\nGeografia.\nLa contea si trovava nel sud-est della Norvegia, e si stendeva dall'altopiano di Hardangervidda alla costa. La costa andava dal fiordo Langesundsfjorden fino al confine dell'Aust-Agder. Il paesaggio del Telemark, costituito da numerose colline e vallate, \u00e8 molto accidentato e vario.\nStoria.\nAll'inizio dell'era vichinga, e prima dell'avvento di Harald I, il Telemark formava un piccolo regno indipendente. La contea di Telemark nasce come feudo Bratsberg nel tardo Medioevo, durante l'unione della Norvegia con la Danimarca. Con l'introduzione della monarchia assoluta nel 1662 divenne una contea, fu ribattezzata Telemark nel 1919 e fu una contea fino al 2020, quando venne unita con la vicina contea di Vestfold. L'amministrazione della contea era nella citt\u00e0 portuale di Skien, che era nel primo periodo moderno la citt\u00e0 pi\u00f9 importante della Norvegia, insieme a Christiania.\nIl Telemark \u00e8 costituito da diverse regioni storiche distinte. Prende il nome dalla pi\u00f9 grande di esse, l'Upper Telemark, ma che storicamente era semplicemente chiamato Telemark. \"Telemark\" deriva da Thelir (\u00deilir in norvegese antico), ossia l'antica trib\u00f9 germanica settentrionale che lo abitava sin dal periodo delle migrazioni e durante l'et\u00e0 vichinga. La forma norrena del nome era \u00deelam\u01ebrk. Il primo elemento \u00e8 il caso genitivo plurale di \u00deilir mentre l'ultimo elemento \u00e8 mork ossia \"bosco, terra di confine, marca\".\nIl Telemark tradizionale (Upper Telemark) si trova nell'entroterra e comprende oltre i due terzi dell'ex contea, e sia in epoca medievale che in seguito era la regione della Norvegia con gli agricoltori pi\u00f9 auto-proprietari, ha mantenuto la cultura norrena pi\u00f9 di qualsiasi altra regione norvegese. Cos\u00ec il popolo del Telemark fu spesso descritto durante il Medioevo e la prima era moderna come il pi\u00f9 violento della Norvegia. I dialetti dell'Upper Telemark sono anche i dialetti del norvegese pi\u00f9 vicini all'antico norreno. Gli agricoltori dell'Upper Telemark erano cos\u00ec caratterizzati da un forte conservatorismo e credenza nei loro valori tradizionali che sfidavano spesso le autorit\u00e0 centrali della Danimarca-Norvegia. L'Upper Telemark, tradizionalmente, non ha citt\u00e0.\nIl Grenland e il fiordo di Skien sono invece regioni pi\u00f9 pianeggianti, situate vicino o sulla costa. Storicamente Grenland si riferiva a quello che oggi viene chiamato Midt-Telemark, ma nel tempo il nome Grenland \u00e8 venuto a riferirsi all'area del fiordo di Skien. Quest'ultima \u00e8 tradizionalmente caratterizzata dalle sue citt\u00e0 e dal suo coinvolgimento nella navigazione e nel commercio. Include anche diverse propriet\u00e0 e tenute agricole pi\u00f9 grandi, oltre all'industria. La cultura e la struttura sociale sono pi\u00f9 urbane e pi\u00f9 influenzate dal contatto con l'Europa continentale. La citt\u00e0 pi\u00f9 importante della regione, Skien, era storicamente una delle citt\u00e0 pi\u00f9 importanti della Norvegia, anche se la sua importanza \u00e8 diminuita dopo le guerre napoleoniche. Il drammaturgo Henrik Ibsen era originario di Skien e molte delle sue opere sono ambientate in luoghi che ricordano la citt\u00e0 e l'area.\nL'Upper Telemark, in particolare Kviteseid, \u00e8 noto come il luogo di nascita dello sci come uno sport moderno. Sondre Norheim, l'inventore dello sci moderno (il telemark, detto anche \"sci a tallone libero\"), \u00e8 nato nel Telemark. Telemark \u00e8 anche noto come il centro del movimento \"Bunad\". Il Telemark ha pi\u00f9 edifici d'epoca medievale di ogni altra regione norvegese. Lo stemma del Telemark (1970) raffigurava un vecchio tipo di ascia da battaglia, significativa per l'ex-contea.\nPopolazione.\nI maggiori centri abitati sono Skien, Porsgrunn, Notodden, Rjukan e Krager\u00f8. Altri luoghi importanti sono le citt\u00e0 di Stathelle, Ulefoss, Brevik, Langesund, B\u00f8 e Fyresdal.\nComuni.\nLa contea di Telemark era suddivisa in 18 comuni (\"kommuner\"):"}
{"id": "131049", "revid": "1318658", "url": "https://it.wikipedia.org/wiki?curid=131049", "title": "S\u00f8r-Tr\u00f8ndelag", "text": "La contea di S\u00f8r-Tr\u00f8ndelag (\"S\u00f8r-Tr\u00f8ndelag fylke\" in norvegese) fu una contea norvegese fino al 1\u00ba gennaio 2018, data in cui venne riunita al Nord-Tr\u00f8ndelag, situate entrambe nel centro del paese. La nuova contea prese semplicemente il nome di Tr\u00f8ndelag. Confinava con le contee di Nord-Tr\u00f8ndelag, M\u00f8re og Romsdal, Oppland e Hedmark. La sua capitale era Trondheim, capitale anche della nuova contea unita.\nInformazioni generali.\nNome.\nIl nome S\u00f8r-Tr\u00f8ndelag \u00e8 stato adottato nel 1919. Significa \"(la parte) sud (del) Tr\u00f8ndelag\".\nFino al 1919 il nome della contea era S\u00f8ndre Trondhjems \"amt\". Il significato di questo nome era \"(la parte) sud (del) Trondhjems \"amt\"\" (il vecchio Trondhjems \"amt\", creato nel 1662, fu diviso nel 1804. Trondhjem \u00e8 la vecchia forma di Trondheim).\nIl S\u00f8r-Tr\u00f8ndelag ospita la storica citt\u00e0 mineraria di R\u00f8ros, inserita nella lista dei siti patrimonio dell'umanit\u00e0 dell'UNESCO nel 1980.\nStemma.\nLo stemma era di epoca moderna (1983) - ma aveva radici antiche: era il sigillo di Gaute Ivarsson, arcivescovo di Trondheim dal 1475 al 1510.\nGeografia.\nLa contea di S\u00f8r-Tr\u00f8ndelag era composta da 25 comuni e aveva una superficie totale di 18.848 chilometri quadrati. Trondheim era la citt\u00e0 pi\u00f9 grande e il centro amministrativo della contea.\nL'ampio e lungo Trondheimsfjord \u00e8 al centro di questa ex contea, sebbene le aree costiere si estendano leggermente pi\u00f9 a nord. Le catene montuose Dovrefjell e Trollheimen si trovano a sud, mentre la penisola di Fosen si trova a nord del fiordo. La montagna pi\u00f9 alta \u00e8 la Storskrymten, alta 1.985 metri. Il suo fiume pi\u00f9 lungo \u00e8 l'Orkla, che attraversa Tr\u00f8ndelag ed Hedmark.\nMolti dei migliori fiumi di salmone in Europa si trovano nella contea, i pi\u00f9 grandi e famosi sono Gaula ed Orklaelva.\nAree protette.\nIl parco nazionale Dovrefjell-Sunndalsfjella, il parco nazionale Forollhogna, il parco nazionale Skarvan og Roltdalen e il parco nazionale Femundsmarka si trovano, completamente o parzialmente, nella contea.\nStoria.\nCi sono stati insediamenti umani per migliaia di anni in questa regione (vedi anche culture di N\u00f8stvet e Lihult e cultura della ceramica cordata). La fertile pianura al confine con il Trondheimsfjord era probabilmente il centro di potere pi\u00f9 importante nell'era vichinga. L'Oretinget era una sala delle assemblee situata lungo il fiume Nid a Trondheim che serviva da luogo di incoronazione per i re vichinghi come Harald I di Norvegia e suo figlio Haakon I il Buono. Nidaros (l'antico nome di Trondheim) fu la capitale della Norvegia durante l'era vichinga fino all'inizio del XIII secolo.\nTrondheim fu la sede dell'arcivescovo per diversi secoli e un'importante meta di pellegrinaggio dopo la morte di Sant'Olav nel 1030.\nR\u00f8ros, nella parte sud-orientale della contea, \u00e8 una citt\u00e0 mineraria ben conservata su un altopiano ed \u00e8 patrimonio mondiale dell'UNESCO.\nPopolazione.\nNella contea \u00e8 parlato il dialetto norvegese Tr\u00f8ndersk.\nEconomia.\nL'estrazione mineraria a R\u00f8ros e L\u00f8kken a Meldal \u00e8 durata per circa 300 anni e la Thamshavnbanen, la vecchia ferrovia elettrica da Orkdal a L\u00f8kken, \u00e8 ancora utilizzabile. I fuochi costanti usati per rompere la roccia nelle miniere richiedevano enormi quantit\u00e0 di legna da ardere e le foreste montane sull'altopiano vicino a R\u00f8ros non si sono ancora completamente ripristinate. Lungo la costa, la pesca \u00e8 sempre stata importante. L'agricoltura era ed \u00e8 ancora importante in tutta l'ex contea, con l'agricoltura pi\u00f9 economicamente importante che si svolge nelle fertili valli di pianura, come a Melhus, Orkdal, Skaun, Midtre Gauldal, Malvik e Trondheim, ma anche vicino alla costa esterna, come in \u00d8rland e Rissa. La citt\u00e0 di Trondheim \u00e8 sempre stata al centro di quest'area, con funzioni amministrative, nonch\u00e9 industriali basate sui prodotti agricoli e, pi\u00f9 recentemente, istruzione, imprese high-tech e assistenza sanitaria.\nInfrastrutture e trasporti.\nL'ex contea di S\u00f8r-Tr\u00f8ndelag \u00e8 attraversata dalle strade europee E06 (che passa per Oslo, Trondheim e arriva fino a Kirkenes, nel Finnmark) ed E39 (che la connette alla contea di M\u00f8re og Romsdal), ha due aeroporti (a R\u00f8ros e ad \u00d8rland), treni che connettono Trondheim ad Oslo, Bod\u00f8, R\u00f8ros e Steinkjer in Norvegia e a Storlien in Svezia.\nL'Hurtigruten effettua fermate giornaliere da met\u00e0 mattinata a Trondheim in entrambi i viaggi verso nord e sud, oltre a barche pi\u00f9 piccole per pendolari che collegano la citt\u00e0 con localit\u00e0 minori.\nComuni.\nLa contea di S\u00f8r-Tr\u00f8ndelag era suddivisa in 25 comuni (\"kommuner\"):"}
{"id": "131051", "revid": "767487", "url": "https://it.wikipedia.org/wiki?curid=131051", "title": "Sogn og Fjordane", "text": "La contea di Sogn og Fjordane (\"Sogn og Fjordane fylke\" in norvegese) era una contea norvegese situata nell'ovest del paese. Confinava con le contee di M\u00f8re og Romsdal, Oppland, Buskerud e Hordaland. La sua capitale era Leikanger, mentre la citt\u00e0 pi\u00f9 grande era F\u00f8rde.\nIl 1\u00ba gennaio 2020 \u00e8 stata unita con la contea di Hordaland, formando la contea del Vestland, nella regione del Vestlandet.\nInformazioni generali.\nNome.\nIl nome Sogn og Fjordane \u00e8 stato creato nel 1919; una traduzione letterale \u00e8: \"Sogn e i fiordi\". Il primo elemento \u00e8 il nome della regione di Sogn, situata nella parte meridionale della contea. L'ultimo elemento \u00e8 il plurale di fiordo, riferito alle due regioni della contea chiamate Nordfjord e Sunnfjord nella parte settentrionale e centrale della contea.\nPrima del 1919, il nome della contea era Nordre Bergenhus \"amt\" che significava \"(la parte) nord (del) Bergenhus \"amt\"\" (il vecchio Bergenhus \"amt\", creato nel 1662, fu diviso in due parti, settentrionale e meridionale, nel 1763).\nStemma.\nLo stemma di Sogn og Fjordane fu concesso il 23 settembre 1983. Lo stemma mostrava la disposizione geografica della contea: tre grandi fiordi blu che sporgono nella terra di colore bianco. I tre fiordi rappresentano le tre regioni della contea. Quasi tutti i villaggi e le citt\u00e0 sono situate lungo uno di questi fiordi.\nDistretti tradizionali.\nLa contea era tradizionalmente suddivisa in tre distretti: il Sogn, il Sunnfjord e il Nordfjord. Il Sogn racchiude il Sognefjord, un fiordo lungo 204 chilometri.\nGeografia.\nIl Sogn og Fjordane \u00e8 essenzialmente rurale, e la sua popolazione ridotta e dispersa. Ospita il maggior ghiacciaio norvegese, lo Jostedalsbreen, ed il lago pi\u00f9 profondo, l'Hornindalsvatnet. Nei monti Jotunheimen, si trova infine la quarta cascata del Paese per altezza, la Vettisfossen, che raggiunge un dislivello di 275 metri. Approfittando di tale manna turistica, dei battelli da crociera attraversano i fiordi della contea per tutta l'estate. In questa contea si trova inoltre il tunnel di L\u00e6rdal, la galleria stradale pi\u00f9 lunga del mondo.\nBench\u00e9 il Sogn og Fjordane disponga di alcune industrie, specialmente nel settore dell'energia idroelettrica e dell'alluminio, la contea rimane innanzitutto agricola.\nStoria.\nLa contea era costituita da due contee storiche: Firdafylke (ora la regione di Fjordane; Nordfjord-Sunnfjord) e Sygnafylke (ora la regione di Sogn). Entrambi si formarono nel Medioevo sotto il governo del Gulating. Vennero fusi con Hordafylke (ora Hordaland) e Sunnm\u00f8rafylke (ora Sunnm\u00f8re) per formare il Bergenhus \"len\" nel tardo Medioevo. La Bergenhus \"len\" era una delle quattro \"len\" della Norvegia, e veniva amministrata dalla fortezza di Bergenhus nella citt\u00e0 di Bergen.\nIl 19 febbraio 1662, un decreto reale cambi\u00f2 il nome in Bergenhus \"amt\". La regione di Sunnm\u00f8re fu trasferita a Romsdalen nel 1689. Pi\u00f9 tardi, nel 1763, l\"'amt\" fu divisa a met\u00e0 creando Nordre e S\u00f8ndre Bergenhus (Bergenhus settentrionale e meridionale). Successivamente, il 1\u00ba gennaio 1919, Nordre Bergenhus \"amt\" fu ribattezzato Sogn og Fjordane \"fylke\" (contea) durante un periodo di tempo in cui molti nomi di localit\u00e0 in Norvegia furono cambiati.\nInfrastrutture e trasporti.\nLa viabilit\u00e0 \u00e8 resa pi\u00f9 difficile dai fiordi e delle montagne. I fiordi devono essere attraversati da traghetti o circondati, spesso con grandi deviazioni. Ci sono quattro aeroporti nell?ex contea, nelle localit\u00e0 di Flor\u00f8, F\u00f8rde, Sandane e Sogndal. C'\u00e8 solo una stazione ferroviaria, a Fl\u00e5m.\nPunti d'interesse.\nNell'ex contea di Sogn og Fjordane sono presenti due siti patrimonio dell'umanit\u00e0 UNESCO:\nComuni.\nLa contea di Sogn og Fjordane era suddivisa in 26 comuni (\"kommuner\"):\nAree naturali.\nNell'ex contea si trova il Parco nazionale Jostedalsbreen e parti del Parco nazionale Jotunheimen e del Parco nazionale Breheimen."}
{"id": "131052", "revid": "1963777", "url": "https://it.wikipedia.org/wiki?curid=131052", "title": "Elfo", "text": "Un elfo (plurale: elfi) \u00e8 una creatura soprannaturale originatasi dalla mitologia e dal folklore germanico. Nelle culture medievali, gli elfi sembrano generalmente essere stati pensati come esseri dotati di poteri magici e di una bellezza soprannaturale, ambivalenti nei confronti della gente comune e capaci di aiutarli o ostacolarli. Tuttavia, i dettagli di queste credenze variano considerevolmente nel tempo, creando varianti sia nelle culture pre-cristiane che in quelle cristiane. La parola elfo si trova in tutte le lingue germaniche e sembra che originariamente significasse \"essere bianco\". Ricostruire il concetto iniziale di un elfo dipende in gran parte dai testi, scritti dai cristiani, in inglese antico e medio, tedesco medievale e antico norreno. Non vi \u00e8 dubbio che le credenze sugli elfi abbiano le loro origini prima della conversione al cristianesimo e la cristianizzazione associata dell'Europa nord-occidentale. Per questo motivo, la credenza negli elfi \u00e8 stata spesso etichettata come \"pagana\" e \"superstizione\" dal Medioevo fino ai recenti studi. Tuttavia, quasi tutte le fonti testuali sopravvissute sugli elfi sono state prodotte dai cristiani (siano essi monaci anglosassoni, poeti islandesi medievali, primi ballerini moderni, collezionisti di folclore del diciannovesimo secolo o persino autori fantasy del XX secolo). Le convinzioni attestate sugli elfi devono quindi essere intese come parte della cultura cristiana dei parlanti germanici e non semplicemente come reliquia della loro religione pre-cristiana.. Dopo l'et\u00e0 medievale, la parola elfo tese a diventare meno comune in tutte le lingue, venendo sostituito da termini nativi alternativi come \"zwerc\" (\"nano\") in tedesco, \"huldra\" (\"essere nascosto\") nelle lingue scandinave o termini presi in prestito come \"fata\" (derivato dal francese in tutte le lingue germaniche). Tuttavia, le credenze negli elfi persistettero nei primi periodi moderni, in particolare in Scozia e Scandinavia, dove gli elfi erano considerati persone magicamente potenti che vivono, di solito invisibili, al fianco delle comunit\u00e0 umane.\nNonostante ci\u00f2, sono rimasti associati a malattie e minacce sessuali. Ad esempio, un certo numero di ballate moderne nelle isole britanniche e in Scandinavia, originate nell'et\u00e0 medievale, descrivono elfi che tentano di sedurre o rapire personaggi umani. Con l'urbanizzazione e l'industrializzazione nel XVIII e XIX secolo, le credenze negli elfi diminuirono rapidamente (sebbene l'Islanda ebbe qualche tendenza a continuare a crederci). Tuttavia, dalla prima et\u00e0 moderna in poi, gli elfi iniziarono ad essere prominenti nella letteratura e nell'arte delle \u00e9lite istruite. Questi elfi letterari erano immaginati come piccoli esseri maliziosi, e \"il Sogno di una notte di mezza estate\" di Shakespeare rappresenta uno sviluppo chiave di questa idea. Nel diciottesimo secolo, gli scrittori romantici tedeschi furono influenzati da questa nozione dell'elfo e reimportarono la parola inglese \"elf\" nella lingua tedesca. Da questa cultura d'\u00e9lite romantica arrivarono gli elfi della cultura popolare emersi nel XIX e nel XX secolo. Gli \"elfi natalizi\" della cultura popolare contemporanea sono una tradizione relativamente recente, diffusasi verso la fine del diciannovesimo secolo negli Stati Uniti. Gli elfi sono entrati nel genere dell'High fantasy del XX secolo sulla scia di opere pubblicate da autori come J. R. R. Tolkien, che hanno divulgato di nuovo l'idea degli elfi come esseri antropomorfi di dimensioni umane.\nIn Sicilia nel contesto delle donas de fuera (streghe dalle sembianze di fate) sono presenti gli elfi, unica presenza in Italia e in Europa meridionale che accomuna la Sicilia al folclore e alla mitologia nordica delle isole britanniche.\nEtimologia.\nLa parola inglese \"elf\" deriva da un termine inglese antico pi\u00f9 spesso attestato come \"\u00e6lf\" (il cui plurale sarebbe stato * \"\u00e6lfe\"). Sebbene questa parola avesse una variet\u00e0 di forme in diversi dialetti dell'antica lingua anglosassone, queste convergevano sulla forma \"elf\" durante il periodo dell'inglese medio. Nell'inglese antico, per gli elfi femminili venivano usate forme separate (come \"\u00e6lfen\", a partire dal comune germanico * \"\u0251l\u03b2(i)innj\u014d\"). Tuttavia, durante il periodo del medio inglese, la parola elfo arriv\u00f2 abitualmente ad includere anche gli esseri femminili. I principali affini germanici medievali (parole di origine comune) dell'elfo sono \"alfr\" in nordico antico, \"alfar\" al plurale e \"Alp\" nell'alto tedesco, \"alp\u00ee\" al plurale, \"elp\u00ee\" (accanto a \"Elbe\" femminile). Queste parole devono essere state ereditate dal ceppo germanico comune, l'antenato della lingua inglese, tedesca e scandinava: le forme germaniche comuni devono essere state * \"\u0251l\u03b2i-z e \u0251l\u03b2\u0251-z\".\n\"* \u0251l\u03b2i-z ~ * \u0251l\u03b2\u0251-z\" \u00e8 generalmente considerato imparentato col latino \"albus\" ('bianco'); l'irlandese antico \"ailbh\u00edn\" (\"stormo\"); l'albanese \"Elb\" ('orzo'); il greco \"alphous\" ('bianco'; \u03b1\u03bb\u03c6\u03bf\u03cd\u03c2); l'islandese \"\u00e1lpt\" ('cigno'). Queste parole provengono tutte da una base indoeuropea \"albh\"-, e sembrano essere collegate all'idea di bianco. La parola germanica presumibilmente in origine significava \"persona bianca\", forse come eufemismo. Jakob Grimm pensava che il candore implicasse connotazioni morali positive e, annotando lo lj\u00f3s\u00e1lfar di Snorri Sturluson, suggeriva che gli elfi fossero divinit\u00e0 della luce. Ci\u00f2 non \u00e8 comunque scontato, i termini affini suggeriscono il bianco opaco anzich\u00e9 il bianco splendente e, dato che nei testi scandinavi medievali il candore \u00e8 associato alla bellezza, Alaric Hall suggerisce che gli elfi possono essere stati definiti \"i bianchi\" perch\u00e9 considerati belli. Ci\u00f2 denota un'etimologia completamente diversa, che rende l\"elfo\" affine con i \u1e5abhu, artigiani semi-divini nella mitologia indiana. Ci\u00f2 fu suggerito anche da Franz Felix Aldabert Kuhn, nel 1855. In questo caso, * \u0251l\u03b2i-z connota il significato di \"abile, inventivo, intelligente\" ed \u00e8 affine al termine latino \"labor,\" nel senso di \"lavoro creativo\". Sebbene spesso menzionata, questa etimologia non \u00e8 tuttavia ampiamente accettata.\nElfi in testi medievali e credenze popolari post-medievali.\nElfi come cause di malattia.\nI primi manoscritti superstiti che menzionano gli elfi in qualsiasi lingua germanica provengono dall'Inghilterra anglosassone. Le prove medievali inglesi hanno quindi attratto ricerche e dibattiti piuttosto ampi. Nell'inglese antico, gli elfi sono spesso citati nei testi medici che attestano la convinzione comune secondo cui essi potrebbero affliggere gli esseri umani e il bestiame con malattie: apparentemente per lo pi\u00f9 con insonnia, dolori interni e disturbi mentali. Il pi\u00f9 famoso dei testi medici \u00e8 il fascino metrico Wi\u00f0 f\u00e6rstice (\"contro un dolore lancinante\"), dalla raccolta del X secolo Lacnunga, ma la maggior parte delle attestazioni si trovano nel \"Bald's Leechbook\" and \"Leechbook III\". del X secolo. Questa idea continua anche nelle successive tradizioni della lingua inglese: gli elfi continuano ad apparire nei testi medici medi inglesi. Le credenze degli elfi che causavano malattie rimasero insistenti anche nella prima et\u00e0 moderna scozzese (XVI -XVIII secolo), dove essi erano considerati persone straordinariamente potenti che vivevano invisibilmente al fianco delle popolazioni rurali. Per questo vennero spesso menzionati nei processi di stregoneria della prima et\u00e0 moderna scozzese: molti testimoni nei processi sostenevano che avessero poteri curativi o, al contrario, di conoscere persone o animali resi malati dagli elfi. In tutte queste testimonianze, gli elfi vennero a volte associati con il soprannaturale, similmente agli incubus e in particolar modo agli Alp\nColpo dell'elfo.\nIn alcuni testi medici in inglese antico gli elfi sembrerebbero essere considerati come una malattia infettiva derivata dalle ferite causate dalle frecce. Nel ventesimo secolo, gli studiosi sostenevano spesso che le tipiche malattie causate dagli elfi fossero derivate da un \"elf-shot\" (letteralmente \"Tiro-elfo\" ma traducibile come \"Colpo dell'elfo\"), ma gli studi dagli anni '90 in poi suggeriscono che l'interpretazione secondo la quale gli elfi infliggessero malattie in questo modo potrebbe essere inesatta. Il dibattito sul significato di elf-shot \u00e8 ancora in corso.\nIl nome elf-shot in realt\u00e0 appare per la prima volta in un poema scozzese, \"Rowlis Cursing\", del 1500 circa, in cui \"elf-shot\" \u00e8 elencato in una serie di maledizioni da infliggere a dei ladri di polli. Il termine potrebbe non aver sempre denotato un proiettile reale: Shot poteva significare \"un dolore acuto\" quanto \"Proiettile\". Nella prima et\u00e0 moderna scozzese la parola \"elf-schot\" e altri termini come \"Elf-arrowhead\" sono stati talvolta usati per indicare teste di frecce neolitiche, seguendo la convinzione che esse fossero create dagli elfi. In alcuni processi di stregoneria, le persone affermavano che queste teste di frecce venissero usate nei rituali di guarigione e, occasionalmente, che le streghe (e forse anche gli elfi) le usassero per ferire la gente e il bestiame.\nDimensioni, aspetto e sessualit\u00e0.\nA causa dell'associazione degli elfi con la malattia, nel ventesimo secolo, la maggior parte degli studiosi immaginava che gli elfi nella tradizione anglosassone fossero esseri piccoli, invisibili, demoniaci, che causavano malattie con le frecce. Ci\u00f2 \u00e8 stato incoraggiato dall'immagine presente nel Salterio di Eadwine, che divenne molto popolare all'interno di questo contesto. Tuttavia, questo \u00e8 ora considerato un fraintendimento: l'immagine sembrerebbe essere un'illustrazione convenzionale delle frecce di Dio e dei demoni cristiani Piuttosto, un recente studio suggerisce che gli elfi anglosassoni, come gli elfi della Scandinavia o l'irlandese Sidhe fossero considerati grandi quanto persone. nel Medio inglese e nella prima et\u00e0 moderna scozzese, mentre apparvero ancora come causa di danno e pericolo, gli elfi vennero considerati chiaramente come esseri dalle dimensioni umane. Sono stati associati alle tradizioni romantiche cavalleresche medievali delle fate e in particolare all'idea di una regina delle fate. La propensione a sedurre o stuprare le persone divenne sempre pi\u00f9 importante per la narrativa. Intorno al XV secolo, data l'assidua convinzione comune, cominciarono ad apparire prove che gli elfi rubassero bambini umani sostituendoli con degli Changeling.\nAntichi testi norreni.\nLe prove della credenza negli elfi nella Scandinavia medievale al di fuori dell'Islanda sono molto scarse, ma le prove islandesi sono singolarmente ricche. Per molto tempo, le vedute sugli elfi nella mitologia norrena furono definite dalla Edda in prosa di Snorri Sturluson, che parla di svart\u00e1lfar, d\u00f6kk\u00e1lfar e lj\u00f3s\u00e1lfar (\"elfi neri\"/\"elfi oscuri\" e \"elfi di luce\"/\"Elfi lucenti\"). Tuttavia, queste parole sono attestate solo nell'Edda in prosa e nei testi basati su di esso, ed \u00e8 ora concordato che riflettano le tradizioni di nani, demoni e angeli, in parte mostrando la \"paganizzazione\" di una cosmologia cristiana appresa dall'Elucidario di Snorri. Gli studiosi della mitologia norvegese ora si concentrano sui riferimenti agli elfi nella poesia norrena, in particolare nell'Edda poetica. L'unico personaggio esplicitamente identificato come elfo nella poesia Eddaica classica, se esiste, \u00e8 V\u00f6lundr, il protagonista di V\u00f6lundarkvi\u00f0a. Tuttavia, gli elfi sono spesso citati nella frase allitterante \"\u00c6sir ok \u00c1lfar\" ('\u00c6sir o elfi') e le sue varianti. Questa era chiaramente una formula poetica ben stabilita, che indicava una forte tradizione di associare gli elfi al gruppo di dei noto come \"\u00c6sir\", o addirittura di suggerire che gli elfi e gli \u00c6sir fossero la stessa cosa. L'accoppiamento \u00e8 parallelo al poema antico inglese Wi\u00f0 f\u00e6rstice inoltre, nei versi degli Skaldic la parola elfo \u00e8 usata nello stesso modo delle parole per gli dei. Il diario di viaggio skaldico di Sigvatr \u00de\u00f3r\u00f0arson, Austrfarav\u00edsur, composto intorno al 1020, menziona un \u00e1lfabl\u00f3t (\"sacrificio degli elfi\") a Edskogen nell'attuale Svezia meridionale. Non sembra esserci una netta distinzione tra umani e dei; come gli \u00c6sir, quindi, gli elfi erano presumibilmente pensati come umani (antropomorfi) e esistenti in opposizione ai giganti norreni. Molti commentatori hanno anche sostenuto una sovrapposizione concettuale tra elfi e nani nella mitologia norrena, che potrebbe adattarsi alle tendenze delle prove medievali tedesche.\nCi sono prove che fanno supporre che il dio Freyr fosse associato agli elfi. In particolare, \u00c1lfheimr (letteralmente \"mondo degli elfi\") \u00e8 menzionato come dono per Freyr nel poema Gr\u00edmnism\u00e1l. Snorri Sturluson identific\u00f2 Freyr come uno dei Vanir. Tuttavia, il termine Vanir \u00e8 raro nei versi dell'Edda, e molto raro nei versi degli Skaldic, generalmente non \u00e8 pensato per apparire in altre lingue germaniche. Dato il legame tra Freyr e gli elfi, si \u00e8 pensato per molto tempo che \u00e1lfar e Vanir siano, pi\u00f9 o meno, parole diverse per lo stesso gruppo di esseri. Tuttavia, ci\u00f2 non \u00e8 accettato in modo uniforme. Un kenning (metafora poetica) per il sole, \u00e1lfr\u00f6\u00f0ull (letteralmente \"disco elfo\" ma anche \"Gloria degli elfi\"o \"Paradiso elfico\"), ha un significato incerto, ma \u00e8 in qualche modo indicativo di uno stretto legame tra elfi e il sole. Sebbene le parole abbiano un significato non ben definito, sembra abbastanza chiaro che V\u00f6lundr sia descritto come uno degli elfi in V\u00f6lundarkvi\u00f0a. Il suo atto pi\u00f9 importante nel poema \u00e8 quello di violentare B\u00f6\u00f0vildr, questo denota come il poema associ agli elfi a una minaccia sessuale per le ragazze. La stessa idea \u00e8 presente nelle due poesie Eddaiche post-classiche, influenzate dal romanzo cavalleresco o Lai bretone, K\u00f6tludraumur e Gullk\u00e1rslj\u00f3\u00f0. L'idea degli elfi come predatori sessuali si verifica anche nelle tradizioni successive della Scandinavia, e ci\u00f2 potrebbe essere una prima attestazione di una tradizione importante.\nElfi nel Fantasy moderno.\nL'immagine moderna degli Elfi del Piccolo Popolo rimandano quasi interamente alla rappresentazione artistica di Arthur Rackham. Alla fine degli anni Settanta, gli elfi diventano protagonisti dei visionari viaggi degli artisti Brian Froud e Alan Lee.\nCon il nascere della letteratura fantasy, gli elfi diventano perfetti protagonisti di racconti e romanzi. Un esempio di questo fenomeno \u00e8 la mitologia di John Ronald Reuel Tolkien, autore de \"Il Signore degli Anelli\", che descrive gli elfi come creature di bell'aspetto, con voci melodiose e cristalline, abili nella forgiatura delle spade, molto agili e immortali, riportando i canoni antichi nella narrativa. Essi invecchiano molto lentamente e rimangono d'aspetto florido e vigoroso dal raggiungimento dell'et\u00e0 adulta in poi, ma possono essere uccisi in battaglia, poich\u00e9 sono immortali ma non invulnerabili. Gli elfi continuano ad apparire in molti romanzi fantasy. Terry Brooks ne sceglie uno come protagonista del suo libro \"La spada di Shannara\", descrivendolo di struttura esile e di statura medio bassa, ma dotato di grande agilit\u00e0. Gli elfi rifiutano di imparare la magia dei maghi.\nL'immagine dell'elfo viene profondamente cambiata nei libri di J. K. Rowling, che nella saga di \"Harry Potter\" li descrive (Ispirandosi alla figura dei Brownie) come domestici al servizio dei maghi, piccoli, esili e dotati di innati poteri magici. In alcuni romanzi gli elfi vengono descritti anche come esseri simili alle fate. Christopher Paolini, nei suoi romanzi, riprende l'immagine dell'elfo come un essere di aspetto bellissimo, fisicamente molto pi\u00f9 forte di un uomo. Questo autore descrive gli elfi anche come esseri intriganti e affascinanti, ma talvolta ambigui (anche questa una caratteristica derivante dalla mitologia), pur non dimostrando aperta ostilit\u00e0 verso gli uomini.\nNei romanzi Fantasy di Margaret Weis e Tracy Hickman (\"Raistlin, l'alba del male\" - \"Raistlin, I fratelli in armi\" etc.) gli elfi hanno fattezze simili agli elfi descritti nei romanzi di Tolkien, quindi come creature alte e di bell'aspetto e con notevoli abilit\u00e0 nel combattimento, tuttavia non vengono loro attribuiti poteri magici. Al contrario, gli elfi che si avvicinano alle arti magiche del male sono definiti Elfi oscuri, sebbene la magia delle Vesti Bianche, positiva, sia consentita agli Elfi, ma solo se di casata reale o nobile. In questa saga compaiono inoltre i \"Mezzelfi\", creature nate dal connubio di umani con elfi. \nNei libri \"Le cronache del regno della fantasia\" di Geronimo Stilton, gli elfi vengono rappresentati come creature simili agli umani, e perci\u00f2 capaci di invecchiare e morire, tranne che per le orecchie a punta che li contraddistinguono.\nNella saga di Geralt di Rivia di Andrzej Sapkowski gli elfi vengono raffigurati di bell'aspetto e dominatori del mondo ma, in seguito all'arrivo degli umani, vittime di persecuzioni razziali e ghettizzati. Pertanto si former\u00e0 un gruppo di ribelli chiamato \"Scoia'tael\" che combatte gli umani.\nNella serie \"Mondo Disco\" di Terry Pratchett gli elfi sono esseri ostili e privi di empatia, provenienti da un'altra dimensione. Sono in grado di manipolare la mente delle persone e non sopportano il ferro. Hanno il ruolo di antagonisti nel libro \"Streghe di una notte di mezza estate\" e \"L'intrepida Tiffany e i piccoli uomini liberi\".\nNel gioco di ruolo online \"Vindictus\" gli elfi sono esseri alti, muscolosi e lenti, hanno una carnagione grigiastra e non indossano altro che uno straccio legato alla vita, trascinano una pesante clava che usano come arma.\nNel MMORPG World of Warcraft di Blizzard Entertainment gli elfi sono descritti come esseri alti, dalla carnagione che varia dal viola al bianco candido, incredibilmente longevi ed estremamente saggi, oltre che affini alla natura e alle arti magiche. Sono divisi in varie sotto-razze e, a seconda di quella a cui appartengono, possono essere incredibilmente spocchiosi e vanitosi, oppure estremamente dipendenti dalla magia, o anche razzisti nei confronti della maggior parte delle altre razze, specialmente nei confronti dei troll, dai quali discendono.\nAll'inizio del manga Elfen Lied ci si riferisce ai diclonius come \"elfi\".\nNel manga Drifters, gli elfi vengono rappresentati come esseri agili e longevi con le orecchie lunghe a punta; le creature del manga di Kohta Hirano sono anche fertili una sola volta all'anno.\nNell'omonima serie a fumetti francese gli elfi rivestono la parte di protagonisti della storia, ambientata nelle terre di Arran.\nNella saga letteraria del Mondo Emerso (nella sua parte conclusiva, ovvero la trilogia delle \"Leggende del Mondo Emerso\"), Licia Troisi descrive gli Elfi come esseri di alta statura, esili, dai capelli verdi e dagli occhi viola, grandi guerrieri; essi vivono nelle terre sconosciute al di l\u00e0 del Saar, il Grande Fiume che segna il confine occidentale del Mondo Emerso, in quattro citt\u00e0-stato. Sono i principali antagonisti, che invadono il Mondo Emerso per riconquistarlo (infatti, era la loro terra, che chiamavano \"Erak Maar\", prima che gli Uomini la invadessero)."}
{"id": "131053", "revid": "287204", "url": "https://it.wikipedia.org/wiki?curid=131053", "title": "Troms", "text": "La contea di Troms (\"Troms fylke\" in norvegese) \u00e8 stata una contea norvegese situata nel nord del paese fino alla sua unione con il Finnmark il 1\u00ba gennaio 2020. L'unione port\u00f2 alla nascita della contea di Troms og Finnmark. Confinava con le contee di Finnmark, Nordland, con la contea svedese di Norrbotten e con la regione finlandese della Lapponia. Il capoluogo era Troms\u00f8, la citt\u00e0 con pi\u00f9 di 50000 abitanti pi\u00f9 a nord del mondo.\nTutta la contea era a nord del circolo polare artico.\nInformazioni generali.\nNome.\nFino al 1919, la contea era nota come Troms\u00f8 \"amt\". Il 1\u00ba luglio 2006, il nome Sami settentrionale per la contea, \"Romsa\", ottenne lo status ufficiale insieme a \"Troms\".\nL'ex-contea e la citt\u00e0 di Troms\u00f8 prendono il nome dall'isola di Troms\u00f8ya su cui si trova (\"Trums\" in norreno). Esistono diverse teorie sull'etimologia di Troms. Diverse isole e fiumi in Norvegia hanno il nome Tromsa, e i nomi di questi probabilmente derivano dalla parola \"straumr\" che significa \"forte corrente\". Un'altra teoria sostiene che Troms\u00f8ya era originariamente chiamata Lille Troms\u00f8ya (Piccolo Troms\u00f8ya), a causa della sua vicinanza all'isola molto pi\u00f9 grande oggi chiamata Kval\u00f8ya, che secondo questa teoria era precedentemente chiamato \"Store Troms\u00f8ya\" a causa di una montagna caratteristica conosciuta come Tromma (\"il tamburo\"). Il nome della montagna in Sami, Rumbbu\u010dohkka, ha un significato identico e si dice che sia stata una montagna sacra per i Sami in epoca precristiana.\nSi presume che il nome Sami dell'isola, Romsa, sia un prestito dal norvegese - ma secondo le regole fonetiche della lingua sami il \"t\" iniziale \u00e8 scomparso dal nome.\nStemma.\nLo stemma della contea di Troms fu realizzato da Hallvard Tr\u00e6tteberg e adottato con risoluzione reale il 15 gennaio 1960. Simboleggia un grifone giallo su fondo rosso. Tr\u00e6tteberg scelse il grifone come carico araldico poich\u00e9 quell'animale era il simbolo del potente clan di Bjarne Erlingsson su Bjark\u00f8y nel XIII secolo.\nGeografia.\nL'ex contea di Troms si trova nella parte settentrionale della penisola scandinava. A causa della lunga distanza dalle aree pi\u00f9 densamente popolate del continente, questa \u00e8 una delle aree meno inquinate d'Europa. Il Troms ha una costa molto frastagliata che si affaccia sul Mare di Norvegia. Tuttavia, le isole grandi e montuose lungo la costa offrono un'eccellente via navigabile riparata all'interno. A partire dal sud, le isole pi\u00f9 grandi sono: la parte nord-orientale di Hinn\u00f8ya (la parte meridionale \u00e8 nel Nordland), Gryt\u00f8ya, Senja, Kval\u00f8ya, Ringvass\u00f8ya, Rein\u00f8y, Vann\u00f8y e Arn\u00f8y. Ci sono molti grandi fiordi che si estendono abbastanza lontano nell'entroterra. A partire dal sud, i fiordi pi\u00f9 grandi sono V\u00e5gsfjorden, Andfjorden (in comune col Nordland), Malangen, Balsfjord, Ullsfjord, Lyngen e Kv\u00e6nangen. Il lago pi\u00f9 grande \u00e8 Altevatnet nell'entroterra della contea.\nCi sono montagne in tutte le parti di Troms; le pi\u00f9 alpine e suggestive sono probabilmente le Alpi di Lyngen (Lyngsalpene), con diversi piccoli ghiacciai, e la montagna pi\u00f9 alta dell'ex contea, Jiekkevarre con un'altezza di 1.833 metri. Diversi ghiacciai si trovano a Kv\u00e6nangen, incluse parti dell'\u00d8ksfjordj\u00f8kelen, l'ultimo ghiacciaio della Norvegia continentale a far cadere gli iceberg direttamente nel mare (nel J\u00f8kelfjord). Il fiume pi\u00f9 grande del Troms \u00e8 il M\u00e5lselva (a M\u00e5lselv), e la cascata pi\u00f9 grande (non la pi\u00f9 alta) \u00e8 M\u00e5lselvfossen, con 600 metri di lunghezza e 20 di altezza. Il marmo \u00e8 presente in alcune parti di Troms, e quindi vi sono numerose grotte, come quelle a Salangen e Sk\u00e5nland.\nAree protette.\nNella contea di Troms si trovavano il Parco nazionale \u00c5nderdalen, il Parco nazionale \u00d8vre Dividal e il Parco nazionale Reisa.\nClima.\nSituato a una latitudine di quasi 70\u00b0 N, l'ex contea del Troms ha estati brevi e fresche, ma inverni abbastanza miti lungo la costa a causa del mare temperato. Troms\u00f8 ha una media di -4 \u00b0C a gennaio, con una massima giornaliera di \u22122 \u00b0C, mentre a luglio ha una media di 12 \u00b0C, con massima di 15 \u00b0C. Le temperature sono generalmente sotto lo zero per circa 5 mesi (8 mesi in montagna), dall'inizio di novembre all'inizio di aprile, ma le aree costiere sono mitigate dal mare: con oltre 130 anni di registrazioni meteorologiche ufficiali, la temperatura invernale pi\u00f9 fredda di sempre registrata a Troms\u00f8 \u00e8 \u221220,1 \u00b0C nel febbraio 1985. Il massimo storico nel Troms \u00e8 33,5 \u00b0C registrato a Bardufoss nel luglio 2018. I disgeli possono verificarsi anche a met\u00e0 inverno. Spesso c'\u00e8 neve in abbondanza e le valanghe non sono rare in inverno. Le zone di pianura a est delle catene montuose hanno meno precipitazioni rispetto alle aree a ovest delle montagne.\nSkibotn, a Storfjord, \u00e8 il luogo in Norvegia che ha registrato il maggior numero di giorni all'anno con cielo sereno (senza nuvole). Le temperature invernali a M\u00e5lselv e Bardu possono scendere a -35 \u00b0C, mentre le giornate estive possono raggiungere i 30 \u00b0C nelle valli interne e nelle aree pi\u00f9 interne del fiordo. Lungo la costa esterna, una giornata estiva a 15 \u00b0C \u00e8 considerata abbastanza calda.\nLuci e buio.\nL'aurora boreale \u00e8 uno spettacolo comune in tutto il Troms, ma non in estate, perch\u00e9 non c'\u00e8 oscurit\u00e0, e non nelle notti di cielo coperto. Come per tutte le aree alle latitudini polari, ci sono estreme variazioni di luce diurna tra le stagioni. Di conseguenza, la durata della luce aumenta (fine inverno e primavera) o diminuisce (autunno) di 10 minuti da un giorno all'altro.\nStoria.\nIl Troms \u00e8 stato insediato fin dalla prima et\u00e0 della pietra, e ci sono sculture rupestri in diverse localit\u00e0 (ad esempio a Ibestad e Balsfjord). Queste persone si guadagnavano da vivere con la caccia, la pesca e la raccolta.\nIl primo degli attuali gruppi etnici a stabilirsi nella contea quello dei Sami, che abitavano il S\u00e1pmi, un'area molto pi\u00f9 grande delle odierne contee di Nordland, Troms e Finnmark. Prove archeologiche hanno dimostrato che una cultura nordica basata sul ferro, nella tarda et\u00e0 del ferro (200\u2013400 d.C.), arriva fino a nord fino a Karls\u00f8y (vicino all'attuale Troms\u00f8), ma non pi\u00f9 a nord-est.\nI norreni con il loro ferro e l'agricoltura si stabilirono lungo la costa e in alcuni dei fiordi pi\u00f9 grandi, mentre i Sami vivevano nelle stesse aree del fiordo, di solito solo nel fiordo e all'interno. A partire dal X secolo, gli insediamenti norvegesi iniziano ad apparire lungo la costa pi\u00f9 a nord, raggiungendo quella che oggi \u00e8 la contea di Finnmark.\nLe parti centrale e meridionale del Troms costituivano un piccolo regno in epoca vichinga, considerato parte di H\u00e5logaland. Ottar di H\u00e5logaland incontr\u00f2 il re Alfredo il Grande intorno all'890. Il leader vichingo Thorir Hund aveva la sua sede a Bjark\u00f8y. Secondo le saghe, Tore Hund colp\u00ec il re Olav Haraldsson nella battaglia di Stiklestad. Ha anche commerciato e combattuto a Bjarmaland, oggi l'area di Arcangelo nella Russia settentrionale. Trondenes (l'odierna Harstad) era anche un centro di potere dei vichinghi e sembra sia stato anche un luogo di ritrovo.\nEconomia e trasporti.\nLa citt\u00e0 di Troms\u00f8, nella parte centro-settentrionale, era il capoluogo della contea nonch\u00e9 un porto marittimo artico e sede dell'universit\u00e0 pi\u00f9 settentrionale del mondo, rinomata per la ricerca sull'aurora boreale. L'Universit\u00e0 di Troms\u00f8 ha un osservatorio astrofisico situato a Skibotn ([1]). Troms\u00f8 \u00e8 l'unico comune della contea con una forte crescita demografica; la maggior parte dei comuni pi\u00f9 piccoli subisce invece una diminuzione della popolazione mentre i giovani e i pi\u00f9 istruiti si trasferiscono nelle citt\u00e0, spesso nella parte meridionale della Norvegia. Harstad \u00e8 un centro commerciale per la parte meridionale della contea ed \u00e8 stato scelto da Statoil come sede principale nella Norvegia settentrionale.\nLungo la costa e sulle isole, la pesca \u00e8 dominante. Importanti porti per la flotta peschereccia sono Skjerv\u00f8y, Troms\u00f8 e Harstad. C'\u00e8 anche un po' di agricoltura, specialmente nella parte meridionale, che ha una stagione di crescita pi\u00f9 lunga (150 giorni a Harstad). Il Balsfjord \u00e8 spesso considerato il comune pi\u00f9 settentrionale della Norvegia ad avere una notevole attivit\u00e0 agricola, sebbene vi sia anche un'agricoltura pi\u00f9 a nord.\nLe forze armate norvegesi sono importanti datori di lavoro a Troms, con sede nella sesta divisione dell'esercito, nella stazione aerea di Bardufoss, negli elicotteri e nelle stazioni radar della contea. Ci sono ospedali a Troms\u00f8 (ospedale universitario ed ospedale principale della Norvegia del Nord) e Harstad.\nL'aeroporto pi\u00f9 trafficato \u00e8 quello di Troms\u00f8. La parte meridionale di Troms \u00e8 servita dall'aeroporto di Harstad/Narvik, da quello di Evenes e da quello di Bardufoss, e nel nord-est \u00e8 presente quello di S\u00f8rkjosen. Le strade europee E06 e E08 attraversano la contea. Ci sono molti grandi ponti, tra cui il ponte Tjeldsund, il ponte Mj\u00f8sund, il ponte Gisund, il ponte di Troms\u00f8 e il ponte Sandnessund. Esistono diverse gallerie stradali sottomarine. Le strade devono fare lunghe deviazioni intorno ai fiordi, per questo motivo le navi passeggeri sono abbastanza popolari, ad esempio tra Troms\u00f8 e Harstad, e ci sono anche voli commerciali all'interno dell'ex contea.\nNon sono presenti ferrovie nell'ex contea.\nComuni.\nLa contea di Troms era suddivisa in 25 comuni (\"kommuner\"):"}
{"id": "131056", "revid": "111373", "url": "https://it.wikipedia.org/wiki?curid=131056", "title": "Malters", "text": "Malters (toponimo tedesco) \u00e8 un comune svizzero di 6\u00a0985 abitanti del Canton Lucerna, nel distretto di Lucerna Campagna. Dal suo territorio nel 1845 fu scorporata la localit\u00e0 di Schwarzenberg, divenuta comune autonomo.\nInfrastrutture e trasporti.\nMalters \u00e8 servito dall'omonima stazione sulla ferrovia Berna-Lucerna."}
{"id": "131057", "revid": "3535", "url": "https://it.wikipedia.org/wiki?curid=131057", "title": "Runa", "text": ""}
{"id": "131058", "revid": "287204", "url": "https://it.wikipedia.org/wiki?curid=131058", "title": "Lista di asteroidi (1001-2000)", "text": "Di seguito una lista di asteroidi dal numero 1001 al 2000 con data di scoperta e scopritore."}
{"id": "131060", "revid": "712828", "url": "https://it.wikipedia.org/wiki?curid=131060", "title": "Carlo II d'Inghilterra", "text": "Secondo i realisti, Carlo divenne re il 30 gennaio del 1649 quando suo padre, Carlo I Stuart, fu decapitato dinanzi alla residenza reale, il palazzo di Whitehall. Tuttavia, il parlamento si rifiut\u00f2 di proclamare Carlo re, e in Inghilterra ebbe inizio il periodo repubblicano, sotto il protettorato di Oliver Cromwell, che divenne lord protettore del Commonwealth britannico. Al contrario, il parlamento di Scozia nomin\u00f2 Carlo re di Scozia il 5 febbraio 1649 nella citt\u00e0 di Edimburgo. Fu incoronato re di Scozia presso Scone il 1\u00ba gennaio 1651. Dopo la battaglia di Worcester del 3 settembre 1651 fu costretto a lasciare l'Inghilterra e si rifugi\u00f2 per i nove anni che seguirono tra Francia, Repubblica delle Province Unite e Paesi Bassi del Sud.\nQuando nel 1659 il protettorato retto da Richard Cromwell, figlio di Oliver, cadde, il generale George Monck invit\u00f2 formalmente Carlo a tornare in patria dove avrebbe governato da re. Il 25 maggio 1660 Carlo sbarc\u00f2 sul suolo inglese e il 29, giorno del suo trentesimo compleanno, entr\u00f2 trionfalmente a Londra. Il 23 aprile 1661 venne incoronato re d'Inghilterra, Scozia e Irlanda nell'abbazia di Westminster, come tradizione. Nel 1679 Carlo decise di abolire il parlamento e govern\u00f2 da sovrano assoluto fino al giorno della sua morte, avvenuta il 6 febbraio del 1685.\nCarlo II fu noto anche con il nome \"Merrie Monarch\" (monarca allegro), a sottolineare il clima di edonismo della sua corte e il sollievo generale procurato dal ritorno a una situazione di normalit\u00e0 dopo l'esperienza repubblicana con i Cromwell e i puritani. La moglie di Carlo, Caterina di Braganza, era sterile, tuttavia il sovrano ebbe dodici figli illegittimi con varie amanti.\nBiografia.\nPrimi anni.\nCarlo Stuart, il maggiore dei figli sopravvissuti di Carlo I d'Inghilterra e di Enrichetta Maria di Francia, nacque presso St. James's Palace, la residenza londinese dei sovrani d'Inghilterra, il 29 maggio 1630. Fu battezzato il 27 giugno nella cappella Reale dal vescovo anglicano di Londra, William Laud e furono scelti come suoi padrini la contessa protestante di Dorset e i suoi parenti materni cattolici, Luigi XIII e Maria de' Medici. Alla nascita ottenne automaticamente i titoli di duca di Cornovaglia e duca di Rothesay. All'et\u00e0 di otto anni circa gli venne conferito il titolo di principe di Galles ed erede al trono, ma non pot\u00e9 godere mai dei privilegi riservati a tale posizione.\nCarlo I e l'ascesa di Cromwell.\nDurante gli anni quaranta del Seicento, quando Carlo era ancora molto giovane, il padre si scontr\u00f2 militarmente con le forze del parlamento e dei puritani nella Rivoluzione inglese: il giovane principe fu a fianco del padre durante la battaglia di Edgehill e, quattordicenne, prese parte, con il titolo di comandante delle forze inglesi dell'ovest, alle campagne del 1645. Nella primavera del 1646 divenne chiaro che Carlo I avrebbe perso la guerra cos\u00ec, temendo per l'incolumit\u00e0 del figlio, ed erede al trono, Carlo I ordin\u00f2 il trasferimento del principe di Galles, per motivi di sicurezza, dapprima nelle isole Scilly, poi a Jersey e infine in Francia, dove risiedeva gi\u00e0 la madre, presso la corte del cugino Luigi XIV, che divenne re di Francia alla morte del padre Luigi XIII, avvenuta nel 1643 e che governava sotto l'attenta guida della madre Anna d'Austria e del primo ministro, il cardinale Mazzarino.\nNel 1648 Carlo si rifugi\u00f2 presso L'Aia, dove risiedeva la sorella Maria Enrichetta con il marito, Guglielmo II, principe di Orange e statolder di Olanda. Dalla citt\u00e0 portuale olandese sarebbe dovuta partire una flotta di aiuto all'esercito del re d'Inghilterra che per\u00f2 non arriv\u00f2 in tempo in Scozia. Intanto il duca James Hamilton, comandante in capo delle forze realiste, era stato irrimediabilmente sconfitto durante la battaglia di Preston. All'Aia Carlo ebbe modo di intrattenere una breve relazione sentimentale con Lucy Walter, la quale in seguito afferm\u00f2, mentendo, di essersi sposata segretamente con il principe. Il loro figlio, James Crofts, nominato poi duca di Monmouth e di Buccleuch, fu il figlio illegittimo di Carlo che ebbe maggiore influenza nella vita politica inglese.\nL'esecuzione di Carlo I e la formazione del \"Commonwealth\".\nCarlo I venne catturato nel 1647 e riusc\u00ec velocemente a liberarsi, ma venne ricatturato nel 1648. Nonostante gli sforzi diplomatici del figlio, il re venne dichiarato traditore, condannato a morte e giustiziato il 30 gennaio 1649: l'Inghilterra diveniva una repubblica. Nonostante l'espresso ordine di Oliver Cromwell, la testa del re venne fatta ricucire al corpo e il 6 febbraio si tenne la cerimonia funebre. Immediatamente dopo l'esecuzione di Carlo I, il parlamento scozzese confer\u00ec a Carlo II il titolo di re di Scozia il 5 febbraio 1649. Carlo, per divenire re, dovette accettare per\u00f2 delle condizioni, come quella di recarsi personalmente a Edimburgo, e quella di aderire alla lega per l'ufficializzazione della Chiesa presbiteriana, non riconosciuta da suo padre.\nIl 3 settembre 1650 Oliver Cromwell ottenne la vittoria sugli scozzesi fedeli a Carlo II nella battaglia di Dunbar, pur avendo un esercito pi\u00f9 esiguo di quello degli avversari. Stanco della situazione che andava creandosi, Carlo tent\u00f2 di fuggire, ma venne scoperto e riportato in Scozia. Nella cittadina di Scone, il 1\u00ba gennaio 1651, fu incoronato solennemente re di Scozia.\nVista l'insistente pressione delle truppe repubblicane sui confini scozzesi, il nuovo sovrano si decise ad approntare un grande esercito per invadere l'Inghilterra. Dopo essere stato proclamato anche re d'Inghilterra nella citt\u00e0 di Carlisle e in molte altre localit\u00e0 dell'Inghilterra settentrionale, Carlo raccolse attorno a s\u00e9 all'incirca diecimila uomini armati. Ma con il rifiuto posto da numerosi nobiluomini di partecipare alla campagna, incluso Archibald Campbell, marchese di Argyll, che lo aveva fatto incoronare qualche mese prima, Carlo non riusc\u00ec a organizzare con efficienza la campagna di invasione, che si risolse il 3 settembre 1651 con la sconfitta di Worcester. Per sei settimane il re fugg\u00ec, seguito dai suoi avversari, bramosi di catturarlo anche per l'ingente quantit\u00e0 di denaro offerta in cambio della sua testa. Il 16 ottobre riusc\u00ec a fuggire in Normandia mascherato. Si racconta che preparare una maschera per il sovrano non sia stata un'impresa facile, viste le sue insolite dimensioni (era alto pi\u00f9 di 185\u00a0cm).\nNel frattempo Cromwell fu nominato lord protettore e tutte le Isole britanniche caddero sotto il suo diretto controllo. Malgrado i legami di parentela di Carlo con i regnanti d'Olanda e di Francia, questi Stati si videro costretti a un'alleanza con l'Inghilterra repubblicana di Cromwell e Carlo, povero e isolato, dovette rivolgersi alla \"cattolicissima\" Spagna alla ricerca di aiuto. Tent\u00f2 quindi, con l'aiuto del fratello Giacomo, di riorganizzare l'esercito, ma il suo intento fall\u00ec, vista la mancanza di fondi.\nRestaurazione.\nAnche dopo la morte di Cromwell, avvenuta nel 1658, le opportunit\u00e0 per Carlo di riconquistare la corona rimasero scarse. Infatti ora al potere sedeva Richard Cromwell, figlio di Oliver, nuovo lord protettore. Tuttavia Richard non possedeva n\u00e9 l'ambizione n\u00e9 la crudelt\u00e0 necessarie per tenere insieme il governo. Nonostante i maggiori paesi d'Europa avessero riconosciuto la sovranit\u00e0 di Richard, persa la fiducia del parlamento e dell'esercito rinnovato qualche anno prima, il figlio di Cromwell cadde nel 1659, assieme al governo repubblicano. Intanto il governatore della Scozia, George Monck, cap\u00ec che la situazione andava degenerando rapidamente e che si sarebbe arrivati a una situazione di anarchia. Cos\u00ec radun\u00f2 l'esercito e marci\u00f2 su un'agitata Londra. Giunto nella capitale, Monck sciolse il \"parlamento lungo\", rinnovandone le componenti e riformandolo, il 25 aprile 1660. Il nuovo parlamento esort\u00f2 il ritorno del legittimo sovrano. Londra era pronta ad accogliere il suo re. Ben presto Carlo eman\u00f2 la dichiarazione di Breda, con la quale accettava di divenire re e garantiva un \u00abperdono libero e generale\u00bb a qualunque vecchio nemico del futuro re e di suo padre, che lo riconoscesse come proprio legittimo sovrano, fatta eccezione per alcuni dei regicidi. Si impegn\u00f2 infatti a firmare l\"Act of Indemnity and Oblivion\" con il quale escludeva dal perdono solamente cinquanta famiglie particolarmente coinvolte. Promise anche il mantenimento di un parlamento libero, che si ergesse come rappresentante del popolo e la garanzia di tolleranza religiosa. Il parlamento decise di accettare le condizioni di Carlo e di farlo rientrare in patria. Il sovrano ricevette queste notizie a Breda l'8 maggio 1660. Anche in Irlanda Carlo era gi\u00e0 riconosciuto come legittimo sovrano.\nIl ritorno in patria e l'incoronazione.\nCarlo part\u00ec sull'ammiraglia di quella che era la sua nuova flotta e che fu chiamata in suo onore \"Royal Charles\" e giunse a Dover il 25 maggio 1660; arriv\u00f2 a Londra il 29 dello stesso mese, giorno del suo trentesimo compleanno. In breve tempo furono condannati a morte i regicidi, undici in tutto.\nIl sovrano rinunci\u00f2 a molti dei retaggi feudali di cui aveva goduto il padre e ricevette dal parlamento una cifra simbolica di denaro. Tuttavia la maggior parte delle volte la cifra stanziata non bastava e cos\u00ec il re ebbe la possibilit\u00e0 di attingere dalle casse del tesoro di Stato e di fruire di alcune tasse. Durante la seconda met\u00e0 degli anni sessanta il clima di gioia portato dal nuovo periodo di tranquillit\u00e0 e pace all'interno del paese si ruppe, almeno a corte: morirono infatti in questi anni Enrico, il fratello minore di Carlo, da poco duca di Gloucester e la sorella Maria Enrichetta, entrambi colpiti dal vaiolo. Nello stesso periodo la cattolica Anna Hyde, figlia del lord cancelliere Edward Hyde ammise di essere incinta e di essere segretamente sposata con il fratello del re, Giacomo. Edward Hyde, che non sapeva nulla di tutto ci\u00f2, venne investito del titolo di conte di Clarendon e la sua influenza nella politica del Paese accrebbe notevolmente.\nIl parlamento creatosi dopo la dichiarazione di Breda venne sciolto nel dicembre del 1660; fu sostituito, poco dopo l'incoronazione di Carlo II avvenuta come tradizione nell'abbazia di Westminster (23 aprile 1661), da un nuovo parlamento, il \"Cavalier Parliament\", caratterizzato da un forte sentimento anglicano e realista, che rimase in carica per diciassette anni. In quel periodo vennero attuate alcune tra le maggiori riforme del regno di Carlo II, come l'obbligatoriet\u00e0 di adozione del libro della preghiera comune (\"Book of Common Prayer\").\nLa grande peste e il grande incendio.\nIl 1665 fu un anno funesto per Carlo e per l'intera citt\u00e0 di Londra: nella capitale scoppi\u00f2 la peste, ricordata come la Grande peste di Londra. In settembre il totale delle persone colpite e uccise dalla peste giunse a una vetta di settemila vittime la settimana. Carlo, con la famiglia e la corte, si era gi\u00e0 ritirato in giugno nella citt\u00e0 di Salisbury. Il parlamento venne spostato a Oxford. Nonostante gli sforzi per contenere e frenare la malattia, la peste continu\u00f2 a infuriare.\nIl 2 settembre 1666 ebbe inizio quello che venne ricordato come il grande incendio di Londra, che devast\u00f2 gran parte della citt\u00e0, ma nondimeno pose fine al diffondersi della malattia. Il fuoco bruci\u00f2 almeno 13\u00a0200 case e 87 chiese, inclusa la cattedrale di St. Paul. Il popolo londinese diede la colpa per il fatto ad alcuni presunti cospiratori cattolici romani, in realt\u00e0 mai esistiti. In seguito all'incendio, Carlo affid\u00f2 la ricostruzione della citt\u00e0 all'architetto Christopher Wren.\nPolitica estera e coloniale.\nPrima e seconda guerra anglo-olandese.\nIl 21 maggio 1662 Carlo aveva sposato nella cattedrale di San Tommaso Becket della citt\u00e0 di Portsmouth, Caterina di Braganza, principessa portoghese figlia del re Giovanni IV del Portogallo, che gli port\u00f2 in dote l'importante centro portuale di Tangeri e alcune isole indiane non distanti da Bombay. Nello stesso periodo, con una mossa che fece temporaneamente crollare la sua consolidata popolarit\u00e0, Carlo cedette al cugino Luigi XIV di Francia l'importantissima e strategica citt\u00e0 marittima di Dunkerque, in Francia. La somma pagata da Luigi, 375\u00a0000 sterline, serv\u00ec a riempire le casse e a risolvere alcuni problemi finanziari.\nNel 1663, come riconoscimento per il sostegno ricevuto da alcune famiglie aristocratiche durante la sua ascesa al trono, Carlo affid\u00f2 le terre della Carolina, nell'America Settentrionale, a un gruppo di nove nobiluomini, che presero il nome di \"Lords Proprietors\" (\"lord proprietari\"). Tra di loro figuravano il generale George Monck e il figlio di Edward Hyde, Henry.\nCon l'approvazione dell'\"atto di navigazione\" del 1651, l'Inghilterra andava a ledere gli interessi commerciali e coloniali della Repubblica delle Sette Province Unite. Si era consumata cos\u00ec la prima guerra anglo-olandese (1652-1654) poi sfociata nella seconda guerra anglo-olandese (1665-1667). Il conflitto ebbe inizio a causa dei tentativi della flotta inglese di strappare i possedimenti olandesi in Africa e nell'America del Nord. Gli inglesi ebbero inizialmente grandi successi: conquistarono la cittadella fortificata di New Amsterdam (poi ribattezzata New York in onore del fratello del re, Giacomo duca di York) e ottennero una vittoria nella battaglia di Lowestoft. Ma nel 1667, con la battaglia di Medway, gli olandesi, risalendo il fiume Tamigi, intercettarono e colarono a picco l'intera flotta inglese, che sostava ignara nelle acque del fiume. Venne risparmiata solo la nave ammiraglia, portata come trofeo della vittoria nella citt\u00e0 di Amsterdam. La seconda guerra ebbe termine con la firma del trattato di Breda.\nLa \"Cabal\" e il trattato di Dover.\nCome risultato della guerra, il re cacci\u00f2 Edward Hyde, accusandolo di essere il fautore di una cos\u00ec mal riuscita conclusione dei conflitti. Con un'accusa di alto tradimento, lord Clarendon fugg\u00ec in Francia. Il potere pass\u00f2 cos\u00ec nelle mani di un gruppo di cinque statisti, conosciuto con il nome di \"Cabal\". A farne parte: Clifford, Arlington, Buckingham, Ashley (in seguito conte di Shaftesbury) e Lauderdale. Questo gruppo per\u00f2 spesso non ag\u00ec unito negli interessi del paese, ma arriv\u00f2 persino a dividersi in due fazioni, l'una facente capo ad Arlington, che ebbe spesso la meglio, l'altra a Buckingham.\nNel 1668, l'Inghilterra stipul\u00f2 un'alleanza con la Svezia e con il suo vecchio nemico, i Paesi Bassi, per cercare di frenare la campagna di aggressiva espansione adottata da Luigi XIV nella guerra di devoluzione. Luigi firm\u00f2 un accordo con la nuova Triplice alleanza, ma continu\u00f2 a mantenere intenzioni aggressive nei confronti dei Paesi Bassi. Tuttavia, nel 1670, cercando di risolvere i suoi ingenti problemi finanziari, Carlo II decise di rinunciare all'alleanza con svedesi e olandesi e firm\u00f2 il trattato di Dover, patto segreto fra Inghilterra e Francia. Luigi XIV si impegnava a versare la somma di 160\u00a0000 sterline ogni anno, Carlo II a inviare supporti militari a Luigi nelle sue guerre europee e a convertire il suo paese al cattolicesimo romano, non appena si fosse presentata l'occasione. Luigi gli offr\u00ec seimila soldati per soffocare nel sangue chiunque si fosse opposto alla conversione. Rimangono tutt'oggi poco chiare le vere intenzioni di Carlo di volersi convertire in quel momento alla fede cattolica.\nCarlo II decise di accordare, data la notevole grandezza che il suo impero andava acquistando, a una nuova compagnia commerciale il controllo dell'India. Questa, la Compagnia britannica delle Indie orientali, aveva la possibilit\u00e0, su incarico reale, di battere moneta, di gestire autonomamente le forze dell'esercito per attacchi e difese, di dichiarare la guerra, di stipulare la pace e di esercitare la giustizia. Nel 1668 decise di far fruttare anche i territori che aveva ricevuto con la dote della moglie: le isole vicino a Bombay furono affittate per una somma nominale di dieci pezzi d'oro, mentre la citt\u00e0 di Tangeri, diventata ingestibile per gli alti costi che comportava la sua gestione, venne infine abbandonata nel 1684. Nel 1670 il re concesse anche la fondazione della Hudson's Bay Company, che divenne la societ\u00e0 pi\u00f9 importante e produttiva di tutto il Canada.\nIl conflitto con il parlamento.\nInizialmente favorevole alla linea politica del sovrano, all'inizio degli anni settanta il parlamento cominci\u00f2 a osteggiare le decisioni prese da Carlo. Nel 1672 il re eman\u00f2 la \"Royal Declaration of Indulgence\", con la quale permetteva la libert\u00e0 di culto ai cattolici e poneva fine all'atteggiamento anti-cattolico della Corte. Nello stesso anno diede inoltre pieno appoggio alla Francia cattolica del cugino Luigi XIV e diede inizio alla terza guerra anglo-olandese.\nIl \"Cavalier Parliament\" si oppose con decisione alla \"dichiarazione di indulgenza\" promossa da Carlo, affermando che il re non poteva modificare le leggi a suo piacimento senza la consultazione del parlamento. Carlo revoc\u00f2 la dichiarazione e fu costretto a sottoscrivere il \"Test Act\", che imponeva diverse inabilit\u00e0 civili ai cattolici: per occupare una carica pubblica, per esempio, era necessario appartenere alla religione di Stato, l'anglicanesimo e ricevere dalla Chiesa d'Inghilterra la comunione. Alcuni degli insegnamenti della Chiesa cattolica furono bollati come superstiziosi e tendenti all'idolatria. Clifford, uno dei membri del nuovo gruppo governativo, che si era convertito al cattolicesimo, prefer\u00ec porre le sue dimissioni piuttosto che giurare; mor\u00ec poco tempo dopo.\nNel 1674 l'Inghilterra non aveva tratto alcun profitto dalla guerra contro le Sette Province Unite e il parlamento rifiut\u00f2 di concedere al sovrano ulteriori finanziamenti. La flotta inglese era stata ripetutamente sconfitta da quella olandese e i francesi avevano incominciato trattative di pace. Carlo dovette firmare a sua volta la pace con il trattato di Westminster; il potere del gabinetto della \"Cabal\" and\u00f2 calando sempre pi\u00f9 e a guadagnarne fu soprattutto il sostituto di Clifford, Thomas Osborne, I duca di Leeds.\nIl \"complotto papista\".\nLa moglie di Carlo, Caterina, non riusciva a dargli un erede: ben quattro gravidanze furono fallimentari. L'erede di Carlo pi\u00f9 probabile divenne perci\u00f2 suo fratello, il cattolico Giacomo, duca di York, uno dei membri pi\u00f9 impopolari della famiglia reale. Per rassicurare Parlamento e popolo, Carlo diede la sua approvazione affinch\u00e9 la figlia di Giacomo, Maria, sposasse il protestante Guglielmo d'Orange, \"statolder\" d'Olanda, in modo da assicurare a Giacomo un erede non di fede cattolica, visto anche che un suo probabile figlio maschio (Giacomo Francesco Edoardo che nacque poi nel 1688) sarebbe stato educato secondo la fede cattolica.\nNel 1678, il prete anglicano Titus Oates, che era stato cattolico e gesuita, parl\u00f2 pubblicamente di un complotto dei cattolici, il \"complotto papista\" (\"Popish Plot\"), che mirava, con la complicit\u00e0 della regina, a eliminare fisicamente il re.\nLa congiura avrebbe avuto lo scopo di assassinare il re d'Inghilterra Carlo II Stuart, per poi sostituirlo sul trono con il suo fratello Giacomo, allora duca di York, dichiaratamente cattolico.\nOates giur\u00f2 diverse volte sulla Bibbia, davanti a dei giudici, di dire il vero. Carlo, scettico, ordin\u00f2 al suo ministro Osborne, lord Danby, di investigare sulla veridicit\u00e0 del complotto; il parlamento invece credette seriamente alle parole di Oates. Dopo una rapida inchiesta, furono processati e condannati a morte numerosi cattolici innocenti: il complotto papista in realt\u00e0 non esisteva, ma era una menzogna inventata probabilmente da Oates, noto per la sua meschinit\u00e0 e per la sua inaffidabilit\u00e0, oppure da qualcuno di pi\u00f9 potente alle sue spalle, per confermare l'ostilit\u00e0 gi\u00e0 dilagante nel regno verso il cattolicesimo, che con questo episodio raggiunse il vertice della crudelt\u00e0. Le accuse di William Scroggs, \"lord Chief of Justice\" nel 1678, portarono alla morte di numerosi prigionieri politici con motivazioni poi rivelatesi fasulle. Il clima di anticattolicesimo port\u00f2 a imputare la morte di sir Edmondbury Berry Godfrey, giudice di pace, alla fazione cattolica e a credere che l'incendio di Londra fosse stato appiccato dai papisti.\nSempre nel 1678, lord Danby venne accusato dal parlamento di alto tradimento, per questioni relative all'alleanza con il cattolico regno di Francia. Carlo, per salvare il suo ministro prediletto, nel gennaio del 1679 sciolse il \"Cavalier Parliament\". Il nuovo parlamento, insediato a maggio, fu fin dall'inizio ostile sia al sovrano sia a lord Danby, al quale venne rinnovata l'accusa di tradimento da parte della Camera dei Lord e che fu poi rinchiuso nella Torre di Londra dove rimase per cinque anni.\nUltimi anni.\nUn'altra tempesta politica che Carlo dovette affrontare fu la disputa sorta attorno alla successione al trono. Una parte del parlamento non aveva intenzione di accettare come re d'Inghilterra Giacomo, il fratello minore cattolico del re. Cos\u00ec ben presto venne redatto l\"Exclusion Bill\", con il quale si vietava l'accesso alla linea di successione del duca di York e si faceva cadere la scelta sul pi\u00f9 anziano dei figli illegittimi di Carlo, il protestante duca di Monmouth. Coloro che furono d'accordo con la ratificazione del \"Bill\" presero da allora il nome di \"Whig\", i progressisti, mentre coloro che non erano concordi presero il nome di \"Tory\", i realisti conservatori.\nNell'estate del 1679 Carlo, temendo che l\"Exclusion Bill\" potesse essere approvato da una maggioranza, decise di sciogliere, per la seconda volta in un anno, il parlamento. Il re riun\u00ec un nuovo parlamento, con la speranza di avere un maggiore controllo su di esso e che i suoi membri fossero concordi con lui nelle principali questioni politiche; ma non fu cos\u00ec, il parlamento sembrava voler approvare ancora una volta il \"Bill\" e Carlo lo sciolse. Nel marzo 1681 venne ricostituito il parlamento a Oxford ma, dopo pochi giorni, Carlo decise di scioglierlo un'altra volta. Durante gli anni ottanta comunque i sostenitori della legge di esclusione andarono scomparendo e la lealt\u00e0 del popolo verso il suo re era sempre maggiore. Per il resto del suo periodo di regno, Carlo domin\u00f2 da monarca assoluto.\nLa forte opposizione di Carlo II verso l\"Exclusion Bill\" irrit\u00f2 molto i protestanti: alcuni di loro meditarono una congiura, che prese il nome di \"Rye House Plot\", per assassinare il re e suo fratello ed erede al trono Giacomo, duca di York. Il piano era semplice, e consisteva nell'uccidere Carlo e Giacomo appena fossero rientrati da una cavalcata fuori Londra. Ma un incendio distrusse gli alloggi del sovrano che fece anticipatamente ritorno a corte, cogliendo di sorpresa i congiurati. Tra di essi, tutti nomi importanti nella societ\u00e0 dell'epoca, alcuni finirono giustiziati, altri rinchiusi nella Torre di Londra. Implicato nella congiura fu scoperto anche James Crofts, che venne mandato in esilio in Olanda. Intanto Titus Oates venne imprigionato per diffamazione.\nLa mattina del 2 febbraio 1685 un ictus colp\u00ec il sovrano. Si spense quattro giorni pi\u00f9 tardi presso il palazzo di Whitehall all'et\u00e0 di 54 anni. Sul letto di morte, Carlo si convert\u00ec al cattolicesimo romano. A prenderne il posto fu il fratello Giacomo, che govern\u00f2 con il nome di Giacomo II su Inghilterra e Irlanda, Giacomo VII sulla Scozia.\n\"Merrie Monarch\" e mecenate.\nI conservatori del partito Tory videro il regno di Carlo come un periodo di buon governo monarchico, mentre il partito progressista Whig consider\u00f2 la monarchia di Carlo II come un periodo di dispotismo. Oggi \u00e8 possibile dare un giudizio favorevole al periodo di Carlo II, caratterizzato da una buona politica sia estera sia interna, nonostante le numerose difficolt\u00e0 causate dal precedente e confuso periodo repubblicano e dalla frequente mancanza di fondi statali. Del sovrano John Evelyn scrisse che era stato un monarca dalle grandi qualit\u00e0 ma anche dalle molteplici imperfezioni, cordiale e affabile, non desideroso di sangue, violenza e vendetta.\nCome il padre Carlo I, protettore di grandi artisti tra i quali Antoon van Dyck, Carlo II fu un munifico patrono delle arti e delle scienze: aiut\u00f2 la fondazione dell'Osservatorio reale di Greenwich e della Royal Society, importante gruppo scientifico i cui primi membri furono, tra gli altri, Robert Hooke, Robert Boyle e Isaac Newton. Tra gli artisti favoriti protetti da Carlo ci fu Christopher Wren, il celebre architetto che progett\u00f2 gran parte degli edifici religiosi e pubblici costruiti subito dopo la devastazione causata dal Grande incendio di Londra. Wren progett\u00f2 l'ospedale di Chelsea, che Carlo aveva destinato come pensione per i soldati veterani. Sovvenzion\u00f2 e diede numerosi privilegi anche al ritrattista Peter Lely, che nomin\u00f2 baronetto e pittore ufficiale di corte, come lo era stato van Dyck. Inoltre Carlo, nel 1683, fu il primo sovrano inglese a permettere che a teatro i ruoli femminili fossero interpretati da donne e non da uomini travestiti, come accadeva sino ad allora.\nDiscendenza.\nAmanti e figli del sovrano.\nDa Marguerite o Margaret de Carteret\nDa Lucy Walter (c.1630\u20131658)\nDa Elizabeth Killigrew (1622\u20131680), figlia di sir Robert Killigrew,\nDa Catherine Pegge\nDa Barbara Villiers Palmer (1641\u20131709), moglie di Roger Palmer, creata duchessa di Cleveland\nDa Nell Gwyn (1650\u20131687)\nDa Louise Ren\u00e9e de Penancoet de K\u00e9rouaille (1649\u20131734), creata duchessa di Portsmouth\nDa Mary 'Moll'Davis (circa 1648-1708), cortigiana e attrice\nI discendenti ieri e oggi.\nMorendo, Carlo non lasci\u00f2 una discendenza diretta, dal momento che sua moglie Caterina era sterile. Tuttavia il sovrano ebbe all'incirca dodici figli da sette diverse amanti; sei di essi nacquero dalla sua relazione con la sua amante Barbara Palmer, che fu insignita del ducato di Cleveland. Le altre sue amanti riconosciute furono Catherine Pegge, Louise de K\u00e9rouaille, duchessa di Portsmouth, Lucy Walter, Elizabeth Killigrew, Nell Gwyn e Moll Davis. La maggior parte dei figli illegittimi di Carlo ricevette contee o ducati; gli attuali duca di Buccleuch e Queensberry, duca di Richmond e Gordon, duca di Grafton e duca di St. Albans discendono tutti in linea maschile da Carlo II. Il popolo inglese si mostrava scontento di dover mantenere amanti e figli dei sovrani: di Carlo scrisse John Wilmot, celebre scrittore di satire, nonch\u00e9 suo amico:\nAnche lady Diana Spencer discendeva da due dei figli di Carlo, Henry FitzRoy, primo duca di Grafton e da Charles Lennox. William, duca di Cambridge, figlio di Carlo e Diana e secondo in successione al trono, sarebbe il primo sovrano d'Inghilterra a discendere da Carlo II.\nJames Crofts, il primo e il pi\u00f9 influente dei figli illegittimi di Carlo, organizz\u00f2 una rivolta armata contro lo zio, Giacomo II. Egli sperava di impossessarsi del trono ma dopo il 6 luglio 1685, data in cui sub\u00ec una pesante sconfitta, venne catturato, processato e condannato alla pena capitale.\nTitoli e appellativi.\nAppellativi.\nL'appellativo ufficiale del sovrano fu\nIl titolo di Re di Francia era solo nominale e non riguardava i territori controllati effettivamente dalla corona britannica sul suolo francese. Il titolo fu utilizzato la prima volta dal re d'Inghilterra Edoardo III."}
{"id": "131061", "revid": "468393", "url": "https://it.wikipedia.org/wiki?curid=131061", "title": "M\u00f8re og Romsdal", "text": "La contea di M\u00f8re og Romsdal (\"M\u00f8re og Romsdal fylke\" in norvegese) \u00e8 una contea norvegese situata nella zona centro occidentale del paese, sul mare di Norvegia. Confina con le contee di Tr\u00f8ndelag, Innlandet e Vestland.\nInformazioni generali.\nIn norvegese \"m\u00f8re\" denota una pianura delimitata dal mare.\nLa contea \u00e8 tradizionalmente suddivisa in tre \u00abpaesi\u00bb: il Nordm\u00f8re al nord, il Romsdal al centro e il Sunnm\u00f8re al sud. Queste tre regioni traggono la loro specificit\u00e0 dalle relazioni che hanno con l'esterno: se per esempio sono sempre forti i legami tra il Nordm\u00f8re e il Tr\u00f8ndelag, accade lo stesso per il Romsdal e l'Innlandet cos\u00ec come per il Sunnm\u00f8re e il Vestland. Ci\u00f2 si traduce nell'esistenza di dialetti molto differenti tra le varie zone della contea.\nLa capitale \u00e8 Molde. \u00c5lesund per\u00f2 \u00e8 la citt\u00e0 pi\u00f9 grande e economicamente pi\u00f9 importante. Altre citt\u00e0 importanti sono Kristiansund e \u00d8rsta/ Volda.\nDal punto di vista geografico, il M\u00f8re og Romsdal \u00e8 inciso da numerosi fiordi molto profondi, e conta numerose isole abitate.\nLa contea deve gran parte della sua prosperit\u00e0 al traffico marittimo, l'industria leggera, la pesca e l'acquacoltura.\nLa principale compagnia di traghetti, la \"M\u00f8re og Romsdal Fylkesb\u00e5tar\" (Fjord1 MRF), esiste dal 1921.\nComuni.\nLa contea di M\u00f8re og Romsdal \u00e8 suddivisa nei seguenti comuni (\"Kommuner\"):"}
{"id": "131063", "revid": "108462652", "url": "https://it.wikipedia.org/wiki?curid=131063", "title": "Oberkirch", "text": ""}
{"id": "131065", "revid": "254059", "url": "https://it.wikipedia.org/wiki?curid=131065", "title": "Distretto di Sursee", "text": "Il distretto di Sursee (\"Wahlkreis Sursee\") \u00e8 un distretto del Canton Lucerna, in Svizzera. Confina con i distretti di Hochdorf a est, di Lucerna Campagna e di Entlebuch a sud, di Willisau a ovest e con il Canton Argovia (distretti di Zofingen e di Kulm) a nord. Il capoluogo \u00e8 Sursee. Ha sostituito, dal 1\u00ba gennaio 2013, l'omonimo \"Amt\", di cui ricalca perfettamente il territorio (tranne per il comune di Wolhusen, passato al distretto di Entlebuch). Comprende il lago di Sempach.\nComuni.\nAmministrativamente \u00e8 diviso in 19 comuni:"}
{"id": "131066", "revid": "2166030", "url": "https://it.wikipedia.org/wiki?curid=131066", "title": "Maria II d'Inghilterra", "text": "Di fede anglicana, sal\u00ec al trono in seguito alla Gloriosa rivoluzione, durante la quale fu deposto suo padre, il cattolico Giacomo II. Maria regn\u00f2 congiuntamente al marito e primo cugino Guglielmo III, che divenne unico regnante dopo la sua morte. Maria, sebbene sovrana di suo proprio diritto, non esercit\u00f2 il potere durante la maggior parte del suo regno: govern\u00f2, tuttavia, mentre il marito si trovava sul continente per combattere contro gli eserciti del Re Sole.\nBiografia.\nPrimi anni.\nMaria nacque a Londra, figlia primogenita del duca di York, il futuro Giacomo II d'Inghilterra, e della sua prima moglie, Lady Anna Hyde. Lo zio di Maria era il re Carlo II; suo nonno materno, Edward Hyde, primo conte di Clarendon, serv\u00ec per un lungo periodo come primo consigliere di re Carlo. Maria venne battezzata secondo il rito anglicano nella Cappella Reale del Palazzo di St. James e prese il nome da una sua antenata, Maria di Scozia. Tra i suoi padrini vi fu anche il cugino di suo padre, il principe Rupert del Reno.\nIl duca di York, suo padre, si convert\u00ec al cattolicesimo romano nel 1668 o nel 1669, ma Maria e Anna furono educate come anglicane, in conformit\u00e0 ai dettami di Carlo II. La madre di Maria mor\u00ec nel 1671; suo padre si spos\u00f2 ancora nel 1673, prendendo come seconda moglie la cattolica Maria Beatrice d'Este, che aveva appena quattro anni in pi\u00f9 di Maria. Maria trascorse la propria infanzia a Richmond Palace, dove venne allevata con la sorella dalla governante lady Frances Villiers, con solo visite occasionali ai genitori al palazzo di Saint James o al nonno materno, lord Clarendon, a Twickenham. L'educazione di Maria, tramite tutori privati, venne ristretta ai campi della musica, della danza, del disegno, della lingua francese e della religione.\nIl matrimonio infelice.\nDall'et\u00e0 di nove anni circa e sino al suo matrimonio, Maria intrattenne una fitta corrispondenza con una ragazza pi\u00f9 grande di lei, Frances Apsley, figlia del cortigiano sir Allen Apsley. All'et\u00e0 di quindici anni, la principessa Maria fu promessa sposa allo Statolder d'Olanda, il principe Guglielmo d'Orange. Guglielmo era il figlio della sua zia paterna, Maria Stuart, e del principe Guglielmo II d'Orange-Nassau. All'inizio, Carlo II si oppose ad un'alleanza con il governante olandese; avrebbe preferito che Maria sposasse l'erede al trono francese, il delfino Luigi, ma in seguito diede il suo consenso, visto che una coalizione con gli olandesi stava diventando sempre pi\u00f9 politicamente favorevole. Pressato dal Parlamento, dal fratello re e da lord Danby, il duca di York acconsent\u00ec alle nozze, affermando falsamente che voleva acquistare popolarit\u00e0 presso i protestanti. Quando Giacomo comunic\u00f2 alla figlia che avrebbe dovuto sposare il cugino, \"ella pianse tutto il pomeriggio e il giorno successivo\".\nGuglielmo e una straziata Maria vennero sposati nella cappella di St James's Palace dal vescovo Henry Compton il 4 novembre 1677. Maria, come stabilito dal contratto matrimoniale, avrebbe dovuto seguire il marito nei Paesi Bassi, ma la partenza alla volta dell'Olanda dovette essere ritardata di quasi un mese a causa del brutto tempo che imperversava sul mare. Quando pure la coppia si fu imbarcata e giunse ad avvistare le coste olandesi, ci si rese conto che Rotterdam, data la stagione, era inaccessibile per via dell'acqua completamente ghiacciata attorno al porto (si era nel pieno della cosiddetta piccola era glaciale) e pertanto la nave venne costretta ad attraccare nel piccolo villaggio di Ter Heijde; da l\u00ec la coppia dovette poi proseguire a piedi tra la neve, sino ad incontrare una carrozza che li trasport\u00f2 sino a Huis Honselaarsdijk. Il 14 dicembre la coppia fece il suo ingresso formale a L'Aia con una grandiosa processione.\nLa vivace personalit\u00e0 e la natura di Maria la resero subito popolare presso il popolo olandese ed il suo matrimonio con un principe protestante aument\u00f2 da subito la popolarit\u00e0 della sua famiglia in Gran Bretagna. Pur rimanendo devotamente fedele al marito, questi non la ripagava dei giusti affetti, apparendo spesso freddo nei confronti di Maria. Nel primo mese del loro matrimonio, Maria rimase incinta, ma nel corso di una visita col marito alla citt\u00e0 fortificata di Breda ebbe un tracollo e una emorragia che compromise la sua gravidanza. Fenomeni simili si verificarono nuovamente a met\u00e0 del 1678, all'inizio del 1679 ed all'inizio del 1680, con gravidanze che si conclusero in aborti o figli morti alla nascita.\nDal maggio del 1684, il figlio illegittimo del re, James Scott, duca di Monmouth, si trasfer\u00ec a vivere nei Paesi Bassi, dove venne accolto da Guglielmo e da Maria. Monmouth era visto alla corte inglese come un rivale del duca di York, dal momento che egli aveva gi\u00e0 anche un figlio, allevato secondo la fede protestante, fatto che avrebbe potuto condurre il parlamento a soppiantare Giacomo, duca di York, come legittimo successore al trono. Guglielmo d'Olanda, invece, decise di accoglierlo positivamente, ritenendo che avesse insufficienti pretese per il trono e che tutto sommato fosse un valido alleato protestante.\nIl regno di Giacomo II.\nAlla morte di Carlo II senza eredi legittimi nel febbraio del 1685, il duca di York suo fratello divenne re col nome di Giacomo II in Inghilterra e Irlanda e come Giacomo VII in Scozia. Maria stava giocando a carte col marito quando venne informata della successione del padre e quindi della sua nomina a erede presunto del regno. Quando il figlio illegittimo di Carlo, il duca di Monmouth, assembl\u00f2 ad Amsterdam delle truppe intenzionate a condurre un'invasione della Gran Bretagna, Guglielmo d'Olanda prontamente inform\u00f2 il suocero di tali atti, ed ordin\u00f2 ai reggimenti inglesi di stanza nei Paesi Bassi di fare ritorno in patria. Grazie alla prontezza di Guglielmo, il duca di Monmouth venne sconfitto, catturato e poi giustiziato, ma sia lo \"stadtholder\" che Maria deplorarono tali azioni pubblicamente.\nGiacomo, sempre pi\u00f9 malvisto in Inghilterra, tenne inoltre una controversa politica religiosa; il suo tentativo di garantire la libert\u00e0 religiosa anche ai non-anglicani, sospendendo delle leggi del parlamento per decreto reale, non venne ben recepito. Maria, dal canto suo, consider\u00f2 tale azione compiuta da suo padre come assolutamente illegale; il suo cappellano riport\u00f2 questo parere della principessa in una sua lettera all'arcivescovo di Canterbury. Ancora una volta Maria si oppose alla politica del padre quando questi si rifiut\u00f2 di aiutare i Paesi Bassi quando il re cattolico di Francia, Luigi XIV, decise di invadere l'Olanda per perseguitare gli ugonotti ivi rifugiati. Nel tentativo di danneggiare la figura del genero Guglielmo, Giacomo II d'Inghilterra incoraggi\u00f2 lo staff di sua figlia ad informarla del fatto che Guglielmo aveva una relazione amorosa con Elizabeth Villiers, dama di compagnia della principessa. Sulla base delle informazioni ricevute, Maria attese fuori dalla stanza della Villiers e colse il marito nell'atto di lasciare la stanza della dama in piena notte. Guglielmo, sin dal primo momento, neg\u00f2 qualsiasi affare amoroso o adulterio e Maria apparentemente gli credette o comunque lo perdon\u00f2. Studi recenti hanno suggerito il fatto che la Villiers e Guglielmo probabilmente non fossero ancora amanti all'epoca, bens\u00ec che la Villiers si incontrasse col principe d'Orange in gran segreto per discutere di intelligence diplomatica, nella quale forse lei stessa era coinvolta a livello di spionaggio. Maria, ad ogni modo, decise di rinviare in Gran Bretagna tutto il suo personale e venne solo successivamente a scoprire che in realt\u00e0 la Villiers aveva realmente iniziato i primi passi per intraprendere una relazione con suo marito, appena tre anni dopo il loro matrimonio.\nLa Gloriosa Rivoluzione.\nA fronte della situazione politica e sociale creatasi in Inghilterra col regno di Giacomo II, diversi politici e nobili protestanti entrarono in contatto col marito di Maria gi\u00e0 dal 1686. Dopo che Giacomo fece la mossa suicida di costringere il clero anglicano a leggere la Dichiarazione di Indulgenza (il proclama che garantiva la libert\u00e0 religiosa ai dissidenti) dai pulpiti delle loro chiese nel maggio 1688, la sua impopolarit\u00e0 si accrebbe notevolmente. L'allarme pubblico aument\u00f2 quando la regina Maria Beatrice diede alla luce un figlio, Giacomo Francesco Edoardo, nel giugno 1688, dal momento che era stabilito che, contrariamente a Maria e ad Anna, sarebbe stato cresciuto come cattolico romano. Alcuni accusarono il re del fatto che il bambino non fosse suo, ma che fosse stato sostituito segretamente alla nascita dell'ultimo figlio morto della sovrana. Anche se non vi sono prove che supportino questa ipotesi, Maria sfid\u00f2 pubblicamente la legittimit\u00e0 del bambino, giungendo ad una rottura con suo padre.\nIl 30 giugno i \"Sette Immortali\" richiesero in segreto a Guglielmo d'Orange, che si trovava ancora nei Paesi Bassi con Maria, di recarsi in Inghilterra con un esercito e spodestare il suocero Giacomo II. Inizialmente Guglielmo si dimostr\u00f2 riluttante a questa proposta; egli era geloso della posizione di sua moglie in qualit\u00e0 di erede della corona inglese e temeva che sarebbe diventata pi\u00f9 potente di lui dopo l'ascesa al trono della coppia. Maria, comunque, convinse il marito di non avere a cuore il potere politico. Guglielmo accett\u00f2 quindi di procedere all'invasione. Le sue intenzioni divennero pubbliche nel settembre 1688 e l'esercito olandese sbarc\u00f2 il 5 novembre con a capo Guglielmo stesso, mentre Maria venne fatta rimanere per sicurezza nei Paesi Bassi. La fiducia del popolo inglese nei confronti di Giacomo II, ad ogni modo, era cos\u00ec bassa che la gente non mise in atto alcun tentativo per salvare il proprio re, per quanto Guglielmo comunque si fosse premunito di far precedere la propria invasione da un apposito comunicato rivolto al popolo inglese nel quale precisava che la sua invasione avrebbe avuto esclusivamente il proposito di \"consentire al parlamento inglese di riunirsi liberamente e legalmente\". L'11 dicembre il re sconfitto tent\u00f2 la fuga, ma venne intercettato. Un secondo tentativo, compiuto il 23 dicembre, ebbe invece successo. Guglielmo, desiderando non infierire contro il suocero e per dimostrarsi da subito benvoluto, deliberatamente permise a Giacomo di fuggire in Francia, dove questi visse in esilio sino alla morte.\nMaria in questa circostanza si trov\u00f2 combattuta tra l'affetto per suo padre, l'amore per suo marito ed il valore della corona d'Inghilterra, ma alla fine si convinse che le azioni di Guglielmo dovessero essere ritenute giuste, per quanto spiacevoli, dal momento che esse si rivelavano le migliori per \"salvare la Chiesa e lo Stato\". Dopo il capodanno, Maria si port\u00f2 in Inghilterra, descrivendo nel suo diario la \"gioia segreta\" di fare ritorno nella sua patria, ma anche una certa \"costernazione per le sorti di mio padre\". Guglielmo, che ebbe una lunga discussione con la moglie quando si incontr\u00f2 con lei nell'Inghilterra meridionale, le impose ad ogni modo un atteggiamento raggiante durante la loro entrata trionfale a Londra. Cos\u00ec facendo, venne criticata pesantemente da John Evelyn e da Sarah Churchill per essere apparsa cos\u00ec fredda nei confronti del padre appena spodestato e della sua costrizione all'esilio in terra straniera. Giacomo II, dall'esilio, scrisse poi alla figlia criticando la sua slealt\u00e0, fatto che dispiacque molto alla pia Maria.\nUn trono per due.\nNel 1689 si riun\u00ec una convenzione parlamentare indetta dal Principe d'Orange nella quale si tenne una notevole discussione circa le azioni appropriate da intraprendere. Un partito, guidato da lord Danby, riteneva che Maria dovesse regnare come sola monarca, in quanto erede legittima dell'ultimo sovrano, mentre Guglielmo ed i suoi oppositori ritenevano che il principe d'Orange non potesse essere assoggettato a sua moglie. Guglielmo d'Orange si sentiva insicuro nella sua posizione e desiderava governare come re, piuttosto che fungere da semplice consorte di una regina, data la sua recente successione al trono che ancora lo faceva sentire \"straniero\" in questa nuova terra. L'unico precedente di una monarchia congiunta, del resto, risaliva al XVI secolo, quando Maria I aveva sposato il principe spagnolo Filippo ed era stato concordato che questi avrebbe preso il titolo di re, ma solo durante il periodo di vita della moglie, oltre a porre delle limitazioni al suo potere. Guglielmo, invece, richiese di restare re anche dopo la morte della moglie. Anche se alcuni avevano proposto che fosse lei l'unica regnante, Maria, restando fedele al marito, rifiut\u00f2.\nIl 13 febbraio 1689 il Parlamento approv\u00f2 la Dichiarazione dei Diritti (Bill of Rights), nella quale si riteneva che Giacomo, col tentativo di fuga dell'11 dicembre 1688, avesse \"de facto\" abdicato il governo del regno e che il trono fosse quindi divenuto vacante. Il Parlamento non offr\u00ec la corona a Giacomo Francesco Edoardo, figlio maggiore di Giacomo (che sarebbe stato il legittimo erede in circostanze normali), ma invece la offr\u00ec a Guglielmo e Maria come sovrani congiunti. Fu comunque previsto che \"l'unico e pieno esercizio del potere regale risieda solo e sia eseguito da detto principe di Orange, in nome di detti principe e principessa, durante le loro vite congiunte.\" La dichiarazione venne successivamente estesa ad escludere non solo Giacomo II ed i suoi eredi (ad eccezione di Anna) dal trono, ma tutti i sovrani cattolici, dal momento che \"l'esperienza ci ha insegnato quanto sia sbagliato per la sicurezza e la gestione di un regno protestante l'essere governato da un principe papista\".\nAnche dopo queste dichiarazioni, in Scozia continuava a persistere un sostanziale sostegno a favore dell'ormai ex re Giacomo II. Il visconte Dundee, poco dopo, raccolse un'armata nelle Highlands scozzesi e si guadagn\u00f2 una vittoria a Killiecrankie il 27 luglio di quello stesso anno. Le pesanti perdite subite dalle truppe di Dundee, ad ogni modo, assieme alla ferita fatale da cui venne colpito all'inizio dello scontro, archiviarono definitivamente gli ultimi stralci di resistenza a Guglielmo e la rivolta venne ben presto schiacciata con la pesante sconfitta, il mese successivo, subita dagli scozzesi nella Battaglia di Dunkeld.\nIl regno.\nIl vescovo di Londra, Henry Compton, incoron\u00f2 insieme Guglielmo e Maria nell'Abbazia di Westminster l'11 aprile 1689. Solitamente era l'Arcivescovo di Canterbury a celebrare le incoronazioni, ma l'arcivescovo dell'epoca, William Sancroft, per quanto anglicano di fede, si rifiut\u00f2 di riconoscere la rimozione di Giacomo II. Nel giorno dell'incoronazione, la Convenzione degli Stati Scozzesi \u2014 che era ancora pi\u00f9 divisa del Parlamento inglese \u2014 dichiar\u00f2 infine che Giacomo non dovesse pi\u00f9 essere ritenuto re di Scozia. A Guglielmo e Maria fu offerta dunque anche la corona scozzese; accettarono l'11 maggio giurando ufficialmente a Londra.\nCol passaggio del Bill of Rights nel dicembre del 1689, vennero approvate delle misure che ristabilirono la situazione governativa dell'Inghilterra a come era prima della Dichiarazione dei Diritti, ristabilendo quindi le restrizioni sulla prerogativa reale; lo stesso documento prevedeva inoltre, tra le altre cose, che il sovrano non potesse sospendere una legge approvata dal parlamento, richiedere tasse senza il consenso del parlamento, infrangere il diritto di petizione, convocare l'esercito permanente in tempo di pace senza il consenso del parlamento, negare il diritto di portare le armi ad un suddito protestante, interferire con le elezioni parlamentari, punire i membri di ciascuna delle due camere del parlamento per quanto detto in un dibattito, richiedere grazie eccessive, o infliggere punizioni crudeli o inusuali. Secondo lo stesso Bill of Rights venne confermata inoltre la nuova linea di successione al trono. Dopo la morte di Guglielmo III o di Maria II, infatti, l'uno o l'altro avrebbero continuato a regnare anche dopo la morte del coniuge. Come legittimi eredi della coppia vi sarebbero stati i figli avuti dai due, seguiti poi dalla sorella di Maria, Anna, e dai figli di questa. Gli ultimi in linea di successione vennero dichiarati i figli che Guglielmo III avrebbe avuto da un qualsiasi altro successivo matrimonio.\nDal 1690 in poi, Guglielmo fu spesso assente dall'Inghilterra, impegnato in una serie di campagne militari che generalmente lo impegnavano dalla primavera all'autunno. Nel 1690, combatt\u00e9 i giacobiti in Irlanda, e mentre il marito era all'estero, Maria amministr\u00f2 il governo del reame grazie ad un Gabinetto di Consiglio composto da nove membri. Malgrado questa grande responsabilit\u00e0 affidatagli, Maria era tutt'altro che favorevole ad assumere il potere per s\u00e9, sentendosi \"privata di tutto ci\u00f2 che mi \u00e8 pi\u00f9 caro nella persona di mio marito, lasciata tra costoro che per me sono perfetti sconosciuti: mia sorella \u00e8 di carattere cos\u00ec riservato che posso ricevere ben poco conforto da lei.\" Il rapporto con la sorella Anna si era notevolmente raggelato quando le due sorelle avevano avuto delle discussioni in materia di denaro, e perch\u00e9 Anna disapprovava la presenza di Guglielmo III.\nCome governante, Maria fu ad ogni modo particolarmente attiva e si preoccup\u00f2, \"inorridita\", di indagare le responsabilit\u00e0 del massacro di Glencoe, \"chiedendo insistentemente l'apertura di un'inchiesta per preservare la reputazione del re\". Guglielmo, intanto, aveva gi\u00e0 sconfitto i giacobiti irlandesi nel 1692, ma stava proseguendo delle campagne all'estero contro la Francia nei Paesi Bassi. Quando suo marito si trovava in patria, Maria si sottometteva alla sua presenza, ma quando egli era assente dava prova di essere una governante inflessibile ordinando ad esempio l'arresto di suo zio, Henry Hyde, II conte di Clarendon, per aver complottato per riporre Giacomo II sul trono. Nel gennaio del 1692, l'influente John Churchill, I conte di Marlborough, venne cacciato da corte sulla base di simili accuse, anche se tale cacciata diminu\u00ec notevolmente la sua popolarit\u00e0 e ne min\u00f2 le relazioni con la sorella Anna (fortemente influenzata dalla moglie di Churchill, Sarah). Anna si faceva spesso vedere a corte con Sarah, ovviamente per perorare la causa dei Churchill caduti in disgrazia, fatto che spinse alla fine Maria a chiedere a sua sorella di lasciare perdere la sua scomoda amicizia e di svuotare i suoi alloggi.\nMaria si ammal\u00f2 di febbre nell'aprile del 1689, mancando alla messa domenicale a cui partecipava assiduamente da 12 anni, non riuscendo nemmeno a recarsi in visita alla sorella che era incinta. Dopo che Maria ritorn\u00f2 in forma, il bambino dato alla luce da sua sorella Anna mor\u00ec, e quando la regina si rec\u00f2 in visita alla sorella non manc\u00f2 di rimarcarle ancora la scomoda amicizia con Sarah Churchill. Le sorelle non si videro mai pi\u00f9. Marlborough venne arrestato e imprigionato, ma poi rilasciato quando il suo accusatore si rivel\u00f2 un impostore. Maria riport\u00f2 nel suo diario come la breccia creatasi tra le due sorelle fosse una punizione divina per l'\"irregolarit\u00e0\" della Rivoluzione che aveva portato il loro padre a perdere il trono. Di carattere estremamente devoto, due volte al giorno dedicava dei momenti di preghiera col suo successore. Molte delle sue proclamazioni autonome si focalizzarono a combattere la licenziosit\u00e0, la mancanza di sobriet\u00e0 ed il vizio. Prese parte attivamente alla gestione della chiesa di stato, in particolare sovrintendendo tutte le materie ecclesiastiche di patronato regio. Alla morte dell'arcivescovo di Canterbury John Tillotson nel dicembre del 1694, Maria era intenzionata a nominare a quell'incarico il vescovo di Worcester Edward Stillingfleet, ma Guglielmo gli prefer\u00ec invece il vescovo di Lincoln Thomas Tenison.\nLa regina, altissima (1.80) e dal fisico sano ed abituato a camminare molto, s'infett\u00f2 di vaiolo nel tardo 1694 e ne mor\u00ec in un freddissimo 28 dicembre mentre il Tamigi era gelato. Fu sepolta nell'abbazia di Westminster. Guglielmo rimase re fino alla morte nel 1702 e gli succedette la cognata Anna, sorella minore di Maria. Henry Purcell scrisse la musica per il suo funerale (\"Music for the funeral of Queen Mary\"), un pezzo noto al pubblico per esser stato rielaborato da Wendy Carlos per la colonna sonora del film \"Arancia meccanica\" di Stanley Kubrick col titolo di Beethoviana.\nMaria nella cultura di massa.\nMaria patrocin\u00f2 la fondazione College of William and Mary (nell'attuale citt\u00e0 di Williamsburg (Virginia)) nel 1693, supportata in questo da Thomas Bray, fondatore della Society for Promoting Christian Knowledge, che fu uno dei fondatori anche del Royal Hospital for Seamen, Greenwich, dopo la vittoria anglo-olandese nella Battaglia di La Hogue. Disegn\u00f2 personalmente i giardini dei palazzi di Het Loo e Hampton Court e rese popolare la porcellana blu e bianca, oltre a diffondere l'uso decorativo dei pesci rossi nelle fontane inglesi.\nMaria venne descritta dai giacobiti come una figlia traditrice che prefer\u00ec distruggere suo padre a vantaggio proprio e del proprio marito. Nahum Tate nel suo \"A Present for the Ladies\" (1692) la comparava alla sua antenata Elisabetta I. La sua modestia e la diffidenza vennero lodate in opere come \"A Dialogue Concerning Women\" (1691) del poeta William Walsh, il quale la compar\u00f2 a Cincinnato, il generale romano che port\u00f2 a compimento il proprio compito al meglio, ma che successivamente per sua volont\u00e0 abbandon\u00f2 l'inseguimento del successo personale.\nUna settimana prima della sua morte, Maria diede ordine di distruggere le proprie carte, ma i suoi diari sono sopravvissuti sino ai nostri giorni, come del resto alcune lettera al marito Guglielmo ed a Frances Apsley. L'immagine giunta ai posteri di Maria, fu quella di una moglie legata al marito sino a definirsi sottomessa, che assunse il potere seppur riluttante, ma che seppe esercitarlo con considerevole abilit\u00e0 quando necessario, seppur deferente nei confronti del proprio coniuge-sovrano.\nNei media.\nMaria venne raffigurata in una serie di film e serie televisive, dove venne interpretata da:\nTitoli, trattamento e stemma.\nTitoli e trattamento.\nGuglielmo III e Maria II utilizzaro assieme la seguente titolatura: \"Guglielmo e Maria, per grazia di Dio, re e regina d'Inghilterra, Francia e Irlanda, Difensori della Fede, ecc.\" quando ascesero al trono. Dall'11 aprile 1689, quando gli Stati di Scozia li riconobbero come sovrani, la coppia reale utilizz\u00f2la seguente titolatura: \"Guglielmo e Maria, per grazia di Dio, re e regina d'Inghilterra, Scozia, Francia e Irlanda, Difensori della Fede, ecc.\"\nStemma.\nLo stemma utilizzato dal re e dalla regina venne cos\u00ec blasonato: inquartato, nel I e nel IV granquartato, d'azzurro a tre gigli d'oro (Francia) e di rosso a tre leoni passanti e guardanti in palo d'oro (Inghilterra); nel II d'oro al leone rampante con una doppia tressura fiorita e controfiorita di rosso (Scozia); nel III d'azzurro all'arpa d'oro cordata d'argento (Irlanda); sopra tutto lo scudetto d'azzurro billettato da un leone rampante d'oro (casata di Orange-Nassau)."}
{"id": "131067", "revid": "287204", "url": "https://it.wikipedia.org/wiki?curid=131067", "title": "More og Romsdal", "text": ""}
{"id": "131068", "revid": "287204", "url": "https://it.wikipedia.org/wiki?curid=131068", "title": "Aesch", "text": ""}
{"id": "131069", "revid": "104458", "url": "https://it.wikipedia.org/wiki?curid=131069", "title": "Sulz (disambigua)", "text": ""}
{"id": "131071", "revid": "254059", "url": "https://it.wikipedia.org/wiki?curid=131071", "title": "Distretto di Hochdorf", "text": "Il distretto di Hochdorf (\"Wahlkreis Hochdorf\") \u00e8 un distretto del Canton Lucerna, in Svizzera. Confina con i distretti di Lucerna Campagna e di Lucerna Citt\u00e0 a sud e di Sursee a ovest e con il Canton Argovia (distretti di Kulm e di Lenzburg a nord e di Muri a est). Ha sostituito, dal 1\u00ba gennaio 2013, l'omonimo \"Amt\", di cui ricalca perfettamente il territorio, e il cui capoluogo era Hochdorf. Comprende il lago di Baldegg e una parte del lago di Hallwil.\nComuni.\nAmministrativamente \u00e8 diviso in 14 comuni:"}
{"id": "131072", "revid": "111373", "url": "https://it.wikipedia.org/wiki?curid=131072", "title": "Werthenstein", "text": "Werthenstein (toponimo tedesco) \u00e8 un comune svizzero di 2\u00a0044 abitanti del Canton Lucerna, nel distretto di Entlebuch. Nel 1853 ha inglobato il comune soppresso di Wolhusen-Markt e nel 1889 quello di Schachen.\nInfrastrutture e trasporti.\nWerthenstein \u00e8 servito dalle stazioni di Werthenstein e di Schachen LU sulla ferrovia Berna-Lucerna."}
{"id": "131073", "revid": "2011865", "url": "https://it.wikipedia.org/wiki?curid=131073", "title": "Anna di Gran Bretagna", "text": "Anna fu l'ultima sovrana del casato degli Stuart; le succedette un lontano cugino, Giorgio I del casato di Hannover, la cui nonna materna Elisabetta di Boemia era figlia di Giacomo I d'Inghilterra.\nBiografia.\nLa vita di Anna fu segnata da molte crisi relative alla successione alla corona. Il padre Giacomo II, cattolico, fu deposto con la forza nel 1688, mentre la sorella maggiore e il cognato (e cugino) divennero regina e re con il nome di Maria II e Guglielmo III. Si ritiene oggi che entrambe le sorelle Maria e Anna soffrissero della sindrome da anticorpi antifosfolipidi su base familiare, causa di frequenti aborti e parti prematuri tanto che, malgrado le numerose gravidanze, n\u00e9 l'una n\u00e9 l'altra furono in grado di generare un erede che sopravvivesse fino all'et\u00e0 adulta. Ci\u00f2 provoc\u00f2 una crisi di successione, perch\u00e9 in assenza di un erede protestante si temeva che il padre Giacomo II, o il figlio da lui avuto nel secondo matrimonio, tentassero la riconquista del trono.\nPer questa ragione nel 1701 il Parlamento approv\u00f2 l'Act of Settlement, una legge di successione che escludeva tutti i discendenti cattolici degli Stuart, designando di fatto al loro posto il Casato degli Hannover. L'Inghilterra costrinse la Scozia ad accettare questa scelta, giungendo nel 1707 all'unificazione dei due regni con l'Atto di Unione, con cui nasceva il Regno di Gran Bretagna.\nIl regno di Anna fu segnato dallo sviluppo del sistema a due partiti che aveva cominciato a delinearsi nel regno di Maria e Guglielmo. Anna personalmente preferiva i tory, ma la sua amica pi\u00f9 intima e probabilmente pi\u00f9 influente consigliera fu Sarah Churchill, duchessa di Marlborough, moglie di John Churchill, I duca di Marlborough, il pi\u00f9 importante condottiero inglese dell'epoca ed esponente di spicco dei whig: tuttavia anch'essa cadde in disgrazia durante la Guerra di successione spagnola.\nPrimi anni.\nAnna fu la seconda figlia di Giacomo, duca di York (pi\u00f9 tardi Giacomo II) e della sua prima moglie, Lady Anne Hyde, figlia di Edward Hyde, primo conte di Clarendon, un importante politico dell'epoca; sua sorella maggiore era la futura Maria II. Dei figli del primo matrimonio di Giacomo, solo lei e la sorella sopravvissero sino all'et\u00e0 adulta. Anna da bambina soffr\u00ec di un'infezione all'occhio: per essere curata, fu inviata in Francia, dove visse prima con la nonna, Enrichetta Maria e dopo la sua morte con la zia, Enrichetta d'Orl\u00e9ans. Anna ritorn\u00f2 dalla Francia nel 1670; nel 1673 fece la conoscenza di Sarah Jennings, futura moglie di John Churchill, uno dei pi\u00f9 importanti generali dell'epoca di Anna, la quale sarebbe divenuta la sua pi\u00f9 intima amica e una dei suoi pi\u00f9 influenti consiglieri.\nVerso il 1672, la conversione di Giacomo II al cattolicesimo divenne di pubblico dominio, ma su ordine di Carlo II Anna e Maria furono educate come protestanti. Il 28 luglio 1683 Anna spos\u00f2 il protestante principe Giorgio di Danimarca, fratello di Cristiano V di Danimarca, un'unione politicamente malvista a causa delle simpatie danesi per la Francia, ma di grande felicit\u00e0 domestica, essendo i due di carattere simile e preferendo una vita tranquilla e ritirata a quella del gran mondo.\nQuando Carlo II mor\u00ec nel 1685 (convertendosi al cattolicesimo sul letto di morte) il padre di Anna ascese al trono con il nome di Giacomo II. Egli fu male accetto per la sua religione e quando la sua seconda moglie, l'italiana e cattolica Maria Beatrice d'Este, gli diede un figlio (Giacomo Francesco Edoardo) il 10 giugno 1688, la sua impopolarit\u00e0 aument\u00f2, poich\u00e9 appariva certa la prospettiva che una dinastia cattolica avrebbe regnato sulla Gran Bretagna. Ma poco pi\u00f9 tardi la sorella e il cognato di Anna, Maria e Guglielmo d'Orange (che aveva anche sangue Stuart, essendo cugino di primo grado delle principesse), invasero l'Inghilterra per deporre l'odiato Giacomo, che nel dicembre 1688 fugg\u00ec in Francia. Questi eventi divennero noti come la \"Gloriosa Rivoluzione\".\nDurante gli eventi immediatamente precedenti la rivoluzione Anna si tenne in disparte; tuttavia mantenne contatti epistolari con la sorella Maria ed era a conoscenza dei piani di invasione di Guglielmo. Dopo lo sbarco di Guglielmo in novembre, Anna si trov\u00f2 in una posizione critica; probabilmente consigliata dai Churchill, abbandon\u00f2 il re, lasci\u00f2 Londra per Nottingham e poi Oxford, dove incontr\u00f2 Guglielmo. L'anno seguente, un'apposita sessione del parlamento dichiar\u00f2 che la fuga di Giacomo II equivaleva a un'abdicazione e quindi il trono doveva considerarsi vacante; la corona fu offerta congiuntamente a Guglielmo e Maria, che la accettarono e regnarono insieme. Il \"Bill of rights\" del 1689 stabil\u00ec la successione: dopo Guglielmo e Maria il trono sarebbe toccato in primo luogo ai figli partoriti da Maria; in mancanza di essi ad Anna e ai suoi discendenti, e successivamente ai discendenti che Guglielmo avrebbe potuto avere da un successivo matrimonio.\nGuglielmo e Maria.\nPoco dopo la loro ascesa al trono, Guglielmo e Maria concessero a John Churchill il titolo di conte di Marlborough; tuttavia nel 1692, sospettando che Lord Marlborough fosse un sostenitore del deposto re Giacomo, la regina Maria lo priv\u00f2 di tutte le sue cariche. Lady Marlborough fu allontanata dalla corte; allora anche Anna lasci\u00f2 la sua residenza reale per seguire l'amica e fu privata della sua guardia d'onore. Nel 1694 Maria mor\u00ec di vaiolo e Guglielmo III continu\u00f2 a regnare da solo. Con l'obiettivo di migliorare la sua popolarit\u00e0, Guglielmo restitu\u00ec ad Anna il suo rango a corte e le permise di risiedere nel palazzo di St.James; tuttavia la tenne in disparte e non volle nominarla reggente nei periodi in cui egli era assente.\nL'anno successivo Guglielmo, per riconquistare il suo favore, restitu\u00ec a Marlborough le sue cariche; Anna in cambio gli diede il suo sostegno, anche se in questo periodo scrisse a suo padre chiedendogli il permesso di ascendere al trono alla morte di Guglielmo e promettendogli che al momento adatto glielo avrebbe restituito. Anna fu forse spinta a questo dalla voce (infondata) che Guglielmo avesse intenzione di designare come suo successore il figlio di Giacomo, a condizione che fosse allevato in Inghilterra come protestante.\nTra il 1684 e il 1700 Anna era rimasta incinta almeno diciotto volte; tuttavia per tredici volte abort\u00ec o diede alla luce figli nati morti; degli altri cinque figli, quattro morirono prima di compiere i due anni, mentre il quinto, Guglielmo, duca di Gloucester, mor\u00ec a undici anni il 29 luglio 1700. Poich\u00e9 Maria e Guglielmo non avevano avuto figli, Anna era la sola erede superstite al trono e questo metteva in pericolo la successione, in quanto, dopo di lei, il ramo cattolico della famiglia avrebbe potuto tentar di approfittare della situazione per recuperare lo scettro perduto.\nPer ovviare a tali rischi, nel 1701 il Parlamento approv\u00f2 un Atto di Successione (\"Act of Settlement\"), che, in mancanza di discendenti di Anna o di Guglielmo, assegnava la corona a Sofia del Palatinato e ai suoi discendenti, confermando cos\u00ec l'esclusione di ogni altro pretendente di religione cattolica. Sofia era nipote in linea diretta di Giacomo I attraverso sua madre, Elisabetta di Boemia, figlia di Giacomo stesso. Anna, per parte sua, accett\u00f2 queste decisioni sulla successione.\nIl regno prima dell'Atto di Unione.\nGuglielmo III mor\u00ec l'8 marzo 1702 e Anna divenne regina (23 aprile). In questo periodo ebbe inizio la guerra di successione spagnola: in discussione era il diritto di Filippo, nipote del re di Francia Luigi XIV, di succedere al trono di Spagna. Il precedente re di Spagna, Carlo II, lo aveva nominato suo erede per testamento, ma la maggior parte degli stati europei si opponeva, temendo che la famiglia reale francese divenisse eccessivamente potente. Il testamento di Carlo II prevedeva che Filippo dovesse rinunciare a ogni diritto al trono di Francia, ma Luigi XIV stabil\u00ec che questa clausola dovesse considerarsi nulla nel caso che i suoi eredi fossero morti.\nQuesta non era una preoccupazione irrealistica: infatti molti membri della famiglia di Luigi XIV furono uccisi dal vaiolo poco prima della sua morte e fu il suo pronipote Luigi XV che divenne re di Francia all'et\u00e0 di cinque anni. Inoltre l'Inghilterra non gradiva che, dopo la morte di Giacomo II, Luigi XIV avesse proclamato Giacomo (detto il Vecchio Pretendente) re d'Inghilterra con il nome di Giacomo III. Quindi l'Inghilterra sostenne le pretese al trono di Spagna avanzate dall'arciduca Carlo d'Asburgo, il cugino austriaco del defunto Carlo II.\nLa guerra di successione spagnola (nota in Nord America come \"Guerra della regina Anna\", la seconda delle guerre franco-indiane) sarebbe durata fino alla fine del regno di Anna, dominando sia la politica interna sia quella estera. Poco dopo l'ascesa al trono, Anna nomin\u00f2 suo marito Lord Ammiraglio, dandogli il comando della marina, e scelse Lord Marlborough come Capitano Generale, dandogli il comando dell'esercito. Marlborough inoltre fu creato cavaliere della Giarrettiera ed ebbe il titolo ducale. Sua moglie fu nominata \"Mistress of the Robes\", la pi\u00f9 alta carica a cui una donna potesse aspirare.\nAll'inizio del regno di Anna il governo presieduto da Sidney Godolphin (all'epoca ancora barone, ma prossimo ad essere nominato conte) era dominato dai tory. I whig (che, a differenza dei primi sostenevano con decisione la guerra) acquisirono una influenza molto maggiore dopo la grande vittoria ottenuta da Marlborough nella battaglia di Blenheim nel 1704. Grazie all'influenza di Marlborough quasi tutti i tory furono rimossi dal gabinetto; tuttavia Godolphin si alle\u00f2 con Marlborough per garantirsi la permanenza in carica. Anche se Godolphin era il capo nominale del governo, il potere effettivo era esercitato da Marlborough e dai due segretari di stato (Charles Spencer, III conte di Sunderland e Robert Harley). \u00c8 da notare che sia il figlio di Godolphin sia Sunderland avevano sposato due delle figlie di Marlborough. Anche altri beneficiarono del nepotismo di Marlborough.\nL'unione tra Inghilterra e Scozia.\nGli anni successivi del regno di Anna furono caratterizzati dai tentativi di fondere l'Inghilterra e la Scozia in un solo regno (i due paesi dal 1603 avevano lo stesso re, ma erano rimasti due stati distinti). Quando aveva approvato l'Atto di Successione nel 1701, il parlamento inglese non aveva consultato quello scozzese, che, inoltre, desiderava la continuazione del casato degli Stuart. Il parlamento scozzese approv\u00f2 un \"Act of Security\" (1704), in base al quale, in mancanza di eredi di Anna, attribuiva a s\u00e9 il potere di scegliere il nuovo re di Scozia tra i discendenti protestanti della famiglia reale scozzese. Il prescelto non poteva essere il medesimo individuo che sarebbe salito al trono d'Inghilterra, a meno che non fossero soddisfatte svariate condizioni di carattere religioso, economico e politico.\nLa sanzione della corona (necessaria perch\u00e9 la legge entrasse in vigore) fu inizialmente rifiutata, ma fu concessa quando il parlamento scozzese rifiut\u00f2 di imporre nuove tasse e minacci\u00f2 di ritirare le truppe scozzesi dall'esercito che stava combattendo sul continente. Il parlamento inglese, temendo che una Scozia indipendente avrebbe ripristinato l'antica alleanza (\"Auld Alliance\") che essa aveva avuto con la Francia, rispose con l\"Alien Act\" del 1705, che imponeva sanzioni economiche contro la Scozia e stabiliva che i sudditi scozzesi sarebbero stati considerati stranieri (mettendo a repentaglio il loro diritto di possedere beni in Inghilterra), a meno che la Scozia abrogasse l\"Act of Security\" o si dichiarasse disposta all'unione con l'Inghilterra. La Scozia scelse questa seconda via; le condizioni dell'unione furono negoziate da appositi delegati e il parlamento scozzese le approv\u00f2 tra molti contrasti il 16 gennaio 1707. In applicazione di queste decisioni, l'Inghilterra e la Scozia, con l'Atto di Unione, si fusero in un solo regno, chiamato Gran Bretagna, il 1\u00ba maggio 1707.\nI rapporti tra Anna e la duchessa di Marlborough si deteriorarono durante il 1707. La duchessa aveva un cattivo carattere e Anna cominci\u00f2 a preferirle un'altra sua amica, Abigail Masham, baronessa Masham. Ella era cugina della duchessa e imparentata con uno dei ministri di Anna, Robert Harley, che attraverso di lei accrebbe la sua influenza sulla regina. Tuttavia Lord Godolphin e il duca di Marlborough, rivali di Harley, cercarono di indurre la regina a rimuoverlo e Anna fu costretta ad accettare le dimissioni di Harley nel 1708. Questo periodo fu politicamente dominato da un gruppo di cinque esponenti whig (Lord Sunderland, Thomas Wharton, John Somers, Charles Montagu barone di Halifax e Robert Walpole), detto \"Whig Junto\". Tuttavia Harley continu\u00f2 ad avere influenza sulla regina come consigliere privato.\nIl marito di Anna, il principe Giorgio di Danimarca, mor\u00ec nell'ottobre 1708. I capi whig erano insoddisfatti della sua direzione dell'Ammiragliato e alcuni di essi progettarono di richiederne la destituzione mentre egli era morente. Anna fu costretta a cercare il sostegno di Marlborough per impedire questa mossa. Tuttavia, dopo la morte del marito, Anna si allontan\u00f2 ulteriormente dall'arrogante duchessa di Marlborough, preferendo la compagnia della pi\u00f9 rispettosa Abigail Masham e ruppe definitivamente con la duchessa nel 1709.\nUltimi anni.\nLa crescente impopolarit\u00e0 della guerra di successione spagnola fu la causa della caduta dei whig. Robert Harley fu particolarmente abile nello sfruttare lo scontento diffuso per motivare l'elettorato. Il favore dell'opinione pubblica fu spinto ancor di pi\u00f9 verso i tory quando il governo whig avvi\u00f2 un procedimento penale contro Henry Sacheverell, un ecclesiastico tory che aveva violentemente attaccato il governo per il suo atteggiamento di tolleranza religiosa. L'intensa reazione popolare contro questa iniziativa fece s\u00ec che Sacheverell ricevesse una condanna mite, il che fu un'umiliazione per i whig.\nL'elezione del 1710 diede un'ampia maggioranza ai tory; poco dopo, Marlborough e i suoi parenti cominciarono a perdere le loro cariche. Godolphin fu rimosso il 7 agosto 1710; il nuovo gabinetto tory era guidato da Harley e ne faceva parte anche Henry Saint-John Bolingbroke. I tory desideravano porre termine alla guerra, temendo che una vittoria totale per l'Austria, che era il principale alleato della Gran Bretagna, per quest'ultima sarebbe stata altrettanto dannosa di una vittoria francese. Il governo tory era disposto a un compromesso che riconoscesse la corona di Spagna al pronipote di Luigi XIV, ma per i whig ci\u00f2 era inaccettabile.\nQuesto contrasto fu risolto dagli eventi sul continente: l'Imperatore Giuseppe I, fratello maggiore dell'arciduca Carlo (il pretendente al trono di Spagna che i whig sostenevano) mor\u00ec nel 1711; Carlo eredit\u00f2 quindi l'Austria, l'Ungheria e il titolo di imperatore del Sacro Romano Impero. Se avesse ottenuto anche la Spagna, sarebbe divenuto troppo potente. La Gran Bretagna avvi\u00f2 negoziati con la Francia; Marlborough fu accusato di essersi appropriato di fondi pubblici e richiamato in patria alla fine del 1711; il comando delle truppe britanniche sul continente fu affidato a James Butler, duca di Ormonde, che condusse le operazioni in modo molto meno aggressivo.\nAlla Camera dei comuni la schiacciante maggioranza tory era favorevole alla pace, ma alla Camera dei lord la situazione era diversa. Per impedire la conclusione della pace i whig si allearono con un gruppo di tory guidati da Daniel Finch, II conte di Nottingham . Per eliminare la maggioranza whig, Anna reag\u00ec con la nomina, senza precedenti, di dodici nuovi Pari in una sola ripresa, il 1\u00ba gennaio 1712, assicurando cos\u00ec la ratifica del trattato di pace, concluso a Utrecht nel 1713.\nIn base ai termini del trattato, Filippo di Borbone conserv\u00f2 la corona di Spagna e le colonie spagnole in America. La Spagna dovette cedere gli altri possedimenti che aveva in Europa; la Gran Bretagna ottenne Gibilterra e Minorca e anche alcune colonie francesi nell'America settentrionale.\nMorte.\nLa salute di Anna peggior\u00f2 nel corso del 1713. Anna, che gi\u00e0 soffriva di gotta, fu colpita da un'erisipela che le caus\u00f2 un ascesso e febbre, conducendola a 49 anni alla morte il 1\u00ba agosto 1714. Fu sepolta nell'abbazia di Westminster; il suo cadavere era cos\u00ec rigonfio che dovette essere collocato in una larga bara di forma quasi quadrata. Fu tumulata nella cappella dell'antenato Enrico VII: una semplice lapide la ricorda insieme al principe consorte Giorgio di Danimarca.\nL'erede designata dall\"Act of Settlement\" del 1701, Sofia del Palatinato, era morta poco prima, l'8 giugno; la corona and\u00f2 quindi a suo figlio George Louis von Hannover, asceso al trono col nome di Giorgio I. Nonostante avessero il sostegno di una parte dei tory, i pretendenti cattolici, tra cui Giacomo Francesco Edoardo Stuart, vennero ignorati, ma la successione di Giorgio non fu mai veramente in pericolo. Due sollevazioni a favore degli Stuart, nel 1715 e nel 1719, fallirono.\nEredit\u00e0.\nIl regno di Anna vide un accrescimento dell'influenza politica dei ministri, a scapito di quella della corona. Anna fu l'ultima sovrana britannica a non concedere l'assenso reale a una legge approvata dal parlamento, lo \"Scottish Militia Bill\" del 1708, con il quale veniva ordinata la leva di una milizia in Scozia. Di limitate doti intellettuali e preoccupata dai suoi problemi di salute, Anna permise che la politica fosse dominata dai suoi ministri (specialmente Robert Harley) e dalle sue amiche e confidenti Sarah Churchill, duchessa di Marlborough, e Abigail Masham. Lo spostamento del potere dalla corona ai ministri divenne ancora pi\u00f9 accentuato in seguito, durante il regno di Giorgio I, il cui principale consigliere, Robert Walpole, \u00e8 spesso descritto come il 1\u00ba Primo ministro.\nL'epoca di Anna vide anche importanti sviluppi in campo artistico, scientifico e letterario. In architettura, John Vanbrugh costru\u00ec eleganti edifici barocchi come Blenheim Palace (residenza dei duchi di Marlborough) e Castle Howard. La letteratura vide l'attivit\u00e0 di autori come Daniel Defoe, Alexander Pope e Jonathan Swift. Isaac Newton visse durante il regno di Anna, anche se aveva compiuto le sue pi\u00f9 importanti scoperte durante quello di Guglielmo e Maria. Il nome di Anna resta legato alla prima importante legge sul diritto d'autore (nota come \"Statute of Anne\", 1709), che concedeva diritti esclusivi agli scrittori piuttosto che agli stampatori. Sotto il suo regno fu inaugurato nel 1711 l'ippodromo di Ascot.\nAnna aveva un'inclinazione per il brandy e per questo a volte fu chiamata \"Brandy Nan\". La contea di Queen Anne, nello stato americano del Maryland, prese il suo nome da Anna, che era regina quando la contea fu creata nel 1706.\nNella cultura di massa.\nLa figura di Anna di Gran Bretagna \u00e8 stata ritratta sul grande schermo nel film del 2018 \"La favorita\", del regista Yorgos Lanthimos, dove il personaggio della regina \u00e8 interpretato da Olivia Colman, che si \u00e8 anche aggiudicata il Premio Oscar come miglior attrice per la sua interpretazione."}
{"id": "131074", "revid": "767487", "url": "https://it.wikipedia.org/wiki?curid=131074", "title": "Lingua careliana propria", "text": "Il careliano proprio \u00e8 una lingua uralica o un dialetto della lingua careliana parlato da circa 40.000 persone in Carelia, Finlandia e Russia.\nDialetti.\nIl careliano proprio si divide in due dialetti principali:"}
{"id": "131075", "revid": "1564499", "url": "https://it.wikipedia.org/wiki?curid=131075", "title": "Lingua luda", "text": "La lingua luda detta a volte \"l\u00fcdico\" \u00e8 una lingua baltofinnica parlata in Russia nella Repubblica di Carelia.\nDistribuzione geografica.\nSecondo \"Ethnologue\" nel 2007 si registravano 3000 locutori nella Repubblica di Carelia, nella Russia europea.\nDialetti.\nIl ludo si divide in tre dialetti principali:\nAlfabeto.\nIl ludo utilizza l'alfabeto latino ed \u00e8 cos\u00ec composto: Aa Bb Cc \u010c\u010d Dd Ee Ff Gg Hh Ii Jj Kk Ll Mm Nn Oo Pp Rr Ss \u0160\u0161 \u017d\u017e Tt Uu Vv Yy \u00c4\u00e4 \u00d6\u00f6 '."}
{"id": "131077", "revid": "1718925", "url": "https://it.wikipedia.org/wiki?curid=131077", "title": "Biofisica", "text": "La biofisica \u00e8 una branca della biologia e della fisica dedita allo studio dei problemi biologici con metodi tradizionalmente utilizzati nelle scienze fisiche. La biofisica combacia parzialmente e si sovrappone con campi quali biologia molecolare, biochimica, fisiologia, chimica fisica, biomeccanica e biologia computazionale.\nIl termine \"biofisica\" \u00e8 anche regolarmente utilizzato in accademia per riferirsi allo studio delle grandezze fisiche (come corrente elettrica, temperatura, stress, entropia) nei sistemi biologici, oggetto di studio, per definizione, della fisiologia.\nDescrizione.\nTermine di connotazione pu\u00f2 essere individuato esaminando gli argomenti che questa disciplina ha di fatto affrontato: il raggiungimento del livello molecolare nello studio di molti meccanismi biologici \u00e8 alla base di quella che viene chiamata biofisica molecolare, che si occupa in particolare della struttura delle molecole di interesse biologico.\nIn questo senso viene usata anche l'espressione \"biologia molecolare\" che \u00e8 per\u00f2 pi\u00f9 utilizzata per lo studio della struttura delle macromolecole biologiche ed in particolare proteine ed acidi nucleici. La biofisica si \u00e8 appoggiata nel suo cammino anche alla meccanica quantistica per lo studio dell'interazione tra molecole ed onde elettromagnetiche ed alla termodinamica, specialmente quella dei processi irreversibili o di non equilibrio, che permette lo studio di sistemi biologici che scambiano materia ed energia con l'esterno e nei quali continuamente si svolgono processi irreversibili.\nLa biofisica si \u00e8 occupata anche delle strutture e delle funzioni dei vari organuli presenti nelle cellule, ed in particolare quelli che costituiscono l'impianto energetico come cloroplasti e mitocondri. Importanti ricerche biofisiche sono state condotte anche sulle membrane biologiche riguardo ai problemi di permeabilit\u00e0 e concentrazione di sostanze ioniche e non ioniche, ma soprattutto in merito al trasporto attivo ovvero la capacit\u00e0 delle membrane di pompare attivamente, pertanto con consumo di energia, sostanze da zone di scarsa concentrazione a zone di alta concentrazione.\nGli studi biofisici per la comprensione del sistema nervoso.\nLo studio della conduzione dello stimolo nervoso attraverso le membrane sono un primo passo per la comprensioni delle attivit\u00e0 del sistema nervoso: i biofisici affrontano il problema anche considerando le reti nervose come reti logiche, studiandone i modi di codificazione, di trasmissione e di elaborazione dell'informazione, contribuendo cos\u00ec ai progressi nel campo delle reti neurali. Ma la biofisica studia anche le strutture dove l'informazione ha origine, come l'occhio, l'orecchio, ecc., nonch\u00e9 la contrazione muscolare, la meccanica che origina la ventilazione polmonare. La base fisica che si individua in moltissimi meccanismi biologici e la conseguente possibilit\u00e0 di controllarne il funzionamento con l'ausilio della tecnologia a disposizione, ha permesso conquiste come la bioingegneria che \u00e8 oramai elemento irrinunciabile per il progresso della medicina e delle scienze moderne come la bionica (teoria delle scienze umane)."}
{"id": "131079", "revid": "1305772", "url": "https://it.wikipedia.org/wiki?curid=131079", "title": "Estone", "text": ""}
{"id": "131080", "revid": "831312", "url": "https://it.wikipedia.org/wiki?curid=131080", "title": "Giro d'Italia 1990", "text": "Il Giro d'Italia 1990, settantatreesima edizione della \"Corsa Rosa\", si svolse in venti tappe svoltesi dal 18 maggio al 6 giugno 1990, per un percorso totale di 3\u00a0450 km. Fu vinto da Gianni Bugno con il tempo di 91h51'04\" alla media di 37,609\u00a0km/h. Il podio fu completato dalla seconda e terza posizione in classifica del francese Charly Mottet e dell'italiano Marco Giovannetti rispettivamente con un ritardo di 6'33\" e di 9'01\".\nBugno domin\u00f2 il Giro, guidando la classifica generale dalla prima tappa all'ultima tappa, impresa riuscita precedentemente solo a Girardengo nel 1919, a Binda nel 1927 e a Merckx nel 1973.\nVenne trasmesso in tv da Raidue e in radio da Rai Radio1."}
{"id": "131083", "revid": "1754055", "url": "https://it.wikipedia.org/wiki?curid=131083", "title": "Marrone", "text": "Il colore marrone \u00e8 una variante di uno dei colori dello spettro che l'uomo riesce a vedere (arancione). Nell'arcobaleno il marrone \u00e8 assente perch\u00e9 non \u00e8 possibile regolare l'intensit\u00e0 della luce solare responsabile dell'arcobaleno stesso. Il marrone \u00e8 composto dalla miscela dei tre colori primari (giallo, rosso, blu) in quantit\u00e0 variabili a seconda della tonalit\u00e0 che si vuole dare al colore.\nSi pu\u00f2 ottenere una tonalit\u00e0 pi\u00f9 scura, soprattutto per le tempere, con un po\u2019 di nero. Questo metodo funziona comunque con un certo tipo di acquerelli (quelli pi\u00f9 densi, ma mettendo meno acqua in quelli normali fa lo stesso effetto) e con qualsiasi tipo di colore a tempera.\nLa composizione spettrale di un arancione e di un marrone pu\u00f2 benissimo essere la stessa, ed entrambi questi colori possono avere sia uno spettro monocromatico, sia con pi\u00f9 di una componente. In entrambi i casi, se diminuiamo la sola intensit\u00e0 della o delle componenti (non variando quindi n\u00e9 la saturazione, n\u00e9 la tinta), l'arancione diventa marrone.\nIl nome deriva dal nome delle castagne, che hanno appunto questo colore; l'aggettivo \u00e8 declinabile al plurale anche se \u00e8 accettata la forma invariabile. In inglese il termine \"maroon\" equivale all'italiano \"marrone rossiccio\"."}
{"id": "131088", "revid": "767487", "url": "https://it.wikipedia.org/wiki?curid=131088", "title": "8128", "text": "Ottomilacentoventotto (8128) \u00e8 il numero naturale dopo 8127 e prima di 8129."}
{"id": "131091", "revid": "125820221", "url": "https://it.wikipedia.org/wiki?curid=131091", "title": "Appeasement", "text": "L'appeasement (in lingua italiana: \"riappacificazione\", \"accordo\", \"accomodamento\", ma potrebbe etimologicamente anche tradursi con \"acquiescenza\") fu la politica adottata dal Regno Unito negli anni '30 del 1900 avente lo scopo di placare le mire espansionistiche di Hitler e conseguentemente scongiurare un intervento militare contro la Germania.\nQuadro storico.\nNel 1934 Hitler, gi\u00e0 cancelliere, alla morte di Paul von Hindenburg divent\u00f2 F\u00fchrer di quella che fu la Repubblica di Weimar, sancendo definitivamente cos\u00ec la nascita del regime nazista. Egli approfitt\u00f2 del malcontento popolare, dovuto a una negativa congiuntura economica, per poter catalizzare il consenso della maggioranza dei tedeschi che ancora desideravano il ritorno di una \"Gro\u00dfdeutschland\" (\"Grande Germania\"), dopo le umiliazioni subite in seguito alla sconfitta nella prima guerra mondiale.\nUna volta al potere, grazie alla decisione di dare avvio ad un notevole piano di opere pubbliche, il governo retto da Hitler riusc\u00ec a ridurre notevolmente la disoccupazione e, attraverso fortissimi investimenti nel settore dell'industria pesante, riusc\u00ec a stimolare l'economia tedesca, permettendo cos\u00ec alla Germania di tornare a essere un'importante potenza economica e militare europea. Ci\u00f2 comport\u00f2 un consolidamento dell'opinione pubblica tedesca a sostegno del regime.\nLe reazioni.\nAi governi europei era evidente come le politiche del governo tedesco, dirette a realizzare la supremazia economica e militare della Germania in Europa, nonch\u00e9 la diffusione della cultura nazionalistica tesa ad affermare la supremazia della razza tedesca, avrebbero portato in breve tempo allo scoppio di un conflitto. Nonostante questo quadro politico di tensione, i governi britannico e francese ritenevano fosse opportuno evitare un conflitto bellico.\nNel Regno Unito, la politica dell\"'appeasement\" aveva contagiato l'opinione pubblica britannica, favorevole a riconoscere il trattato di Versailles come ingiusto e iniquo verso la Germania, e vedeva tra i suoi maggiori sostenitori il premier Chamberlain (eletto nel 1937), che credeva di poter \"ammansire\" Hitler assecondandolo sulle rivendicazioni che credeva pi\u00f9 ragionevoli. Alcune forze politiche, le pi\u00f9 conservatrici, ritenevano poi che Hitler potesse costituire un \"baluardo\" ad est contro la Russia sovietica, verso cui comunque si sarebbero principalmente dirette le ambizioni territoriali tedesche.\nIn Francia la paura della Germania era molto forte, ma ancora di pi\u00f9 era quella di una nuova guerra, che avrebbe colpito un paese sostanzialmente in ginocchio a livello economico e lacerato politicamente al suo interno. Di conseguenza la Francia rest\u00f2 sulla difensiva seguendo una politica subalterna al Regno Unito.\nIl fallimento della politica di \"appeasement\".\nNel 1938, dopo l'annessione dell'Austria, Hitler accett\u00f2 di incontrare a Monaco di Baviera il Primo ministro francese (Daladier) e quello britannico (Chamberlain) e insieme firmarono il progetto d'intesa di Mussolini, che sostanzialmente accoglieva quasi alla lettera le richieste tedesche per l'occupazione del territorio cecoslovacco dei Sudeti. Il patto di Monaco offr\u00ec temporaneamente una via d'uscita alternativa alla guerra e rappresent\u00f2 l'apice della politica dell'appeasement, ma rappresent\u00f2 anche l'incapacit\u00e0 di Regno Unito e Francia di reagire all'espansionismo tedesco. Incapacit\u00e0 che Hitler seppe sfruttare a dovere, invadendo dapprima la Boemia e la Moravia (marzo 1939) e poi la Polonia (1\u00ba settembre 1939) e scatenando cos\u00ec la seconda guerra mondiale.\nAlcuni storici hanno giudicato la politica dell\"'appeasement\" come una delle cause che hanno portato allo scoppio del secondo conflitto mondiale, in quanto si \u00e8 sempre sostenuto che una reazione pi\u00f9 decisa da parte di Francia e Regno Unito avrebbe potuto frenare le ambizioni di Hitler ed evitare la morte di milioni di persone. Altri storici, invece, giudicano cruciale il ruolo svolto dalle pesantissime condizioni imposte alla Germania dal trattato di Versailles quale prima causa del fallimento della Repubblica di Weimar e dell'avvento conseguente del nazismo, reputando l'appeasement come una pur tardiva correzione di rotta che non pot\u00e9 condurre ai risultati positivi che si prefiggeva, ossia, in prospettiva, il ricondurre la Germania entro una politica di equilibrio europeo, solo perch\u00e9 tardivamente adottata ed intempestivamente abortita.\nQuest'ultima tesi per\u00f2 non tiene conto della forte propensione di Hitler a scatenare comunque una guerra di conquista sul suolo europeo, al di l\u00e0 delle concessioni ottenute di volta in volta. Il precipitare della situazione e lo scoppio della guerra si ebbero in ultima analisi a seguito dell'abbandono, e non al perseguimento, della politica di \"appeasement\" da parte britannica: Chamberlain, infatti, indusse il governo polacco alla rottura definitiva con la Germania promettendo che la Gran Bretagna si sarebbe assunta la responsabilit\u00e0, armi in pugno, di garantire l'integrit\u00e0 territoriale della Polonia. Questa scelta in qualche modo fu resa obbligata dal patto Molotov-Ribbentrop, che lasciava la Polonia sola. Curiosamente, poi, la guerra fu dichiarata solo contro la Germania e non anche contro l'URSS, che pure aveva invaso la Polonia da Est mentre le armate di Hitler la occupavano da Ovest."}
{"id": "131097", "revid": "339392", "url": "https://it.wikipedia.org/wiki?curid=131097", "title": "Phillip Jack Brooks", "text": ""}
{"id": "131099", "revid": "123740339", "url": "https://it.wikipedia.org/wiki?curid=131099", "title": "Yama", "text": "Presso la religione induista, Re Yama \u00e8 il Deva della morte, \"colui che irrimediabilmente trattiene con s\u00e9\", padrone del regno infero; la sua figura rappresenta colui che si occupa al controllo totale e al trapasso delle anime da un mondo all'altro. Figlio di Surya (dio del Sole) e della dea Saranyu, viene chiamato anche Dharma (lett. \"Giustizia\", poich\u00e9 ha il compito di giudicare le destinazioni delle anime) e K\u0101la (lett. \"Tempo\", Yama \u00e8 identificato con il tempo poich\u00e9 \u00e8 quest'ultimo a decretare il momento della morte). Svolge la sua funzione di giudice assieme a ChitraGupta; padrone della direzione Sud, \u00e8 accompagnato da una moltitudine di spiriti inquieti e costantemente insoddisfatti.\nOrigini e caratteristiche.\nLa prima apparizione di Re Yama avviene nei Veda. \u00c8 considerato il primo uomo sulla terra, e sono state ritrovate forme parallele di questa figura che rappresenta il possessore dell'inferno, come figura storica in tutta l'Eurasia. \u00c8 noto come \"Yima\" presso i fedeli di Zoroastro, \u00e8 considerato della stessa natura di \"Ymir\" delle leggende nordiche, mentre \u00e8 divenuto \"Ema\" nelle leggende giapponesi. Inoltre si pu\u00f2 fare un paragone con il dio greco degli inferi, Ade, il dio romano Plutone, e con la divinit\u00e0 egizia \"Anubis\".\nIl nome deriva dalla radice \"yam\" (fossa,fossato nelle lingue slave \"Yama\").\nNelle raffigurazioni tradizionali appare con il corpo verde, con gli occhi infuocati, vestito con abiti rossastri, cavalcante un bufalo nero.\nTalvolta \u00e8 rappresentato come un vecchio armato di spada e scudo.\nNella tradizione vedica, Re Yama (fratello di Manu, progenitore dell'umanit\u00e0) \u00e8 considerato il primo uomo che mor\u00ec, espiando le proprie colpe e ottenendo rifugio presso la dimora celeste; in virt\u00f9 di questo suo primato, ottenne il controllo sui defunti. In alcuni passaggi, tuttavia, ci si riferisce a lui gi\u00e0 come il dio della morte.\nDurante i funerali, tuttora gli indiani recitano inni vedici dedicati a Yama."}
{"id": "131101", "revid": "6923", "url": "https://it.wikipedia.org/wiki?curid=131101", "title": "Francesco Arata", "text": "Biografia.\nCompiuti gli studi a Soresina si trasfer\u00ec a Milano, dove perfezion\u00f2 la sua arte pittorica all'Accademia di Belle Arti di Brera e cambi\u00f2 numerosi lavori sempre in ambito artistico. Lavor\u00f2 come aiuto scenografo al Teatro alla Scala di Milano, esperienza che segn\u00f2 la sua vita. Tornato al paese d'origine oper\u00f2 come artista di fama nazionale.\nNel 1970 venne pubblicato il diario segreto dell'artista \"Appunti del mio spirito\" a cura di Claudio Toscani dove traspare l'interiorit\u00e0 dell'artista.\nArata fu pittore di passaggio tra Ottocento e Novecento, tra conservatorismo e futurismo, sempre in equilibrio tra la tradizione e l'innovazione dei primi anni del XX secolo. Il primo periodo della sua carriera fu dedicato principalmente alla grafica (incisioni, acqueforti e disegni).\nNel 1916 partecip\u00f2 alla mostra degli acquafortisti e incisori italiani a Londra. Alla fine degli anni venti venne in contatto con la scuola Burano e con Pio Semeghini sviluppando un interesse per la corrente pre-chiarista. Alla met\u00e0 degli anni trenta matur\u00f2 la sua evoluzione verso un'arte pi\u00f9 propriamente chiarista; oltre a commissioni pittoriche, ricevette anche l'incarico della costruzione del nuovo municipio di Castelleone.\n, alle sindacali d'arte interregionali e presso la Famiglia Meneghina e Artistica."}
{"id": "131103", "revid": "30794", "url": "https://it.wikipedia.org/wiki?curid=131103", "title": "Grande Madre", "text": "La Grande Madre, anche Grande Dea, o Dea Madre, \u00e8 una divinit\u00e0 femminile primordiale, rinvenibile in forme molto diversificate in una vasta gamma di culture, civilt\u00e0 e popolazioni di varie aree del mondo a partire dalla preistoria, sia nel periodo paleolitico, sia in quello neolitico.\nLa sua figura, che rimanda al simbolismo materno della creativit\u00e0, della nascita, della fertilit\u00e0, della sessualit\u00e0, del nutrimento e della crescita, continu\u00f2 ad essere conosciuta ad esempio dai Fenici come Ashtoreth, in Mesopotamia come Ishtar, dai Semiti come Astarte, in Arabia come Atar, dagli Egizi come Hathor, dai Greci e dai Romani come Cibele, ed altre ancora.\nConnessa al culto della Madre Terra, essa esprimeva l'interminabile ciclo di nascita-sviluppo-maturit\u00e0-declino-morte-rigenerazione che caratterizzava sia le vite umane, sia i cicli naturali e cosmici.\nAlla sua figura, in cui confluiva inoltre il mito della Grande Vergine, vengono ricondotte non solo le cosiddette Veneri dell'et\u00e0 della pietra, ma anche la Vergine Maria. Nella mitologia andina \u00e8 conosciuta come Pachamama, tra gli aborigeni australiani come Kunapipi.\nProspettive antropologiche.\nIl culto della Grande Madre risale al Neolitico e forse addirittura al Paleolitico, se si leggono in questo senso le numerose figure femminili steatopigie (cosiddette \"veneri paleolitiche\") ritrovate in tutta Europa, di cui non si conosce il nome.\nL'intreccio fra mitologia e cosmologia che caratterizza tale figura riguarda un periodo molto esteso che, almeno in Europa, va dal 35.000 a.C. al 3.000 a.C. circa, permanendo in talune aree del Mediterraneo come Creta fino al II millennio a.C. inoltrato.\nTrattandosi del resto di un principio dalla valenza universale, non c'\u00e8 civilt\u00e0 della storia umana che non abbia attribuito alla maternit\u00e0 una sua qualit\u00e0 divina.\nL'antropologo James Frazer, autore de \"Il ramo d'oro\", ha sostenuto come ogni forma di culto incentrato su queste numerose tipologie di Dea Madre, in Europa e nell'area dell'Egeo, avesse avuto origine nelle societ\u00e0 matriarcali pre-indo-neolitiche europee, e quindi che vi fosse una sostanziale equivalenza fra queste dee adorate in luoghi e tempi diversi.\nLa tesi che le varie divinit\u00e0 femminili adattabili alla concezione antropologica moderna di Dea Madre fossero intercambiabili, utile in ogni caso in ambito mitografico, \u00e8 stata oggetto di dibattito da parte di autori come Robert Graves, Johann Jakob Bachofen, Joseph Campbell, Jane Ellen Harrison, Marija Gimbutas, Walter Burkert, ed altri.\nFigure accostabili alla Grande Madre sono rinvenibili ad esempio in:\nConnotazioni della Grande Madre.\nNel corso del tempo, alle personificazioni della Grande Madre vennero attribuite connotazioni e mansioni diverse, per esempio Ishtar, Astarte, Afrodite Pand\u00e8mia, Venere sovrintendevano all'amore sensuale, Ecate triforme (come tre sono le fasi della vita) alla fecondit\u00e0 delle donne, Demetra/Cerere e Persefone/Proserpina alla fertilit\u00e0 dei campi, Kubaba, Cibele, quindi Artemide-Diana alla caccia, Era come genitrice di tutti gli esseri.\nIn civilt\u00e0 particolarmente stratificate come quelle europee, mesopotamiche e indiane, l'evoluzione della Grande Madre produsse anche una moltitudine di sincretismi fra divinit\u00e0 antiche e innovative, come \u00e8 attestato da mitografi e poeti antichi nella \u00abparentela mitologica\u00bb per la quale, ad esempio, Ecate \u00e8 figlia di Gea; Demetra \u00e8 figlia di Rea.\nNel V secolo a.C. lo storico greco Erodoto stabiliva un parallelismo tra l'egiziana Iside e le dee Demetra-Persefone. \nTali culti dal forte carattere sincretico si sarebbero protratti fino ai nostri giorni: si pensi al significato delle Madonne Nere venerate pressappoco in tutta Europa.\nUna variante della Grande Madre nell'estremo occidente \u00e8, secondo Robert Graves, la \"Dea Bianca\" della mitologia celtica, colei che a Samotracia si chiamava Leucotea e proteggeva i marinai nei naufragi. Sarebbe questo un segno di un'antichissima circolazione mitologica negli spazi euromediterranei, e forse anche di stratificazioni etniche a tutt'oggi solo intraviste e ancora da chiarire.\nSignificati e simbologia.\nLa simbologia della Grande Madre rimanda alla fertilit\u00e0 della terra, talora identificata con il suo stesso corpo, o quantomeno ritenuta l'ambito di sua pertinenza. In tal senso essa funge da mediatrice col divino celeste, perch\u00e9 fornisce alle idee archetipe spirituali la sostanza con cui potersi materializzare.\nDa questa natura conciliatrice deriva la valenza dualistica della Grande Madre, che risulta collegata non solo con le forze telluriche, ma anche con la Luna, la quale con i suoi influssi presiede alla crescita delle piante e quindi regola il lavoro agricolo dei campi. Il simbolismo lunare, tipicamente femminile, la rendeva cos\u00ec associata all'acqua, quindi al mare, all'alternanza delle maree, oltre alla notte, all'inconscio, ed a tutte le forme assimilabili al grembo materno, come il vaso, l'ampolla, il calderone, la caverna, il mondo infero, l'uovo primordiale cosmogonico.\nEssendo tale, secondo Neumann, \u00abla Grande Madre \u00e8 la signora del tempo, in quanto signora della crescita, ed \u00e8 quindi anche una dea lunare, poich\u00e9 la Luna e il cielo notturno sono le manifestazioni evidenti e visibili della temporalit\u00e0 del cosmo, ed \u00e8 la Luna, non il Sole, l'autentico cronometro dell'era primordiale. La qualit\u00e0 temporale, cos\u00ec come l'elemento acqua, vanno ascritti al Femminile, la cui natura fluente diviene evidente simbolo del flusso del tempo\u00bb.\nLa Luna, in particolare, poteva rappresentare tre aspetti diversi della stessa Dea, in relazione alle sue fasi: quello di una giovane o della primavera, dopo la luna nuova; quello di una donna matura o dell'estate, corrispondente alla luna piena; e di una vecchia megera o befana, corrispondente all'autunno-inverno ed alla luna calante.\nAltri simboli astrologici della Grande Madre rimandavano al pianeta Venere e al segno zodiacale del Toro che ne \u00e8 il domicilio notturno, la cui energia, particolarmente legata al significato della terra, dell'agricoltura e della fertilit\u00e0, connotava l'atmosfera materna e protettiva di maggio, dedicato dagli antichi Romani a Maia.\nL'attributo del grano e del vino.\nTra gli attributi della Grande Madre predomina la presenza di spighe di grano, oltre a elementi come fiaccole e serpenti, che rimandano al ciclo naturale vita-morte-rinascita, simboleggiato dalla Luna sin da tempi antichissimi.\nCome il grano era destinato ad essere sepolto nella terra per poter germogliare in primavera, cos\u00ec la Grande Dea, quale si ritrova nel mito di Cerere e Proserpina, sarebbe dovuta morire come vergine per diventare madre. Il grano poteva allora essere assimilato al Figlio da lei generato, come avveniva nei misteri eleusini durante l'iniziazione da parte dello ierofante.\nNelle feste e nei misteri in onore del gruppo Demetra/Cerere - Persefone/Proserpina, il culto della Dea Madre segnava cos\u00ec il volgere delle stagioni, ma anche la richiesta universale degli esseri umani di poter rinascere proprio come il seme risorge dalla terra.\nUn altro attributo era quello dell'uva e del vino, proprio della Dea della Vite venerata dai Sumeri, dai popoli dell'Asia minore, e soprattutto a Creta, dove divenne una personificazione classica della Grande Madre collegata al toro. Il ciclo della vendemmia era infatti ulteriore simbolo di quello vita-morte-rinascita.\nPrefigurazione della Vergine cristiana.\nCon l'avvento del cristianesimo il culto della Grande Madre si sarebbe perpetuato nella venerazione della Vergine Maria, la cui immagine iconografica col Bambino in braccio ricordava quella di Iside col neonato Horus.\nUn'analoga figura della Bibbia in cui si poteva rinvenire quella della Grande Madre era stata d'altronde Eva, quale progenenitrice universale del genere umano.\nDopo che il principio materno era stato assimilato a Sophia dallo gnosticismo, nei primi secoli del Medioevo i teologi cristiani giunsero a parlare di \u00abprefigurazione della Vergine\u00bb per designare quelle immagini sacre femminili venerate dai pagani gi\u00e0 in epoca pre-cristiana, come ad esempio la scultura di madre partoriente scoperta in Gallia dai missionari cristiani.\nLa nativit\u00e0 di Maria nel mese di settembre, corrispondente al segno zodiacale della Vergine, si accompagn\u00f2 in particolare all'associazione col Toro nel mese di maggio a lei dedicato. Una sua rappresentazione ricorrente la ritraeva con i piedi poggianti su un serpente oppure su una falce di Luna, mentre in filosofia gli esponenti della scuola di Chartres, santuario medievale dedicato a Maria, ripresero nella loro concezione della natura i tratti immanenti di una Grande Madre che si fa anima del mondo.\nLa stessa Chiesa cattolica viene assimilata a una madre, che a immagine della Madonna si prende cura dei fedeli."}
{"id": "131105", "revid": "287204", "url": "https://it.wikipedia.org/wiki?curid=131105", "title": "Kwun Tong Line (MTR)", "text": ""}
{"id": "131106", "revid": "287204", "url": "https://it.wikipedia.org/wiki?curid=131106", "title": "Dumping", "text": "Il dumping (\"scaricare\") \u00e8 un anglicismo, utilizzato nel settore dell'economia, che definisce la politica commerciale predatoria consistente nella procedura di vendita di un bene o servizio su di un mercato estero a un prezzo inferiore rispetto a quello di vendita o produzione del medesimo prodotto sul mercato di origine al fine di conquistare un nuovo mercato. \nPer dumping fiscale si intende il ribasso di aliquote e pressione fiscale da parte di uno stato per attrarre contribuenti ed investitori da altre parti del mondo per trarne guadagni sul fronte delle imposte dirette e sui loro consumi in loco. Per alcuni la concorrenza fiscale va a vantaggio di imprese e contribuenti che possono scegliere dove farsi tassare; altri ritengono il fenomeno, oltre certi livelli, distorsivo della concorrenza e un freno alla ridistribuzione dei redditi da parte dello Stato.\nPer dumping sociale si intende il ribasso dei prezzi mediante l'utilizzo di manodopera a costi inferiori e senza tutele sociali.\nPer dumping ambientale \u00e8 intesa la produzione o l'esportazione di materiali in Paesi senza o con pochi vincoli di carattere ambientale. \nPresupposti.\nDal momento che pratiche di \"dumping\" postulano l'esistenza di due mercati (uno di esportazione e uno di importazione) la disciplina antidumping in ambito comunitario (originariamente prevista a norma dell'articolo 91 del Trattato di Roma), ha avuto possibile applicazione solo fino alla conclusione del \"periodo transitorio\" di integrazione comunitaria (conclusosi il 31 dicembre 1969): in un \"mercato comune\" realizzato il principio della libera circolazione delle merci esclude, almeno teoricamente, l'ipotesi di vendite a prezzi diversi da uno stato ad un altro (l'articolo 91 \u00e8 stato abrogato con il Trattato di Amsterdam ed eventuali vendite a prezzi diversi nei paesi della comunit\u00e0 sono state sanzionate in base alle norme sulla concorrenza contenute nei trattati).\nDa sottolineare inoltre che, in quanto distorsivi della concorrenza sul mercato, i problemi relativi al \"dumping\" sono strettamente correlati a quelli relativi alle sovvenzioni accordate alle imprese nazionali da parte degli Stati.\nDisciplina legislativa internazionale.\nLe vendite in \"dumping\" sono state disciplinate dalle norme internazionali \"antidumping\" (chiamate anche :\"leggi di reciprocit\u00e0 commerciale\", sono state incluse progressivamente nell'ambito del \"General Agreement on Tariffs and Trade\" (GATT 1947) e che pertanto oggi sono previste dall'Organizzazione Mondiale del Commercio (WTO, 1995), ma sono altres\u00ec contemplate dal diritto comunitario a tutela della libera concorrenza in quanto capaci di determinare gravi distorsioni sul mercato di importazione e di attribuire un vantaggio di base all'impresa importatrice nei confronti degli altri soggetti (produttori o esportatori) che operano nel mercato di importazione per lo stesso bene o servizio.\nDumping nel mondo.\nTra i principali paesi europei ad avere ricorso, in tempi recenti, al \"dumping\" fiscale, compaiono la Germania, l'Irlanda. In particolar modo la Francia sta attuando provvedimenti contro il dumping di Amazon, nella vendita dei libri.\nStati Uniti d'America.\nIn alcuni Stati, come ad esempio negli Stati Uniti d'America, le aziende nazionali possono aprire delle procedure \"antidumping\" (negli USA in base alle norme del \"Department of Commerce\" e della \"International Trade Commission\") e che si tratta, in ogni caso, di cause costose e di difficile previsione (gli stati determinano, nell'ambito delle diverse normative nazionali, se i prezzi delle industrie straniere siano al di sotto dei costi di produzione o se tali prezzi mettano in pericolo le imprese nazionali, ed essendo inoltre di difficile determinazione il costo della produzione delle imprese straniere da parte delle corti nazionali, il processo di determinazione della sussistenza di pratiche di dumping pu\u00f2 essere assai lungo e controverso). \nJoseph Stiglitz sottolinea come i \"dazi antidumping\" siano usati come barriera commerciale non tariffaria e che l'apertura di una procedura \"antidumping\" sia spesso effettuata in funzione della esclusiva volont\u00e0 di ostacolare potenziali concorrenti stranieri."}
{"id": "131108", "revid": "729019", "url": "https://it.wikipedia.org/wiki?curid=131108", "title": "PR rating", "text": "Il PR-rating fu sviluppato da AMD alla met\u00e0 degli anni novanta come metodo di comparazione tra i propri microprocessori x86 e quelli della rivale diretta Intel. La sigla veniva indicata come acronimo di \"\"Performance Rating\", ma molti pensavano erroneamente che si trattasse di \"Pentium Rating\"\", per ovvie ragioni.\nIl primo uso di questo metodo fu col 5x86, che AMD afferm\u00f2 essere equivalente ad un Pentium a 75 MHz, e che denomin\u00f2 quindi \"5x86-P75\".\nNello stesso anno anche Cyrix adott\u00f2 questo sistema per la propria famiglia di CPU Cyrix 6x86. Questi processori svolgevano applicazioni in ambiente Windows 95 pi\u00f9 velocemente dei Pentium, a parit\u00e0 di clock, quindi l'azienda indic\u00f2 per loro un PR rating superiore al proprio clock di uno o due \"gradini\" della gamma di velocit\u00e0. AMD fece qualcosa di simile per i propri K5, ma abbandon\u00f2 il sistema con i K6. \nIl PR rating fu oggetto di critiche molto dure, dato che si basava su benchmark basati solo su calcolo intero, in cui sia i processori AMD che Cyrix eccellevano, mentre tralasciavano il calcolo in virgola mobile, che svolgevano molto pi\u00f9 lentamente rispetto ad un Pentium. Molti esperti ne trassero che questi processori erano quindi una scelta sbagliata per applicazioni come giochi, \"streaming\" di video o codifica di file MP3; altri ribattevano che molte applicazioni facevano uso intensivo di calcolo intero, come elaboratori di testo, fogli di calcolo e \"browser\", e che il costo minore dei \"processori PR\" permetteva in ogni caso migliori prestazioni a parit\u00e0 di spesa. La questione rimane ancora controversa.\nCon la scomparsa dei Cyrix MIII (un 6x86MX ribattezzato) dal mercato nel 1999 questo sistema sembrava essere arrivato alla fine, ma AMD lo rispolver\u00f2 nel 2001 per i suoi Athlon Classic. \nUna risposta al marketing di Intel.\nNel 2000 Intel present\u00f2 il Pentium 4, il quale, pur essendo inferiore al predecessore Pentium III a parit\u00e0 di clock, permetteva frequenze molto pi\u00f9 elevate. Traendo vantaggio dalla semplice superiorit\u00e0 nel clock dei propri processori, Intel prese a distinguere le varie versioni chiamandole con la loro velocit\u00e0, cosa che risultava molto pi\u00f9 semplice al pubblico delle varie caratteristiche del processore. I consumatori presero quindi a pensare che i processori di AMD, dalle frequenze molto inferiori, fossero inferiori ai Pentium anche nelle prestazioni, mentre, a causa della differenza di prestazioni a parit\u00e0 di clock, un Athlon XP a 2,0 GHz poteva tranquillamente superare le prestazioni di un Pentium 4 a 3,0 GHz.\nIn risposta alla confusione degli utenti AMD reintrodusse il sistema PR, cercando di fare in modo che fosse questo ad essere comparato con le velocit\u00e0 di clock dei Pentium, anche se AMD non conferm\u00f2 mai che quel numero fosse il cloccaggio di un processore Intel equivalente. AMD fece anche in modo che la vera velocit\u00e0 di clock non comparisse mai se non nel BIOS.\nQuesto uso del PR rating fu meno criticato, date le buone prestazioni degli Athlon XP sia nel calcolo intero che in virgola mobile, ed effettivamente superava le prestazioni di un Pentium 4 cloccato al PR rating dell'AMD. La tabella dei PR rating degli Athlon XP e 64 viene considerata ufficialmente indicativa solo per paragoni interni.\nLa fine della corsa del clock.\nTra 2001 e 2003 le due aziende apportarono modifiche minime ai propri processori, cercando di ottenere prestazioni migliori quasi solo alzando la velocit\u00e0 di clock, e tralasciando modifiche sostanziali al core. Attorno alla met\u00e0 del 2004 Intel arriv\u00f2 al limite termico del Prescott, che gi\u00e0 produceva quantit\u00e0 enormi di calore nel funzionamento, alla velocit\u00e0 di 3,4 GHz. Intel cominci\u00f2 a cercare quindi nuovi metodi per incrementare le prestazioni della CPU, come aumentare le dimensioni delle cache.\nA causa del cambiamento di filosofia, un Pentium 4 a 3,0 GHz con 1 MB di cache L2 poteva ora superare le prestazioni di un Pentium 4 a 3,4 GHz con 512 KB di cache. La velocit\u00e0 di clock non poteva pi\u00f9 differenziare da sola le versioni del Pentium 4: Intel adott\u00f2 quindi un proprio PR rating usando tre cifre, e ora si trova col problema di far considerare il PR rating pi\u00f9 della velocit\u00e0 di clock: ironicamente, un problema che si \u00e8 creata da sola.\nIn conclusione, sia i \"rozzi\" MHz che il PR rating sono due trappole psicologiche, o strategie di marketing, per il consumatore sprovveduto. La maggior parte degli esperti e degli amatori consulta ora benchmark esaustivi per comparare le macchine che offre il mercato."}
{"id": "131110", "revid": "2183723", "url": "https://it.wikipedia.org/wiki?curid=131110", "title": "Cabrino Fondulo", "text": "I primi anni.\nCabrino Fondulo nacque a Soncino (Cremona) il 28 marzo 1370 da Venturino ed Agnese Covo.\nPartecip\u00f2 al suo primo fatto d'arme proprio a Soncino nel Carnevale del 1386, in una sanguinosa rissa tra le famiglie Fondulo e Barb\u00f2.\nIn seguito, cospir\u00f2 insieme al padre per consegnare il borgo ai nemici di Gian Galeazzo Visconti, signore di Milano e di Soncino. Tale attivit\u00e0 suscit\u00f2 l'attenzione di Francesco I Gonzaga, signore di Mantova, che nel 1392 richiese Cabrino ed il fratello Pagano a Gazzuolo (Mantova) per ordire trame contro Gian Galeazzo.\nRitornati in patria, i fratelli Fondulo furono arrestati ed incarcerati. Entrambi furono condannati a morte, tuttavia soltanto Pagano fu decapitato: Cabrino riusc\u00ec infatti a evadere dal carcere rifugiandosi poi a Viadana (Mantova).\nAl servizio di Ugolino Cavalcab\u00f2.\nDopo la morte di Gian Galeazzo Visconti, avvenuta nel 1402, Cabrino si alle\u00f2 con il guelfo cremonese Ugolino Cavalcab\u00f2, nipote di Guglielmo, e nell'estate del 1403 lo aiut\u00f2 a far sollevare Cremona contro il nuovo Duca Giovanni Maria Visconti. Scacciati i Viscontei dalla citt\u00e0, Ugolino fu proclamato signore di Cremona insieme a Giovanni Ponzoni.\nNella medesima estate Cabrino condusse nel Cremonese una serie di operazioni militari contro le fazioni ghibelline e viscontee.\nUno degli scontri pi\u00f9 sanguinosi si svolse nei dintorni di Soresina (Cremona), precisamente nel comune di Trigolo nei pressi dell\u2019attuale cascina S. Vitale, dove furono massacrati pi\u00f9 di 400 miliziani ghibellini. Le ossa ritrovate dai contadini nei secoli, vengono conservate presso l\u2019oratorio di S. Vitale.\nCabrino Fondulo feudatario di Maccastorna.\nPer i suoi servigi Cabrino ottenne da Ugolino il feudo di Maccastorna (Lodi), nel cui castello pose la propria dimora sposandovi Giustina Rossi di Parma. La moglie, tuttavia, mor\u00ec pochi mesi dopo il matrimonio, forse per malattia.\nCarlo Cavalcab\u00f2 nuovo signore di Cremona.\nMorto Giovanni Ponzoni nel dicembre 1403, Ugolino rimase unico signore di Cremona. Tuttavia, nel dicembre del 1404 il signore cremonese fu catturato presso Brescia da Estorre Visconti. Rimasta vacante per la prigionia di Ugolino, la reggenza della signoria cremonese fu occupata dal cugino Carlo, che, come il precedente signore, continu\u00f2 a giovarsi dei servigi di Cabrino. Nel 1405 attacc\u00f2 e distrusse con le sue truppe la rocca di Isola Dovarese, feudo della famiglia Dovara, nemica dei Cavalcab\u00f2. Forse in memoria di tale fatto i Dovara scelsero di mettersi sotto la protezione dei Gonzaga.\nCabrino spos\u00f2 nel marzo successivo Pomina Gavazzi della Somaglia, figlio di Faciuolo, a sua volta imparentato con la famiglia Rossi di Parma. Nello stesso mese Ugolino Cavalcab\u00f2 riusc\u00ec a fuggire dalle prigioni viscontee e tent\u00f2 di ritornare in patria. Non volendo lasciare il potere, Carlo affid\u00f2 a Cabrino il compito di arrestare Ugolino e di richiuderlo nel Castello di Santa Croce in Cremona.\nCarlo riusc\u00ec a conservare il potere per poco tempo, poich\u00e9 Cabrino il 25 luglio 1406 lo attir\u00f2 a tradimento nel castello di Maccastorna e insieme al fratello Andreasioe ai gregari della scorta, lo fece uccidere dagli uomini del fidato condottiero Biancarello da Quinzano che gett\u00f2 poi i cadaveri nella fossa del letame del castello. La stessa notte dell'eccidio, Cabrino s'impadron\u00ec del Castello di Santa Croce a Cremona, facendovi uccidere anche Ugolino. Conquistata la roccaforte cremonese, Cabrino riusc\u00ec ad ottenere il controllo della citt\u00e0, sfruttando abilmente l'appoggio delle truppe fornite da Ottobono Terzi, signore di Parma, e si fece proclamare nuovo signore di Cremona.\nSi alle\u00f2 con i Fiorentini, arm\u00f2 duemila cavalli ed obblig\u00f2 ogni cittadino cremonese dai 17 ai 60 anni ad armarsi. Cacciarono dai castelli le genti ducali e uccisero i principali cittadini sospetti di connivenza cogli avversari. Stando alla testimonianza dell'erudito Bresciani, il Fondulo, cre\u00f2 Bartolino Ariberti, nobile cremonese, \"per le sue eroiche attioni ne' tumulti de Cavalcabovi\" vice-conte di Castelnuovo Bocca d'Adda.\nSi colleg\u00f2 coi marchesi di Monferrato e di Mantova. Nel 1408 ottenne il titolo - puramente nominale - di conte di Soncino dai Visconti e nel 1414 comper\u00f2 il titolo di Vicario imperiale dall'imperatore Sigismondo.\nAbile militare, si fece valere nelle varie guerre tra le signorie del periodo. Ci\u00f2 gli valse anche la nomina di capitano delle milizia a Bologna e la cittadinanza di Firenze, nel 1420.\nNel 1419 il conte Carmagnola condusse a nome del Duca di Milano Filippo Maria Visconti una campagna militare che gli tolse il Cremonese. Assediato nella stessa Cremona dalle truppe avversarie, accett\u00f2 di ritirarsi a Castelleone (Cremona) con il titolo di Marchese. Ma nel 1424 cadde in un'imboscata: fu arrestato da Oldrado II Lampugnani ministro milanese. Tradotto a Milano, nel 1425 fu decapitato."}
{"id": "131114", "revid": "1318658", "url": "https://it.wikipedia.org/wiki?curid=131114", "title": "Versione (software)", "text": "In informatica, ma soprattutto nello sviluppo software, la versione (di un software, programma o applicazione) corrisponde a un determinato stato nello sviluppo di un software secondo l'uso del \"versioning\" (). Secondo il \"Grand dictionnaire terminologique\", il \"versionnage\" (equivalente francese dell'inglese \"versioning\") \u00e8 quel processo (nello sviluppo), di mantenimento, di una versione di qualsiasi software in modo che possa essere facilmente recuperata, anche dopo che sono state rilasciate e implementate versioni pi\u00f9 recenti.\nDurante il corso della vita di un software, vengono sviluppate e pubblicate pi\u00f9 versioni dello stesso: alcune di queste sono preliminari (come le versioni alfa e beta) e spesso rimangono inaccessibili al pubblico \u2013 tranne che per eventuali (alfa o beta) testing; le versioni \u2013 chiamate in questo caso \"release\" () \u2013 successive alla messa in vendita o diffusione del software, sono associate a un numero o, in certi casi, ad un nome identificativo.\nNomenclatura: il versionamento.\nConvenzionalmente, si distinguono \"release\" maggiori, dette \"major release\", quando le differenze dalla \"release\" precedente riguardano sostanziali evoluzioni delle funzionalit\u00e0 del software, non retrocompatibili, e \"release\" minori, dette \"minor release\", quando le differenze riguardano principalmente correzioni di malfunzionamenti del software (bug) o comunque aggiunta di nuove funzionalit\u00e0 retrocompatibili.\nLe convenzioni per la numerazione di una versione di un software normalmente prevedono una tripletta di numeri nella forma X.Y.Z, dove X, Y, e Z sono interi non negativi, e non contengono zeri iniziali.\nX \u00e8 la versione \"major\", Y \u00e8 la versione \"minor\", e Z \u00e8 la versione patch. Ogni elemento incrementa come numero a s\u00e9. Per esempio: \"1.9.0\" \u2192 \"1.10.0\" \u2192 \"1.11.0\". Ad esempio, per il kernel Linux, distribuito come archivio compresso \"linux-2.4.31.tar.bz2\", il primo numero si riferisce alla versione maggiore, il secondo indica la versione minore ed il terzo la versione correttiva.\nL'incremento di X, tra versioni \"major\", implica una modifica non retrocompatibile; l'incremento di Y, tra versioni \"minor\", indica l'aggiunta di funzionalit\u00e0 in modo retrocompatibile; l'incremento di Z, tra versioni \"patch\", indica la presenza di correzioni in modo retrocompatibile."}
{"id": "131115", "revid": "1652635", "url": "https://it.wikipedia.org/wiki?curid=131115", "title": "Tempio", "text": "Il tempio \u00e8 una struttura architettonica utilizzata come luogo di culto. Il termine deriva dal latino \"templum\" (recinto consacrato), da una radice indoeuropea che ha avuto come esito in greco \u03c4\u03ad\u03bc\u03b5\u03bd\u03bf\u03c2 (\"temenos\"), che deriva dal verbo \u03c4\u03ad\u03bc\u03bd\u03c9, \"io taglio\".\nAntichit\u00e0 classica.\nTempio egizio.\nNell'antico Egitto il tempio era considerato la \"casa del dio\", il luogo in cui erano celebrate le feste e da cui partivano le celebrazioni in suo onore.\nIl modello canonico del tempio egizio era essenzialmente strutturato in tre parti:\nLe pareti del tempio erano decorate con dipinti e geroglifici in onore del dio e del faraone che aveva costruito il tempio.\nTempio greco-romano.\nDal punto di vista architettonico il tempio greco e poi quello romano costituirono una tipologia che ha largamente influenzato l'architettura occidentale anche in epoche successive.\nBench\u00e9 la parola \"tempio\" derivi dal latino \"templum\", quest'ultimo termine in realt\u00e0 indica non l'edificio, ma un luogo consacrato (recinto sacro, \"temenos\" in greco). Per indicare l'edificio sacro in latino veniva invece utilizzato il termine \"aedes\" o altri termini (ad esempio \"sacellum\").\nIl tempio cominci\u00f2 ad assumere una forma monumentale nell'architettura greca, a partire dagli inizi del VII secolo a.C., e si svilupp\u00f2 con l'introduzione degli ordini colonnati che circondavano la cella, ovvero l'ambiente interno che ospitava l'immagine della divinit\u00e0. La cella poteva essere preceduta da un portico colonnato (\"pr\u00f2naos\"), dove potevano trovarsi le stanze dei \"tesori\", le raccolte di offerte dei fedeli. Talvolta questa funzione spettava invece a una stanza posteriore, detta \"opistodomo\". La zona riservata ai sacerdoti era detta invece \"adyton\". La cella era spesso cinta da cancellate, per impedire il saccheggio delle offerte. La disposizione delle colonne in relazione alla cella definisce le varie tipologie di tempio (in antis, prostilo, anfiprostilo, periptero, pseudoperiptero, diptero, pseudodiptero).\nNell'architettura romana il tempio risente inizialmente dei modelli etruschi, ma presto vengono introdotti elementi dall'architettura greca ellenistica. La pi\u00f9 marcata differenza del tempio romano rispetto a quello greco \u00e8 la sua sopraelevazione su un alto podio, accessibile da una scalinata spesso frontale. Inoltre si tende a dare maggiore importanza alla facciata, mentre il retro \u00e8 spesso addossato a un muro di recinzione e privo dunque del colonnato. Templi greco-romani sono stati spesso inglobati nell'architettura posteriore celandosi sotto cattedrali (Siracusa) o in normali case (Himera, Camarina), il che ha permesso la conservazione delle strutture.\nTempio etrusco.\nDei templi etruschi - e pi\u00f9 in generale dell'architettura religiosa etrusca - sono sopravvissute al tempo solo poche testimonianze, a causa del fatto che i templi erano costruiti con materiali deperibili. Le informazioni che si hanno su di essi provengono dai testi di Vitruvio, che li classificava (in particolare le colonne) sotto un nuovo ordine architettonico, quello tuscanico. Solo tramite documenti di epoca romana, quindi, si riesce a ricostruire con buona approssimazione il modo in cui erano fatti.\nIl tempio era accessibile non tramite un crepidoma perimetrale, ma attraverso una scalinata frontale. L'area del tempio era divisa in due zone:\nA differenza dei templi greci ed egizi, che si evolvevano assieme alla civilt\u00e0 e alla societ\u00e0, i templi etruschi rimasero sostanzialmente sempre uguali nei secoli, forse a causa del fatto che nella mentalit\u00e0 etrusca essi non erano la dimora terrena della divinit\u00e0, bens\u00ec un luogo in cui recarsi per pregare gli dei (e sperare di essere ascoltati).\nFrequenti erano gli omaggi da portare nei templi, solitamente consistenti in statuette votive in terracotta o bronzo, oppure in offerte sacrificali (come agnelli e capre).\nGli unici elementi decorativi del tempio etrusco sono gli acroteri e le antefisse, solitamente in terracotta dipinta. Un esempio \u00e8 l'antefissa con la testa di Gorgone nel Santuario di Portonaccio a Veio, oggi conservato al Museo nazionale etrusco di Villa Giulia a Roma.\nTempio precolombiano.\nI templi dell'et\u00e0 precolombiana assomigliano molto alle piramidi egizie e alle ziggurat della civilt\u00e0 mesopotamica. Per i popoli Maya e Aztechi erano situati su grandi piramidi a gradoni e di solito il loro scopo principale era quello sacrificale. Per tutte le civilt\u00e0 precolombiane, come Maya e Incas, i templi non erano solamente centri di culto e devozione, ma anche e soprattutto osservatori astronomici.\nNelle maggiori religioni moderne.\nEdifici di culto cristiani.\nNel cristianesimo, l'edificio di culto non \u00e8 considerato sede della divinit\u00e0, come era ritenuto il Tempio di Gerusalemme per gli ebrei, e per i templi delle religioni greco-romane. Per il cristianesimo il vero tempio \u00e8 il corpo di Ges\u00f9 Cristo e templi vivi sono gli stessi cristiani in comunione con lui. L'eventuale presenza dell'eucaristia in alcuni degli edifici di determinate confessioni cristiane, come il cattolicesimo e l'ortodossia, per la comunione fuori della santa messa ed eventualmente per l'adorazione, non qualifica tali edifici come dimora di Dio, anche se si tratta della presenza sacramentale di Cristo in corpo, sangue, anima e divinit\u00e0. In altri termini, Dio sta di casa nel cuore degli uomini, nei templi degli uomini \u00e8 solo di \"passaggio\".\nI primi luoghi di culto cristiani erano case private dette \"domus ecclesiae\". Il termine fa riferimento alla \"chiesa\", dal greco \u03b5\u03ba\u03ba\u03bb\u03b7\u03c3\u1f76\u03b1, \"assemblea\" che in origine designava l'adunanza dei fedeli per la celebrazione del culto; solo successivamente il termine \"chiesa\" \u00e8 andato ad indicare l'edificio di culto. Con la diffusione della religione, e soprattutto la sua legalizzazione sotto l'imperatore Costantino, si iniziarono a costruire edifici di culto pi\u00f9 grandi. Esempio di questa evoluzione fu l'utilizzo della parola \"basilica\", che nella civilt\u00e0 romana era un ampio edificio polifunzionale principalmente utilizzato per l'amministrazione della giustizia, e che poi pass\u00f2 ad indicare grandi luoghi di culto cristiani ricavati proprio dalle aule delle antiche basiliche in disuso.\nA seconda dell'importanza, della funzione e delle dimensioni architettoniche (spesso strettamente correlate tra loro), il luogo di culto cristiano viene chiamato:\nUn uso improprio nel cattolicesimo \u00e8 quello di usare il termine \"tempio\" per indicare una chiesa di grandi dimensioni o di grande importanza o anche solo come sinonimo in un discorso relativo ad una chiesa. Un esempio \u00e8 il \"tempio di Don Bosco\", con cui veniva denominata la chiesa dedicata al santo dei giovani al Colle Don Bosco, prima che ricevesse il titolo di Basilica pontificia (2010).\nNella tradizione del protestantesimo francese (comunit\u00e0 ugonotte), la parola \"chiesa\" viene riservata all'organismo formato dai credenti di un certo luogo, mentre per il luogo di culto si usa la parola \"temple\". Quest'uso \u00e8 presente, in Italia, anche nella Chiesa evangelica valdese, dove tuttora il luogo di riunione del culto domenicale viene chiamato \"tempio\".\nTempio mormone.\nLa Chiesa di Ges\u00f9 Cristo dei santi degli ultimi giorni considera il tempio un luogo fondamentale per la salvezza degli individui e della famiglie. Allo stato attuale (2010) la Chiesa ha edificato 134 templi in tutto il mondo.\nI templi sono edifici in cui vengono celebrate delle sacre ordinanze e pu\u00f2 essere frequentato solo dai fedeli in possesso di un lasciapassare rilasciato dalle autorit\u00e0 locali della Chiesa. Le ordinanze pi\u00f9 importanti celebrate nei templi sono l'investitura, il Matrimonio eterno, il suggellamento delle famiglie e il battesimo vicario in favore dei defunti.Per le normali riunioni domenicali le singole congregazioni di santi degli ultimi giorni usano altri edifici chiamati chiese o cappelle.\nSinagoga ebraica.\nNell'Ebraismo il luogo di culto primo e principale \u00e8 chiamato \"tempio\" e, secondo la loro credenza, deve essere costruito a Gerusalemme. A Gerusalemme, nella storia, sono esistiti il Tempio di Salomone e il Secondo Tempio.\nDopo la distruzione del Tempio di Gerusalemme, nel 70 d.C., come luogo di culto ha preso via via maggior importanza la sinagoga.\nA Gerusalemme, dell'antico Tempio resta solo il Muro Occidentale (detto anche \"Muro del pianto\").\nMoschea islamica.\nLa moschea \u00e8 il luogo di preghiera per i fedeli dell'Islam.\nLa parola italiana deriva direttamente dallo spagnolo \"mezquita\", a sua volta originata dalla parola araba \u0645\u0633\u062c\u062f \"masjid\" che indica il luogo in cui si compiono le \"suj\u016bd\", le prosternazioni che fanno parte dei movimenti obbligatori che deve compiere il fedele orante.\n di masjid particolare \u00e8 la \"masjid j\u0101mi\u2018\", la moschea \"congregazionale\", dove si auspica per l'Islam che si radunino collettivamente i fedeli al fine di adempiere all'obbligo della preghiera obbligatoria (\"\u1e63al\u0101t\") del mezzogiorno (\"zuhr\") del venerd\u00ec.\nIn quanto luogo di preghiera la moschea non ha elementi indispensabili ma solo utili allo scopo. \u00c8 infatti possibile pregare anche all'aperto, o dentro una casa qualsiasi, purch\u00e9 il terreno riservato alla \u1e63al\u0101t sia delimitato da qualche oggetto (tappeto, stuoia, mantello, sassi) e sia il pi\u00f9 possibile esente da sozzure. Questo perch\u00e9 \u2013 come d'altronde per tutti gli atti previsti dalla Legge islamica (\"shar\u012b\u02bfa\") \u2013 \u00e8 richiesto lo stato di purit\u00e0 legale (\"\u1e6dah\u0101ra\"), ottenibile con lavacri parziali o totali del corpo, mentre il luogo della preghiera deve essere esente da evidenti sporcizie che potrebbero contaminare chi col terreno debba entrare in contatto, come appunto accade nella \u1e63al\u0101t.\nLa moschea ha un \"mi\u1e25r\u0101b\" (sorta di abside o nicchia che, nelle moschee pi\u00f9 umili, pu\u00f2 essere semplicemente disegnata su una parete o indicata da qualche oggetto nella preghiera all'aperto) che indica la direzione della Mecca (\"qibla\") e della Ka\u02bfba, considerata il primo santuario musulmano dedicato al culto dell'unico vero Dio (Allah).\nPur non essenziale, una moschea pu\u00f2 spesso avere anche un pulpito (\"minbar\") dall'alto del quale un particolare Im\u0101m che si chiama kha\u1e6d\u012bb, pronuncia la \"khu\u1e6dba\", un'allocuzione cio\u00e8 che non necessariamente propone l'esegesi di brani del Corano.\nPerch\u00e9 la preghiera sia valida essa deve essere compiuta all'interno di precisi momenti (awq\u0101t) della giornata, scanditi dall'andamento apparente del sole. Per questo uno speciale incaricato (muezzin, dall'arabo \"mu'\u0101dhdhin\") ricorda dall'alto di una costruzione a torre (minareto - dall'arabo man\u0101r, \"faro\") - mediante un suo richiamo rituale salmodiato (\"adh\u0101n\") che da quel momento in poi \u00e8 obbligatorio pregare (in casa, all'aperto, in moschea). Per chi si trovi lontano dal minareto e non possa per qualsiasi motivo udire la voce del muezz\u00ecn - oggi aiutata per lo pi\u00f9 da altoparlanti - si sciorinano talora ampi panni bianchi, ben visibili anche da lontano.\nPer le necessit\u00e0 della purificazione, sia all'interno sia nelle immediate adiacenze della moschea \u00e8 spesso presente una fontana. Importante \u00e8 infine l'area della preghiera (\"mu\u1e63all\u0101\"), tendenzialmente rettangolare per consentire agli oranti di ordinarsi in file e ranghi, al cui interno pu\u00f2 essere presente un orologio che in molte occasioni \u00e8 di antica fattura, utile a segnalare il tempo rimanente perch\u00e9 sia valida la preghiera.\nCaratteristica di ogni moschea \u00e8 la mancanza di raffigurazioni umane o animali, in quanto osteggiate dall'Islam. Le decorazioni sono perci\u00f2 tutt'al pi\u00f9 di tipo fitoforme (legate cio\u00e8 al mondo vegetale) ma, quasi sempre, sono presenti mosaici o scritte che riportano versetti del Corano tracciati con calligrafie considerate particolarmente \"artistiche\" che hanno dato modo all'Occidente di parlare di arabeschi.\nTempio induista.\nNell'induismo il tempio, o \"Mandir\" (sanscrito \u092e\u0928\u094d\u0926\u093f\u0930, \"casa\") \u00e8 un luogo d'incontro tra il fedele e il Dio cui esso \u00e8 dedicato, il luogo in cui sperimentare una visione (\"Darshan\") che \u00e8 epifania, manifestazione e esperienza diretta del divino. Nel tempio vengono celebrate le feste secondo un calendario rituale e delle cerimonie quotidiane (\"p\u016bj\u0101\"), spesso accompagnate da musica e canti sacri (\"bhajan\").\nCaratteristica di un tempio \u00e8 la presenza di una \"murti\" (immagine) del \"deva\" (dio) a cui l'edificio \u00e8 consacrato e la cui adorazione \u00e8 l'attivit\u00e0 centrale del tempio. Il tempio pu\u00f2 essere dedicato a un unico deva, o a pi\u00f9 dei tra loro collegati.\nTempio shint\u014d.\nIl termine giapponese che sta ad indicare un santuario shint\u014d \u00e8 jinja, generalmente costituito da una serie di edifici e dall'area naturale circostante, che pu\u00f2 avere dimensioni molto diverse, da un piccolo giardino di pochi metri quadrati, ad intere montagne e colline boscose. Esso \u00e8 il luogo dove i fedeli possono recarsi per la venerazione degli d\u00e8i (\"kami\"). Dal 1946, con l'istituzione della Jinja Honcho, la comunit\u00e0 shintoista, tutti i santuari del Giappone sono parte di questa organizzazione, che negli ultimi decenni ha iniziato anche ad aprire nuovi santuari all'estero, in particolare in America e Australia.\nTempio sikh.\nIl \"gurdwara\" ('porta del guru') \u00e8 il luogo di culto del Sikhismo, tempio e luogo di riunione allo stesso tempo.\nTempio buddhista.\nA seconda dell'area geografica in cui si \u00e8 diffuso, il buddhismo ha prodotto differenti edifici originali per il culto.\nIn India, dove nacque il buddhismo, i primi templi furono ricavati da delle caverne, e nella zona dell'abside vennero conservate le reliquie di Buddha. Di queste opere si possono ammirare esempi in alcune grotte del Maharashtra, tuttora ben conservate. Le sale principali di tali grotte presero il nome \"chaitya\", lo stesso nome che fu dato ai primi templi eretti all'aperto. Questi tipi di templi vengono detti \"absidali\" per la presenza delle sacre reliquie nell'abside. In seguito vennero costruiti complessi templari in cui l'edificio principale prese il nome \"vihara\". Si differenzia dal \"chaitya\" per l'assenza delle reliquie di Buddha, che venivano invece custodite in una struttura vicina chiamata \"stupa\". Le invasioni musulmane del XII secolo portarono alla distruzione di gran parte dei templi buddhisti ed al declino della fede buddhista. La riscoperta di tale fede e la costruzione di nuovi templi ebbe luogo attorno alla met\u00e0 del XX secolo.\nIn Tibet, Ladakh, Nepal e Bhutan il tempio buddhista si chiama \"gompa\", un edificio simile ai monasteri o alle abbazie. Gli interni variano da regione a regione, seguendo comunque un unico schema: una sala centrale per la preghiera con una statua di Buddha, panchine per i monaci per la meditazione e le camere per dormire e mangiare. I gompa possono essere accompagnati dai \"ch\u00f6rten\", la locale versione dello \"stupa\" indiano, dove vengono custodite le reliquie di Buddha o di venerati monaci.\nIn Cina gli edifici principali furono all'inizio le pagode, versione cinese degli \"stupa\". In seguito gli imperatori e i pi\u00f9 prestigiosi aristocratici lasciarono in eredit\u00e0 alla comunit\u00e0 buddhista i loro sfarzosi palazzi, che divennero i \"vihara\" e sostituirono le pagode come edifici principali. Con la rivoluzione culturale che fece seguito alla presa del potere dei comunisti di Mao Tse-tung, molti templi furono distrutti ed il buddhismo conobbe un periodo di declino. La normalizzazione dei rapporti avvenuta negli ultimi anni ha portato alla ricostruzione di molti templi ed ha rilanciato la funzione della pagoda.\nIn Corea il complesso templare buddhista prende il nome di \"sa\" (), ed \u00e8 composto principalmente da un cancello sorretto da dei pilastri chiamato \"iljumun\", dal tempio principale, il \"daeungjeon\", uno secondario destinato alla lettura, chiamato \"beopdang\", un altro in cui risiede un'immagine del Ksitigarbha, detto \"myeongbujeon\", una torre ospitante una campana (\"jonggo\"), e il \"sansingak\", un tempio sciamanico dedicato al dio della montagna, Sansin.\nIn Giappone il complesso templare buddhista si chiama ed i suoi componenti sono il tempio principale, chiamato \"kondo\", uno secondario destinato alla lettura chiamato \"kodo\", la pagoda (simile a quella cinese), il ed un padiglione che ospita la campana. Si possono inoltre trovare templi minori dedicati all'Amitabha Buddha, al fondatore del tempio, all'imperatore, a K\u014db\u014d Daishi, il pi\u00f9 venerato tra i monaci buddhisti, ed altri ancora. Il operato con il preesistente shintoismo, ha comportato l'acquisizione di elementi architettonici propri di tale religione all'interno dei templi buddhisti.\nIn Thailandia, Laos e Cambogia, il complesso templare viene chiamato \"wat\", composto da un tempio principale, il \"Phra Ubosot\", che \u00e8 la sala dell'ordinazione, da quello secondario chiamato \"vihan\" e dal reliquiario, che corrisponde allo \"stupa\" e prende il nome \"chedi\" (pronuncia c\u00e9di). Altri edifici del complesso sono le \"sala\", padiglioni aperti destinati al riposo, allo studio e alla meditazione, un campanile e un \"mondop\", un edificio in cui vengono conservati i testi sacri e si svolgono determinati riti.\nAltri.\nDurante la Rivoluzione francese alcune chiese furono trasformate in \"Templi della Ragione\".\nNell'ambito della Massoneria si utilizza il termine Tempio per indicare i locali all'interno della casa massonica ove si svolgono le cerimonie rituali."}
{"id": "131117", "revid": "533647", "url": "https://it.wikipedia.org/wiki?curid=131117", "title": "Giorgio II di Gran Bretagna", "text": "Biografia.\nI primi anni.\nIl duca Giorgio Augusto di Hannover nacque presso il castello di Herrenhausen, nello stato tedesco di Hannover. Figlio di Giorgio I di Gran Bretagna (anche principe elettore di Hannover, nel Sacro Romano Impero), e di sua moglie, la principessa Sofia Dorotea di Celle, Giorgio era per nascita anche principe ereditario del ducato e dell'Elettorato di Hannover. Nel 1694 i genitori, entrambi colpevoli di adulterio reciproco, ottennero il divorzio e Sofia venne confinata nella residenza di Ahlden House e le venne impedito di vedere i suoi due figli, probabilmente per il resto della sua vita.\nGiorgio all'epoca parlava solo francese, il linguaggio della diplomazia e della corte, e tale rimase sino all'et\u00e0 di quattro anni quando inizi\u00f2 a studiare il tedesco con uno dei suoi tutori, Johann Hilmar Holstein. Inoltre, egli prese lezioni di inglese e di italiano, studiando anche genealogia, storia militare e tattica, materie nelle quali si applic\u00f2 con particolare diligenza.\nIl matrimonio.\nIl padre di Giorgio non voleva vedere suo figlio distrutto sul piano sentimentale con un matrimonio fallito alle spalle come era accaduto a lui in virt\u00f9 della ragion di stato o delle convenienze economiche del momento ed era intenzionato a far s\u00ec che il suo primogenito ed erede avesse la possibilit\u00e0 di incontrare la futura moglie prima di ogni possibile accordo formale tra le parti. Nel 1702 iniziarono dei negoziati per ottenere la mano della principessa Edvige Sofia di Svezia, duchessa vedova e reggente del ducato tedesco di Holstein-Gottorp, ma non se ne fece nulla. Nel giugno del 1705, sotto il falso nome di \"Monsieur de Busch\", Giorgio visit\u00f2 il principato di Ansbach nella residenza estiva di Triesdorf per investigare in incognito una possibile candidata al matrimonio, la principessa Carolina di Brandeburgo-Ansbach, la protetta di sua zia la regina Sofia Carlotta di Prussia. L'ambasciatore inglese nell'Hannover, Edmund Poley, riport\u00f2 come Giorgio fosse stato cos\u00ec positivamente colpito \"dal buon carattere [della principessa] da non pensare ad altra\". Alla fine di luglio di quello stesso anno venne steso il contratto di matrimonio. Il 22 agosto 1705 Carolina giunse ad Hannover per il suo matrimonio, evento che si tenne in quella sera stessa nella cappella del castello di Herrenhausen.\nGiorgio era intenzionato a servire la propria patria nella guerra contro la Francia nelle Fiandre, ma suo padre non gli concesse di prendere parte agli scontri attivamente fino a quando non avesse avuto almeno un erede. Nel 1707 le speranze di re Giorgio I vennero esaudite quando Carolina diede alla luce un figlio, Federico. A luglio di quello stesso anno Carolina si ammal\u00f2 seriamente di vaiolo, e Giorgio prese pure la medesima malattia standole devotamente accanto durante la sua degenza. Entrambi si ripresero. Nel 1708 Giorgio ottenne il permesso di prendere parte alla battaglia di Oudenarde nell'avanguardia della cavalleria hannoveriana; il suo cavallo ed il colonnello Johann Albrecht von L\u00f6secke che gli si trovavano al fianco nello scontro, vennero uccisi, ma Giorgio riusc\u00ec a sopravvivere senza ferite. Il comandante inglese, lord Marlborough, scrisse che Giorgio \"si distinse grandemente, caricando alla testa dei suoi uomini ed animandoli col suo esempio, giocando un buon ruolo per la felice vittoria\". Tra il 1709 ed il 1713 Giorgio e Carolina ebbero altri tre figli insieme, tutte femmine: Anna, Amelia e Carolina.\nL\"Act of Settlement\".\nIn seguito all'Atto che aveva stabilito che la corona d'Inghilterra potesse passare unicamente nelle mani di principi di fede protestante, la regina Anna, sovrana dal 1702, nomin\u00f2 nel 1706 Giorgio Ludovico al ruolo di cavaliere dell'Ordine della Giarrettiera e poco dopo lo cre\u00f2 duca di Cambridge, conte di Milford Haven, visconte Northallerton nella contea di York e barone Tewkesbury nella contea di Glouchester.\nDal 1714 la salute della regina Anna inizi\u00f2 sempre pi\u00f9 a declinare, e gli Whigs inglesi al governo, che supportavano l'ascesa della casata di Hannover al trono inglese, ritennero opportuno per il figlio di un erede al trono che egli vivesse stabilmente in Inghilterra a salvaguardia della successione protestante alla morte di Anna. Giorgio, in quanto pari del regno, era inoltre tenuto a prendere parte regolarmente alle sessioni della Camera dei Lord. Anna e il padre di Giorgio, ad ogni modo, non erano concordi con quest'idea e lasciarono Giorgio e Carolina a vivere in Germania.\nQuando la regina Anna mor\u00ec, suo padre Giorgio divenne re di Gran Bretagna con il nome di Giorgio I e fu solennemente incoronato nella abbazia di Westminster il 1\u00ba agosto 1714. Giorgio Augusto divenne automaticamente Duca di Cornovaglia, Duca di Rothesay e Conte di Carrick. Il padre lo cre\u00f2 poi Principe del Galles e Conte di Chester il 27 settembre 1714.\nPrincipe di Galles.\nIl difficile rapporto con il re.\nGiorgio e suo padre salparono alla volta dell'Inghilterra dal porto di Le Hague il 16 settembre 1714 e giunsero a Greenwich due giorni dopo. Il giorno successivo, i due entrarono a Londra in una grandiosa processione cerimoniale. Giorgio ottenne il titolo di principe di Galles che spettava all'erede al trono inglese. Carolina segu\u00ec il marito in Inghilterra nell'ottobre di quello stesso anno con le loro figlie, mentre Federico rimase ad Hannover per essere educato da tutori privati. Londra era una citt\u00e0 immensa per Giorgio: grande almeno 50 volte Hannover, la sola folla che presenzi\u00f2 al suo ingresso era pari a 500.000 spettatori. \nNel luglio del 1716, il re torn\u00f2 ad Hannover per un periodo di sei mesi e Giorgio ottenne i poteri di reggente con diverse limitazioni col titolo di \"Guardiano e Luogotenente del Reame\" durante l'assenza del padre. Egli si port\u00f2 in visita a Chichester, Havant, Portsmouth e Guildford nell'Inghilterra meridionale. Cen\u00f2 al Palazzo di Hampton Court. Vi fu anche un attentato alla sua vita presso il Teatro Reale di Drury Lane, che per\u00f2 and\u00f2 fortunatamente fallito e che non fece altro che aumentare la sua popolarit\u00e0.\nIl rapporto che il principe Giorgio aveva con suo padre era sempre stato pessimo, anche per il fatto che Giorgio I non si fidava del suo primogenito e soprattutto era geloso della sua popolarit\u00e0 in Inghilterra. La nascita nel 1717 del secondogenito di Giorgio, il principe Giorgio Guglielmo, fu la goccia che fece traboccare il vaso in questa diatriba famigliare; il re, secondo l'uso dell'epoca, nomin\u00f2 il Lord Ciambellano Thomas Pelham-Holles, I duca di Newcastle, al ruolo di padrino al battesimo del principe neonato. Il re fu ad ogni modo indispettito dallo scoprire che il principe di Galles, che aveva personalmente in odio il duca di Newcastle, lo aveva insultato verbalmente alla cerimonia di battesimo, al punto che il duca richiese un duello. Giorgio e Carolina, per evitare di dover affrontare il fatto in pubblico, vennero temporaneamente confinati nei loro appartamenti per ordine del re, che successivamente band\u00ec suo figlio dal St James's Palace, residenza ufficiale del sovrano inglese. Il principe e la principessa del Galles lasciarono la corte, ma i loro figli rimasero a Londra sotto la cura personale del re.\nGiorgio e Carolina erano per\u00f2 seriamente intenzionati a rivedere i loro figli e pertanto colsero delle occasioni per far loro visita in incognito nel palazzo, senza l'approvazione del re. Quando il re venne comunque a sapere del fatto, venne costretto ad ammettere di essere stato troppo duro nei confronti del figlio e gli permise di vedere i propri bambini due volte alla settimana, permettendo poi a Carolina l'accesso incondizionato al palazzo. Quando il piccolo Giorgio Guglielmo mor\u00ec nel febbraio successivo, suo padre era al suo capezzale.\nPolitica di opposizione.\nBandito dal palazzo reale ed oltraggiato dallo stesso sovrano, il principe di Galles si impegn\u00f2 negli anni successivi per fare tutto quanto fosse stato in suo potere per osteggiare la politica di governo del padre. La sua residenza londinese, Leicester House, era diventata il punto di ritrovo di gentiluomini caduti in disgrazia presso il re o che non condividevano le sue linee di governo, inclusi Sir Robert Walpole e Charles Townshend.\nNel 1720 Walpole, che era tornato ad essere un membro del governo dopo che ne era stato allontanato nel 1717, convinse il re a reintegrare pienamente nel suo ruolo il figlio primogenito: Giorgio pot\u00e9 cos\u00ec ritornare a presenziare a tutte le cerimonie e gli furono restituiti tutti i privilegi propri dell'erede al trono inglese.\nCon la Bolla della South Sea Company Robert Walpole tocc\u00f2 i vertici del proprio potere: fu per lui il periodo di maggior splendore politico. Assieme al suo partito Whig cement\u00f2 tanto le sue decisioni nella politica britannica che per molto tempo non si videro pi\u00f9 primi ministri tory. Avvicinandosi dunque a Giorgio I, Walpole perse con il passare del tempo il favore di Giorgio Augusto.\nRe di Gran Bretagna.\nL'11 giugno 1727, re Giorgio I mor\u00ec mentre si trovava nella citt\u00e0 di Hannover e Giorgio Augusto sal\u00ec al trono con il nome di Giorgio II come sovrano inglese e principe elettore tedesco.\nIl nuovo sovrano decise di non portarsi in Germania per il funerale del padre, fatto che anzich\u00e9 attirargli critiche lo fece amare ancora di pi\u00f9 dagli inglesi che videro in tale gesto la sua volont\u00e0 di non abbandonare la propria patria in un momento cos\u00ec delicato come il passaggio della corona. Tra i suoi primi atti, vi fu la necessaria soppressione delle disposizioni del testamento del defunto genitore: quest'ultimo, in maniera illegale, aveva predisposto la divisione futura dei domini nelle mani della sua persona, lasciando appunto il regno di Gran Bretagna a Giorgio II ed ai suoi eredi, mentre l'Hannover sarebbe passato ai futuri nipoti di Giorgio II in linea collaterale. I primi ministri di Gran Bretagna ed Hannover erano favorevoli alla visione di Giorgio II di boicottare la volont\u00e0 paterna in quanto inoltre consideravano illegale la prerogativa che Giorgio I aveva voluto assumere su di s\u00e9 nel determinare la successione dei suoi domini che quindi rimasero in unione personale nelle mani del sovrano inglese sino alla prima met\u00e0 del XIX secolo. Ovviamente gli oppositori di Giorgio II sostennero che egli non aveva i poteri legali per contraddire le disposizioni testamentarie di suo padre.\nGiorgio II venne incoronato all'abbazia di Westminster l'11 ottobre 1727. George Frideric Handel ottenne la commissione di scrivere i canti per la cerimonia, tra cui il famosissimo inno \"Zadok the Priest\".\nInizialmente Giorgio II rimpiazz\u00f2 sir Robert Walpole, troppo vicino alla linea politica del padre, con Sir Spencer Compton; il re scelse Compton, e non Walpole, per scrivere il suo primo discorso pubblico. Ma Compton chiese l'aiuto di Walpole nella compilazione del discorso e la regina Carolina, ardente sostenitrice di sir Walpole, convinse il re ad allontanare l'inetto Compton a favore del vecchio primo ministro. Il sovrano non si oppose: in accordo con la consorte, riconferm\u00f2 Walpole alla carica di Primo Ministro. Walpole riusc\u00ec a convincere numerosi conservatori ad accettare la linea di successione al trono adottata dall\"Act of Settlement\" come valida. In cambio, il re aiut\u00f2 sir Robert a divenire il capo di un partito Whig con sempre maggiore influenza e potere sulle decisioni politiche del regno. Walpole divenne la vera e propria guida della politica reale; finch\u00e9 rimase in vita la regina, la posizione del ministro si mantenne sicura.\nMentre Giorgio II era desideroso di entrare in guerra in Europa, Walpole si mantenne sempre cauto e prudente: nel 1729 riusc\u00ec a convincere il re a firmare un trattato di pace con la Spagna. Nel 1732 il re fond\u00f2 lo stato della Georgia nelle colonie americane e nel 1737, l'Universit\u00e0 di Gottinga in Germania.\nProblemi in famiglia.\nCome era gi\u00e0 accaduto nel rapporto tra Giorgio II e suo padre Giorgio I, anche tra il sovrano inglese ed il principe del Galles, Federico, le cose non andarono per il meglio ed anzi il rapporto tra i due peggior\u00f2 ulteriormente nel corso degli anni '30 del Settecento.\nFederico era stato lasciato a crescere in Germania mentre i suoi genitori si erano portati in Inghilterra e di conseguenza egli non li rivide per ben 14 anni, motivo per cui il giovane ragazzo crebbe sostanzialmente disinnamorato di suo padre e di sua madre. Nel 1728, Federico comp\u00ec il proprio primo viaggio in Inghilterra, divenendo dal suo sbarco una figura di spicco in opposizione al governo di suo padre. Quando Giorgio II si port\u00f2 in visita ad Hannover nelle estati del 1729, 1732 e 1735, lasci\u00f2 in patria la moglie con l'incarico di reggente anzich\u00e9 il figlio, il che rappresent\u00f2 un ulteriore motivo di attrito tra i due. Contemporaneamente, la rivalit\u00e0 tra Giorgio II e suo cognato e cugino primo Federico Guglielmo I di Prussia aveva portato a delle tensioni al confine prussiano-hannoveriano, che addirittura portarono alla mobilitazione di truppe nelle rispettive aree. Del resto anche i negoziati di matrimonio tra il principe id Galles e la figlia di Federico Guglielmo, Guglielmina si erano protratti per anni dal momento che nessuna delle due parti voleva cedere alle richieste dell'altra ed infine l'idea sfum\u00f2. Al contrario, il principe spos\u00f2 la principessa Augusta di Sassonia-Gotha-Altenburg nell'aprile del 1736.\nNel maggio del 1736, Giorgio torn\u00f2 ad Hannover, fatto che port\u00f2 ad un notevole peggioramento della sua popolarit\u00e0 in Inghilterra; un \"pamphlet\" satirico venne appeso ai cancelli del St James's Palace per deplorare la sua assenza: \"Perso o cacciato da questa casa, un uomo che ha lasciato la moglie e sei figli alla berlina.\" Il rapporto tra Giorgio II ed il primogenito Federico peggior\u00f2 ulteriormente nel 1737: a causa dell'inclemente inverno in Germania, il sovrano inglese fece proposito di ritornare in patria, ma la nave a bordo della quale viaggiava fin\u00ec nel bel mezzo di una tremenda tempesta, al punto che a Londra giunsero voci che il re era annegato nell'incidente. Ad ogni modo, nel gennaio del 1737, Giorgio II riusc\u00ec a tornare sano e salvo in Inghilterra. Immediatamente, ad ogni modo, si ammal\u00f2 di emorroidi e febbre e venne costretto ad un lungo periodo di degenza a letto. Il principe di Galles inizi\u00f2 a dire che il re era giunto ormai alla fine della sua vita, e non appena Giorgio II venne a sapere di queste voci fece di tutto per rialzarsi e prendere parte a quanti pi\u00f9 eventi pubblici potesse per sfatare quanto dichiarato dai suoi detrattori, tra i quali figurava appunto suo figlio tra i primi.\nQuando il principe di Galles chiese al parlamento un aumento del proprio compenso, esplose un nuovo caso. Il sovrano, che aveva la reputazione di parsimonioso, gli offr\u00ec un accordo privato che Federico rifiut\u00f2. Il parlamento si oppose a questa trattativa privata ritenendo che il ruolo del principe di Galles fosse innanzitutto un ruolo al servizio dello stato, e non un ruolo privato, ma Giorgio II volle comunque accondiscendere alla richiesta del figlio, su consiglio del primo ministro Walpole, nel tentativo di attirarlo dalla propria parte. Altre frizioni si ebbero quando il principe Federico escluse il re e la regina consorte dalla partecipazione della nascita di sua figlia nel luglio del 1737: non appena si ruppero le acque, Federico caric\u00f2 la moglie su una carrozza nel bel mezzo della notte e si allontan\u00f2 con lei e con la levatrice dal palazzo. Giorgio alla fine di tutte queste problematiche, prese la decisione di bandire il principe e la sua famiglia dalla corte reale, come pure aveva fatto suo padre con lui, concedendo comunque a Federico di mantenere la custodia dei suoi figli.\nPoco dopo la moglie di Giorgio, Carolina, mor\u00ec il 20 novembre 1737. Il sovrano inglese fu particolarmente colpito da questo fatto e a detta di molti mostr\u00f2 \"una tenerezza di cui il mondo lo riteneva incapace\". Sul letto di morte della consorte, questa implorava Giorgio II di risposarsi dopo la sua morte, ma lui rispose secco \"Non, j'aurai des ma\u00eetresses!\" (in francese, \"No, ma avr\u00f2 delle amanti!\"). Giorgio II era infatti cosa risaputa che avesse gi\u00e0 avuto delle amanti negli anni del suo matrimonio e di aver tenuto Carolina informata di questo fatto. Henrietta Hobart, pi\u00f9 tardi gratificata del titolo di contessa di Suffolk, si spost\u00f2 ad Hannover col marito durante il regno della regina Anna, e fu una delle dame di compagnia della regina Carolina. Questa fu l'amante di Giorgio dall'ascesa di suo padre Giorgio I al trono inglese sino al novembre del 1734. La successiva amate di Giorgio II fu Amalie von Wallmoden, poi contessa di Yarmouth, il cui figlio Giovanni Ludovico di Wallmoden-Gimborn risult\u00f2 figlio naturale del sovrano inglese, per quanto non pot\u00e9 riconoscerlo dal momento che l'amante era sposata all'epoca della nascita del bambino.\nGuerra e ribellione.\nContro il consiglio del primo ministro Robert Walpole, Giorgio II decise di entrare in guerra. Inizi\u00f2 cos\u00ec la guerra dell'orecchio di Jenkins, contro la Spagna nel 1739.Intanto l'intera Europa era scossa dalla notizia della morte dell'Imperatore del Sacro Romano Impero Carlo VI, avvenuta nel 1740: ora sul trono d'Austria a guidare Casa Asburgo sarebbe dovuta salire la figlia di Carlo, Maria Teresa.\nSir Robert non pot\u00e9 fare nulla per fermare il suo sovrano nell'intervenire nella Guerra di successione austriaca; anzi, accusato pubblicamente nel 1742, dovette abbandonare, dopo vent'anni di servizio, il mondo della politica. Fu quindi rimpiazzato da Spencer Compton, la prima scelta di Giorgio II, che venne nominato Conte di Wilmington. Il periodo di governo di Lord Wilmington fu breve, tanto che nel 1743 fu sostituito da Henry Pelham.\nLa guerra intanto proseguiva. Se la Gran Bretagna non fosse intervenuta nel conflitto a fianco della causa di Maria Teresa, la Francia avrebbe acquisito un potere troppo grande e sarebbe divenuta in breve il pi\u00f9 potente stato europeo. Con il supporto di Lord Carteret, principale esponente del partito a favore della guerra, Giorgio II invi\u00f2 truppe sul continente, ufficialmente con il compito di sostenere Maria Teresa, in realt\u00e0 per una efficace difesa del piccolo stato di Hannover, minacciato dall'avanzata delle truppe nemiche.\nIl re in persona guid\u00f2 l'esercito comandando le operazioni direttamente sul campo nella battaglia di Dettingen del 1743. Questa fu l'ultima battaglia in cui un monarca britannico guid\u00f2 sul campo di persona le proprie truppe.\nLa guerra comunque non fu accolta con entusiasmo dall'opinione pubblica poich\u00e9 sembrava facesse pi\u00f9 gli interessi dell'Hannover che non del regno inglese.\nDurante la guerra di successione austriaca, gli oppositori francesi di Giorgio II incitarono i Giacobiti alla rivolta. I Giacobiti erano i sostenitori del Cattolicesimo romano e di Giacomo II, il re deposto nel 1689 e rimpiazzato non dal figlio cattolico, ma dalla figlia protestante Maria II.\nIl figlio di Giacomo II, Giacomo Francesco Edoardo Stuart, conosciuto con il nome \"Old Pretender\", tent\u00f2 due ribellioni entrambe di scarso effetto: una nel 1715 ed una nel 1719. Il figlio dell\"Old Pretender\", Carlo Edoardo Stuart, conosciuto con il nome di \"Bonnie Prince Charlie\", tent\u00f2 una grande ribellione nel 1745 sulle orme del padre.\nLa rivolta cominci\u00f2 in Scozia nel luglio del 1745. Molti scozzesi si unirono alla sua causa e con l'aiuto di essi, Carlo Edoardo riusc\u00ec a sconfiggere in un primo tempo le truppe inglesi e a penetrare in territorio inglese. Il re di Francia Luigi XV aveva promesso l'invio di dodicimila uomini di sostegno che per\u00f2 non arrivarono mai.\nIl duca di Cumberland, gi\u00e0 a capo dell'esercito durante le battaglie in Europa, in breve riusc\u00ec a far rientrare i ribelli entro i confini scozzesi. Il 16 aprile 1746 le truppe del principe Carlo furono annientate dall'esercito reale nella battaglia di Culloden, l'ultima battaglia combattuta sul suolo inglese. Carlo fugg\u00ec in Francia, mentre molti scozzesi furono catturati e condannati a morte.\nLa guerra ebbe termine con il trattato di Aquisgrana, che lasciava aperte delle questioni (come ad esempio il possesso della Slesia) che avrebbero portato entro un decennio alla guerra dei sette anni, dopo un rovesciamento delle alleanze e la fine dell'alleanza anglo-austriaca.\nUltimi anni.\nDurante l'ultimo periodo della sua vita, Giorgio II non si dedic\u00f2 attivamente n\u00e9 alla vita politica, n\u00e9 a quella militare. In questi anni, con l'avvento dei primi macchinari, aument\u00f2 molto la popolazione del regno ed i possedimenti coloniali in India si ingrandirono notevolmente, grazie al susseguirsi di vittoriose battaglie condotte dalle truppe inglesi comandate da Robert Clive.\nQuando nel 1751 Federico, Principe di Galles, mor\u00ec, gli succedette subito nel titolo e nella condizione di erede al trono il figlio Giorgio, Duca di Edimburgo.\nNel 1752 venne riformato il calendario. Nel 1754 Giorgio II istitu\u00ec nella citt\u00e0 coloniale di New York il King's College, che dopo le vicende della Rivoluzione americana, prese il nome, che mantiene ancor oggi, di Columbia University. Lo stesso anno mor\u00ec il Primo Ministro del re, Henry Pelham, che venne rimpiazzato prima da suo fratello, Thomas Pelham-Holles, creato Duca di Newcastle-upon-Tyne ed in seguito da William Cavendish, quarto Duca di Devonshire nel 1756.\nAltro importante ministro del regno di Giorgio II fu William Pitt il Vecchio. Pitt era stato Segretario di Stato durante l'amministrazione di Lord Devonshire, ma era disprezzato dal sovrano date le critiche mosse alla campagna militare condotta dall'Inghilterra durante la guerra di successione austriaca. L'indignazione di Giorgio II raggiunse il vertice nel 1757 quando cacci\u00f2 Pitt, per poi farlo tornare qualche tempo dopo. Nello stesso periodo torn\u00f2 ad occupare la carica di Primo Ministro Lord Newcastle e Pitt venne nominato Segretario di Stato. Con questa carica si occup\u00f2 della vicende della guerra dei sette anni.\nLa Guerra dei Sette anni e la morte.\nMaria Teresa d'Asburgo, che mirava al recupero della Slesia, si era riavvicinata alla Francia dei Borboni grazie all'opera diplomatica del ministro von Kaunitz. La Gran Bretagna si trovava in scontro oramai aperto nelle colonie con la Francia e nell'esigenza di garantire l'integrit\u00e0 dei territori ereditari dell'Hannover, difendendoli dall'espansionismo continentale francese, cosa che l'Austria non sembrava pi\u00f9 disposta a fare. Fu cos\u00ec che sigl\u00f2 con la Prussia la convenzione di Westminster. Ci\u00f2 spinse per\u00f2 la zarina Elisabetta di Russia a ritenere vanificato il legame con la Gran Bretagna stabilito nella convenzione di San Pietroburgo ed a seguire i propri sentimenti personali di odio verso Federico II di Prussia, aderendo alla coalizione franco-austriaca in via di formazione e ai piani di smembramento della Prussia promossi dal Kaunitz.\nIn breve la scena militare europea si trovava ad essere divisa in due: da una parte la grande coalizione che comprendeva Francia, Russia, Austria, Svezia e Sassonia, dall'altra gli stati di Gran Bretagna, Prussia e Hannover. Il conflitto fu aperto da una dichiarazione formale di guerra tra Gran Bretagna e Francia, il 18 maggio 1756, e dall'attacco francese a Minorca, sebbene scontri avvenissero in territorio americano gi\u00e0 da due anni, ma la fase continentale vera e propria ebbe inizio con l'attacco di Federico, che si sentiva oramai circondato, alla Sassonia, in agosto.\nUno dei figli di Giorgio II, il duca di Cumberland, comand\u00f2 le truppe del sovrano nella Germania settentrionale. Nel 1757 l'Hannover venne invaso e Giorgio diede a suo figlio pieni poteri per concludere una pace separata, ma dal settembre di quello stesso anno si trov\u00f2 a scoprire che il figlio aveva concluso un negoziato che egli sentiva come fortemente favorevole alla Francia. Giorgio disse di suo figlio: \"mi ha rovinato, ma si \u00e8 pure posto in disgrazia\". Il duca di Cumberland, per sua scelta spontanea, si dimise da ogni incarico militare e Giorgio revoc\u00f2 il patto sottoscritto dal figlio sulla ragione del fatto che i francesi lo avevano infranto disarmando le truppe dell'Hannover dopo il cessate il fuoco.\nNell\"annus mirabilis\" del 1759, ad ogni modo, le truppe inglesi catturarono Qu\u00e9bec e Guadalupa. Un tentativo francese di invadere la Gran Bretagna venne stroncato sul nascere dopo una serie di battaglie navali a Lagos e nella baia di Quiberon che si conclusero favorevolmente verso gli inglesi, come pure venne bloccata l'avanzata dei francesi verso l'Hannover con la vittoria inglese nella battaglia di Minden.\nGiorgio II non pot\u00e9 ad ogni modo assistere alla fine vittoriosa della guerra, che vide emergere il suo regno come la principale potenza coloniale, perch\u00e9 il 25 ottobre 1760 si spense per una dissezione dell'aorta. Il re si era alzato come ogni mattina alle 6.00 in punto e si era fatto servire la sua cioccolata. Dopodich\u00e9 si era portato alla comoda dove, dopo aver espletato i propri bisogni, si stava portando alla propria scrivania per iniziare la giornata di lavoro ad occuparsi delle cose di governo, quando alzandosi venne per l'appunto colto da una dissezione dell'aorta toracica. Gi\u00e0 in quell'anno era divenuto quasi completamente sordo e cieco di un occhio. Venne sepolto assieme alla moglie Carolina nella abbazia di Westminster l'11 novembre successivo. Fu l'ultimo monarca britannico d'essere sepolto nella abbazia. A succedergli fu il nipote, figlio del defunto figlio Federico, che prese il nome di Giorgio III.\nNella cultura di massa.\nGiorgio II don\u00f2 la sua biblioteca personale al British Museum nel 1757, appena quattro anni dopo la fondazione del museo stesso. Egli non aveva mai avuto interesse nella lettura, nelle arti o nelle scienze, preferendo trascorrere il proprio tempo libero nella caccia, nelle corse a cavallo o nel gioco delle carte. Nel 1737, egli fond\u00f2 ad ogni modo l'Universi\u00e0 di Gottinga, la prima universit\u00e0 nell'Elettorato di Hannover, e le fece visita nel 1748. L'asteroide 359 Georgia venne cos\u00ec chiamato in suo onore dal dipartimento astronomico della medesima universit\u00e0 nel 1902. Egli fu cancelliere del Trinity College di Dublino dal 1716 al 1727 e nel 1754 autorizz\u00f2 la fondazione del King's College di New York City che poi divenne la Columbia University. La provincia della Georgia, fondata nel 1732, prese da lui il proprio nome.\nDurante il regno di Giorgio II, l'Inghilterra seppe diventare gradualmente una grande potenza senza rivali nel mondo dell'epoca. Tuttavia, nelle memorie di alcuni contemporanei come Lord Hervey e Horace Walpole, Giorgio venne spesso dipinto come un debole buffone, governato da sua moglie e dai suoi ministri. Le biografie di Giorgio II scritte durante il XIX secolo e la prima parte del XX secolo ad ogni modo, si appoggiarono a questi racconti. Ad ogni modo a partire dalla seconda met\u00e0 del Novecento, gli storici hanno compiuto analisi pi\u00f9 approfondite sulla figura di Giorgio II scoprendo che egli non fu un inetto come molti pensavano sino a quel momento. Le lettere inviategli dai suoi ministri ed ancora oggi conservate, sono apparse piene di appunti del sovrano stesso, di sottolineature ed evidenziature, segno che lo stesso re era interessato alla politica del suo paese in maniera attiva, in particolare a quella estera. Egli fu in grado di opporsi a quanti non lo soddisfacevano e destinarli ad altri incarichi di minor peso. Questa correzione accademica, ad ogni modo, non ha totalmente eliminato il sentore popolare di Giorgio II come un \"re futile\" per l'Inghilterra. La sua parsimonia, ad esempio, venne da molti vista come una cosa ridicola in un'epoca dove lo sfarzo e la gloria di una nazione potente come l'Inghilterra avrebbero dovuto manifestarsi innanzitutto nell'immagine pubblica del proprio sovrano. Lord Charlemont disse di Giorgio: \"Il suo temperamento era caldo e impetuoso, ma era di buon cuore e sincero. Poco dotato nel talento reale per la dissimulazione, apparve sempre come era in realt\u00e0.\" Lord Waldegrave scrisse, \"Sono convinto che in futuro, quando il tempo gli avr\u00e0 reso giustizia [...] sar\u00e0 visto tra quei sovrani patrioti sotto il governo dei quali un popolo possa dire di aver raggiunto un notevole livello di felicit\u00e0\". Giorgio II non gioc\u00f2 un ruolo fondamentale nella storia mondiale della sua epoca, ma fu un personaggio comunque influente nella creazione di un governo costituzionale in Inghilterra e considerato moderno agli occhi della storiografia attuale. Elizabeth Montagu disse di lui: \"Con lui le nostre leggi e le nostre libert\u00e0 sono al sicuro; egli possiede molta confidenza col suo popolo e ha il rispetto dei governanti stranieri [...] Per il suo carattere non sar\u00e0 oggetto di epiche poesie, ma trover\u00e0 comunque la sua sobria pagina di storia.\"\nArmi e titoli.\nTitoli.\nNell'Hannover: \nIn Gran Bretagna: \nIn Gran Bretagna, Giorgio II usava la formula \"Giorgio Secondo, per la Grazia di Dio, Re di Gran Bretagna, Francia e Irlanda, Difensore della Fede, etc.\". In alcuni casi, specialmente nella stipulazione di trattati, utilizzava la formula: \"Duca di Brunswick-L\u00fcneburg, Arcitesoriere e Principe Elettore del Sacro Romano Impero\" seguita da \"etc.\"\nArmi.\nQuando Giorgio divenne principe di Galles nel 1714, ottenne l'uso dello stemma reale con uno scudetto rosso nel quarto dello stemma di Hannover con un lambello a tre punte d'argento. Sull'elmo venne riportata la coroncina relativa al suo rango. \nDa sovrano, utilizz\u00f2 lo stemma di suo padre senza varianti.\nDiscendenza.\nNel 1705, nella cappella del castello di Herrenhausen, ad Hannover, l'allora principe Giorgio spos\u00f2 Carolina di Brandeburgo-Ansbach, dalla quale ebbe i seguenti eredi:\nDall'amante Amalie von Wallmoden ebbe un figlio illegittimo:"}
{"id": "131118", "revid": "400694", "url": "https://it.wikipedia.org/wiki?curid=131118", "title": "Snorky", "text": ""}
{"id": "131121", "revid": "767487", "url": "https://it.wikipedia.org/wiki?curid=131121", "title": "Nicodemo Oliverio", "text": "Biografia.\nGi\u00e0 esponente della Democrazia Cristiana, segretario organizzativo della Margherita, aderisce al Partito Democratico.\nOriginario di Cir\u00f2, in provincia di Crotone, dopo il diploma si trasferisce a Roma per frequentare l'universit\u00e0, sperimentando, nella capitale, i primi contatti con il mondo politico studentesco, di estrazione cattolica, stringendo contatti con Aldo Moro, di cui diventa allievo.\nLo stesso Moro \u00e8 il curatore della sua tesi di laurea e la tragica scomparsa dello statista democristiano lo spinge ad assumere l'impegno politico nella DC, che si intensifica al momento della nomina di Franco Marini a responsabile organizzativo del partito.\nDopo lo scioglimento della DC, Oliverio decide di aderire al Partito Popolare Italiano (PPI) e, nel 1995, si oppone al tentativo di Buttiglione di portare a destra il PPI, assumendo invece un impegno convinto nella fondazione della coalizione de L'Ulivo. Viene nominato dirigente della struttura organizzativa del PPI.\nNel 2002 partecipa alla costituzione della Margherita, specializzandosi prevalentemente nell'organizzazione strutturale e tecnica di partito e nella cura delle campagne elettorali.\nNell'aprile 2005 coordina la campagna elettorale di Agazio Loiero, che viene eletto presidente della Regione Calabria, e nel mese di giugno viene eletto deputato, in rappresentanza dell'Unione, alle elezioni suppletive del collegio calabrese n. 9, comprendente comuni del crotonese e del catanzarese.\nA luglio 2005 viene nominato direttore dell'ufficio tecnico amministrativo per l'organizzazione delle elezioni primarie dell'Unione.\nAlle elezioni politiche del 2006 \u00e8 candidato al terzo posto nella lista dell'Ulivo alla Camera, capofila della Margherita.\nViene, dunque, riconfermato deputato della circoscrizione Calabria ed entra a far parte della Giunta per le elezioni, della quale viene eletto Segretario dai colleghi.\nA giugno 2006 diventa responsabile organizzativo nazionale della Margherita, prendendo il posto di Franco Marini, gi\u00e0 eletto presidente del Senato.\nIl 17 luglio 2007 viene nominato componente dell'Ufficio Tecnico - Amministrativo che curer\u00e0 l'organizzazione delle primarie del 14 ottobre 2007 per l'elezione del segretario del nascente Partito Democratico: poco dopo \u00e8 stato eletto alle primarie del PD in una lista che sostiene Walter Veltroni.\nDopo la nascita del Partito Democratico entra a far parte della Commissione Statuto all'interno dell'assemblea nazionale costituente e viene nominato dal segretario Veltroni nel coordinamento nazionale del PD. Alle elezioni politiche del 2008 viene rieletto deputato per le liste del PD in Calabria.\nNel dicembre 2012 si candida, nel collegio provinciale di Crotone, alle primarie per la carica di parlamentare del PD, ottenendo 8.257 preferenze su un totale di 8.547 voti validi. L'8 gennaio 2013 la direzione nazionale del PD candida l'On. Oliverio alla Camera dei deputati nella posizione numero otto della lista PD nella circoscrizione Calabria in vista delle Elezioni politiche italiane del 2013.Il 24 e 25 febbraio 2013 l'On. Oliverio viene rieletto alla Camera dei Deputati."}
{"id": "131122", "revid": "1989", "url": "https://it.wikipedia.org/wiki?curid=131122", "title": "Exec (microkernel)", "text": ""}
{"id": "131123", "revid": "2730", "url": "https://it.wikipedia.org/wiki?curid=131123", "title": "Romain Rolland", "text": "Biografia.\nDedic\u00f2 l'opera e la vita alla diffusione di un credo umanitario di pace e di fraternit\u00e0 cercandone conferma, non senza un certo eclettismo idealistico, in Lev Tolstoj, Gandhi, Gorkij, nella filosofia orientale e nella Rivoluzione russa. Ricerc\u00f2 un'arte \u00abper il popolo\u00bb, specie in campo teatrale; va ricordato, tra l'altro, il suo \"Th\u00e9\u00e2tre de la R\u00e9volution\", \"Les loups\" (\"I lupi\"), \"Danton\", \"Le quatorze juillet\" (\"Il 14 luglio\"), pubblicati rispettivamente nel 1908, 1900 e 1902.\nCompose poi numerose biografie esemplari, tra cui \"Beethoven\" (1903; \"Beethoven\") e \"Michel-Ange\" (1905; \"Michelangelo\"), tradotte, e \"La vie de Tolstoj\" (1911; \"La vita di Tolstoj\").\n\"Jean-Christophe\" (\"Gian Cristoforo\"), pubblicato fra il 1903 e il 1912 sui \"Cahiers de la Quinzaine\" di Charles P\u00e9guy, \u00e8 la sua opera pi\u00f9 nota: si tratta di un romanzo in dieci volumi dove Rolland, sulla scorta di Tolstoj, rompe gli schemi del romanzo oggettivo alla Flaubert per descrivere il lento fluire di una intera esistenza. Alla formula del romanzo-fiume torn\u00f2 con minore fortuna pubblicando i sette volumi de \"L'ame enchant\u00e9e\" (1922-1933; \"L'anima incantata\").\nAllo scoppio della prima guerra mondiale Rolland si rifugi\u00f2 in Svizzera: \"Au-dessus de la m\u00eal\u00e9e\" (1915; \"Al di sopra della mischia\"), raccolta di articoli pubblicati sul \"Journal de Gen\u00e8ve\" (e in seguito in volume), fece scandalo per la forte intonazione antimilitarista.\nNel 1913 ricevette il Gran premio di letteratura dell'Accademia francese, per l'opera \"Jean Christophe\".\nNel 1915 gli fu conferito il Premio Nobel per la letteratura.\nTra le due guerre Rolland partecip\u00f2 ad alcune iniziative internazionali dell'intellettualit\u00e0 europea contro il fascismo e la guerra; nel 1923 partecip\u00f2 alla fondazione della rivista \"Europe\", mentre dall'anno seguente inizi\u00f2 una corrispondenza epistolare col Mahatma Gandhi, di cui fu buon amico. Vicino al partito comunista, nel 1935, durante un viaggio in Unione Sovietica, conosce Stalin, dal quale prende le distanze dopo il patto Molotov-Ribbentrop. Nello stesso anno fonda un Comitato internazionale di aiuto ai prigionieri e ai deportati antifascisti italiani. Nel 1937 si trasfer\u00ec a V\u00e9zelay, dove visse, soprattutto dopo l'occupazione nazista del 1940, in completa solitudine.\nNotevole fu anche la sua attivit\u00e0 di musicologo: laureatosi alla Sorbona nel 1895 con una tesi intitolata \"Les Origines du th\u00e9\u00e2tre lyrique moderne: l'histoire de l'Op\u00e9ra en Europe avant Lully et Scarlatti\" (\"Le origini del teatro lirico moderno; la storia dell'opera prima di Lully e Scarlatti\"), Prix Kastner-Boursault 1896. Rolland fu anche il primo titolare della cattedra di Storia della musica alla Sorbona (1904-1912).\nPer le sue ricerche, i suoi scritti e le sue conferenze, Rolland pu\u00f2 essere a tutti gli effetti considerato uno dei primi musicologi francesi. Particolarmente intenso fu il fascino esercitato su di lui da Beethoven, cui Rolland dedic\u00f2 non solo un'importante biografia, ma anche una serie di studi per un ammontare complessivo di circa 2000 pagine: la musica, e Beethoven in particolare, rivestono un ruolo di grande rilievo nel suo romanzo pi\u00f9 noto, \"Jean-Christophe\". Particolare menzione merita anche la sua monografia su H\u00e4ndel del 1910. La sua attenzione si estese peraltro anche alla realt\u00e0 musicale dei suoi tempi, come ben dimostra il suo saggio \"Musiciens d'aujourd'hui\" del 1908: tra i compositori particolarmente apprezzati figurano Camille Saint-Sa\u00ebns, Vincent d'Indy, Claude Debussy, Lorenzo Perosi, Hugo Wolf e Richard Strauss; dopo il 1908, scopr\u00ec la musica di Maurice Ravel e quella di Stravinskij, che suscit\u00f2 in lui una fortissima impressione.\nStrinse amicizia anche con Stefan Zweig, che gli scrive una biografia quando \u00e8 ancora in vita, e con Hermann Hesse, che gli dedic\u00f2 la prima parte del suo noto romanzo \"Siddhartha\":"}
{"id": "131127", "revid": "1812835", "url": "https://it.wikipedia.org/wiki?curid=131127", "title": "Simmetria CP", "text": "In fisica la simmetria CP \u00e8 una simmetria quasi esatta delle leggi di natura sotto l'effetto dello scambio simultaneo di particelle con le corrispondenti antiparticelle (Simmetria C) e dell'inversione delle coordinate spaziali (Simmetria P). Questa simmetria \u00e8 considerata pi\u00f9 fondamentale delle singole C e P, che risultano grossolanamente violate in tutti i fenomeni fisici dovuti all'interazione debole.\nUn sistema o un fenomeno fisico esibisce la simmetria CP quando effettuando i summenzionati scambi si ottiene ancora un sistema o un fenomeno osservato in Natura. Per esempio un neutrino esiste in natura, in ottima approssimazione, con un'unica direzione possibile per il proprio spin. Sotto effetto dello scambio con la sua antiparticella, o coniugazione di carica, si otterrebbe un anti-neutrino con la stessa direzione di spin, che in natura non esiste; analogamente sotto effetto dell'operazione di parit\u00e0 si otterrebbe un neutrino con direzione relativa opposta dello spin, anch'esso non osservato in natura. Effettuando entrambe le operazioni si ha un anti-neutrino con spin invertito, che \u00e8 una particella reale.\nViolazioni della simmetria.\nQuando la simmetria CP non \u00e8 rispettata si parla di violazione della simmetria CP o in breve di \"violazione di CP\"; si tratta della pi\u00f9 piccola violazione di una simmetria fisica nota in natura e come tale rappresenta uno dei campi di ricerca pi\u00f9 attivi nella fisica delle particelle elementari. La possibilit\u00e0 della violazione CP \u00e8 prevista dalla teoria dell'interazione elettrodebole grazie alla presenza di una fase complessa nella matrice CKM; condizione necessaria per la comparsa di questa fase \u00e8 la presenza di almeno tre generazioni di quark. Anche la teoria delle interazioni forti, la cromodinamica quantistica, ammette la violazione della simmetria CP, ma, contrariamente al caso dell'interazione debole, non vi \u00e8 in tale ambito alcuna evidenza sperimentale della violazione. Ci\u00f2 costituisce il cosiddetto problema della CP forte.\nLa violazione della simmetria CP, in una forma cosiddetta indiretta, \u00e8 stata riscontrata per la prima volta nel 1964 presso il laboratorio statunitense di Brookhaven in esperimenti su processi che coinvolgono il kaone neutro, \nche hanno fruttato il premio Nobel per la fisica del 1980 a James Cronin e Val Fitch. A conclusione di trentennali campagne di ricerca, una seconda manifestazione della violazione della simmetria CP sempre riguardante i kaoni, la cosiddetta violazione diretta, \u00e8 stata annunciata nel 2001 da esperimenti svolti presso il CERN di Ginevra e il Fermilab negli USA: questa scoperta ha provato che la violazione di CP \u00e8 un fenomeno universale nei processi dovuti alle interazioni deboli. Nel 2002 la violazione CP \u00e8 stata ulteriormente dimostrata dagli esperimenti BaBaR, condotti da una collaborazione internazionale di varie centinaia di scienziati presso l'acceleratore lineare di particelle di Stanford in California, e dall'Esperimento Belle, analogo progetto presso l'acceleratore di KEK a Tsukuba, in Giappone. Se la simmetria CP fosse esatta, il tasso di decadimento del mesone B e della sua anti-particella sarebbero identici in ogni stato finale, mentre i suddetti esperimenti hanno dimostrato il contrario. I risultati sono definitivi e sono stati desunti dall'analisi dei risultati di molti milioni di eventi.Nel 2019 \u00e8 stata dimostrata la violazione CP anche in esperimenti riguardanti i mesoni D neutri.\nLa violazione della simmetria CP \u00e8 di fondamentale importanza perch\u00e9 dimostra che nelle leggi di Natura esiste una seppur piccola asimmetria tra materia e antimateria. Questa asimmetria avrebbe determinato la prevalenza della prima sulla seconda dando luogo all'asimmetria barionica e fornendo la spiegazione che tutto l'universo osservabile consiste di particelle e non di anti-particelle. Se la simmetria fosse stata perfetta l'annichilazione completa fra materia e antimateria avrebbe impedito la formazione dell'universo attuale.\nL'asimmetria materia-antimateria che pu\u00f2 scaturire a seguito di una violazione della simmetria CP nei quark, combinata con altri necessari fenomeni quali la violazione del numero barionico e la condizione che il processo avvenga in non-equilibrio termodinamico, potrebbe per\u00f2 non essere sufficiente a spiegare l'asimmetria reale osservata oggi. \u00c8 stato proposto che una violazione della simmetria CP nei leptoni potrebbe spiegare l'attuale disparit\u00e0 materia-antimateria attraverso un processo chiamato leptogenesi. La violazione nei leptoni \u00e8 stata evidenziata per la prima volta nel 2020 dal gruppo T2K (\"Tokai to Kamioka\u201d), che utilizzando l\u2019osservatore di neutrini Super-Kamiokande ha osservato un'asimmetria CP tra le oscillazioni dei neutrini e antineutrini. Misurazioni future con set di dati pi\u00f9 grandi potrebbero verificare se la violazione di CP leptonica \u00e8 maggiore della violazione di CP nei quark. Contemporaneamente, sono in corso diversi programmi sperimentali che hanno come scopo la ricerca di anti-particelle primordiali nell'universo."}
{"id": "131129", "revid": "87971", "url": "https://it.wikipedia.org/wiki?curid=131129", "title": "Don Camillo monsignore ma non troppo", "text": ""}
{"id": "131130", "revid": "599013", "url": "https://it.wikipedia.org/wiki?curid=131130", "title": "Domenico Volpati", "text": "Biografia.\nFratello minore di Umberto Volpati, anch'egli calciatore. Laureato in medicina, lavora e vive a Termeno dove ha svolto l'attivit\u00e0 di dentista fino al 2019. Nel 2021, vista la necessit\u00e0 di medici vaccinatori per la pandemia in atto, ha ripreso volontariamente il servizio presso il centro vaccinale sul Lago di Tesero.\nCarriera.\nMediano difensivo ma molto duttile tatticamente, cresce nella Voluntas Novara, esordendo poi nel mondo del calcio nel 1968 con il Borgomanero, squadra dilettantistica nella quale gioca 3 partite nella prima stagione e 21 (con 2 reti) nella seconda. Dal 1970 al 1975 \u00e8 alla Solbiatese, in Serie C, mentre fino al 1979 compie una lunga trafila nella serie cadetta tra , e .\nDopo tre annate positive (due nel in Serie A, e una con il in B), nell'estate del 1982 viene ingaggiato dal Verona, societ\u00e0 con la quale conquista lo scudetto nel campionato 1984-1985 sotto la guida di Osvaldo Bagnoli. Rimarr\u00e0 con gli scaligeri fino al 1988, disputando complessivamente in maglia giallobl\u00f9 241 partite tra Serie A e coppe, per poi chiudere con l'agonismo l'anno successivo al ."}
{"id": "131131", "revid": "1543377", "url": "https://it.wikipedia.org/wiki?curid=131131", "title": "Giorgio III del Regno Unito", "text": "Fu il terzo sovrano in terra britannica della casa di Hannover, ma il primo a essere nato in Inghilterra e a usare l'inglese come lingua madre. Durante il suo lungo regno, \nil terzo pi\u00f9 lungo di tutta la storia britannica, si verificarono eventi epocali per la storia dell'Inghilterra e di tutto il Regno: l'inizio della rivoluzione industriale, la guerra d'indipendenza degli Stati Uniti e le guerre napoleoniche. Inoltre Giorgio III fu il primo sovrano del Regno Unito, istituito con l'atto di Unione del 1800. Durante il suo regno cerc\u00f2 di ridimensionare in proprio favore l'influenza sul Parlamento dell'aristocrazia Whig, erede della Gloriosa rivoluzione del 1688-1689.\nNel 1765 cominci\u00f2 a dare segni di squilibrio mentale che peggiorarono con il passare degli anni. Sull'origine della sua follia sono state avanzate diverse ipotesi: alcuni hanno ritenuto che potesse essere una conseguenza della porfiria, una malattia ereditaria del sangue; secondo il divulgatore scientifico canadese Joe Schwarcz sintomi simili a quelli della porfiria possono dipendere dall'avvelenamento da piombo che, secondo lui, il re avrebbe potuto contrarre mangiando crauti cucinati in pentole di piombo. Altri studi effettuati su campioni di capelli del re, pubblicati nel 2005, hanno riscontrato un'alta concentrazione di arsenico, ammettendo l'ipotesi di un'intossicazione da arsenico all'origine dei disturbi. Dopo il piccolo crollo psichico del 1810 il figlio maggiore del re, Giorgio Augusto Federico, principe di Galles, govern\u00f2 come principe reggente dal 1811 fino alla morte del padre.\nBiografia.\nL'infanzia.\nLa famiglia e l'educazione.\nIl futuro Giorgio III nacque a Norfolk House a Londra il 4 giugno 1738, primo figlio maschio del principe di Galles Federico di Hannover e di Augusta di Sassonia-Gotha-Altenburg. Poich\u00e9 il principe Giorgio nacque prematuramente, temendo che non sopravvivesse fu battezzato lo stesso giorno dal vescovo di Oxford Thomas Secker. Fu poi di nuovo battezzato pubblicamente a Norfolk House il 4 luglio 1738 dallo stesso prelato, e suoi padrini furono il re di Svezia, il duca di Sassonia-Gotha e la regina di Prussia. La famiglia in cui Giorgio venne al mondo non era delle pi\u00f9 felici: il nonno, re Giorgio II, e il padre, principe di Galles, non erano in buoni rapporti, a causa delle diverse personalit\u00e0 e dei ruoli politici che assunsero nella vita britannica.\nAl contrario il futuro Giorgio III ebbe un profondo rapporto con il padre Federico, il quale si dimostrava molto liberale nei confronti dei figli, spingendoli a sviluppare le loro inclinazioni naturali. Prova di questa libert\u00e0 pedagogica fu il permesso accordato dai genitori di fare partecipare i figli come attori alle recite teatrali che si tenevano a Leicester House. Nonostante la libert\u00e0 concessa dai genitori, i figli della coppia furono educati con un preciso programma di studio elaborato dal matematico George Lewis Scott, loro precettore. Il futuro sovrano britannico fu educato secondo rigidi principi anglicani e ricevette un'ottima formazione umanistica (latino, greco e letteratura), linguistica e scientifica, distinguendosi per capacit\u00e0 d'apprendimento e ingegno. Tra le sue passioni vi era anche l'astronomia, tanto da avere anche da monarca un osservatorio privato.\nErede al trono.\nIl 1751 fu un anno molto doloroso per Giorgio: il padre Federico, dopo poche settimane d'agonia, mor\u00ec nel mese di marzo per un'infezione al ginocchio, contratta in seguito a un incidente mentre si divertiva giocando a tennis. In seguito alla morte del principe di Galles Giorgio II decise di interessarsi a quel nipote cui non aveva mai prestato particolarmente attenzione, nominandolo prima duca di Edimburgo e poi, il 19 aprile, legittimo erede al trono con il titolo di principe di Galles. Il dodicenne Giorgio fu separato dalla madre e si trasfer\u00ec, per qualche tempo, a Kensington Palace presso il nonno e, sempre nel medesimo anno, fu affidato a una nuova serie di precettori: il Whig Lord Harcourt fu nominato suo governante, affiancato in questo compito da Thomas Hartyer, vescovo di Norwich.\nI due nuovi precettori, non graditi al giovane erede al trono, furono sostituiti nel 1752 dal vescovo di Peterborough e, nel 1756, al momento della maggiore et\u00e0 di Giorgio, lo scozzese \"tory\" Lord Bute fu nominato suo nuovo precettore dal nonno Giorgio II, persona che risult\u00f2 estremamente gradita al giovane principe per il carattere affabile e la cordialit\u00e0. In questi anni il sovrano cerc\u00f2 di separare Giorgio dalla madre, in quanto temeva che il giovane potesse essere influenzato dalla nuora che era sempre rimasta ostile nei confronti dell'anziano suocero. Il principe di Galles, tuttavia, rifiut\u00f2 le offerte del nonno di trasferirsi in una diversa residenza, in quanto non voleva rattristare la madre.\nSempre in questi anni nacque un pettegolezzo riguardo alla vita del principe Giorgio, rinomato per la sua seriet\u00e0 e per la sua profonda religiosit\u00e0: il legame sentimentale che lo un\u00ec a una quacchera, Hannah Lightfoot (1730-1759), con la quale avrebbe, secondo alcune voci, in segreto contratto matrimonio e avuto vari figli. La relazione con il principe, per\u00f2, non \u00e8 confortata da alcuna fonte cartacea, rendendo cos\u00ec aleatoria la presunta relazione con la Lightfoot.\nIl regno (1760-1820).\nAscesa al trono e matrimonio.\nAlla morte del nonno Giorgio II, avvenuta il 25 ottobre 1760, divenne contemporaneamente re di Gran Bretagna e re d'Irlanda. Per rassicurare il popolo della sua \"matrice\" britannica prese le distanze dalle sue origini tedesche; nel primo discorso al Parlamento dichiar\u00f2: \u00abNato e cresciuto in questo paese mi vanto di essere un britannico\u00bb.\nEssendo un re doveva sposare una donna di sangue reale e si innamor\u00f2 della bellissima Sarah Lennox, figlia di Charles Lennox, II duca di Richmond e discendente diretta del re Carlo II d'Inghilterra. Ma la madre, consigliata da Lord Bute, non approv\u00f2 la sua scelta, temendo che il forte carattere della donna lo plagiasse, sottraendolo alla sua influenza. Alla fine fu combinato il matrimonio con la diciassettenne duchessa Sofia Carlotta di Mecleburgo-Strelitz, che sbarc\u00f2 in Inghilterra pochi giorni prima del matrimonio. Durante il primo incontro Giorgio, che non l'aveva mai vista prima, si dimostr\u00f2 palesemente deluso dalla giovane, ma in seguito impar\u00f2 ad amarla. Il matrimonio, celebrato il 7 settembre 1761 dall'arcivescovo di Canterbury Thomas Secker, dur\u00f2 pi\u00f9 di cinquant'anni e, al contrario di molti altri governanti dell'epoca, Giorgio III non ebbe mai un'amante, divenendo in tal modo il simbolo nazionale della virt\u00f9 domestica.\nI primi anni di regno (1760-1775).\nPremesse.\nAnche se la sua ascesa al trono era stata in un primo tempo osannata dalla maggior parte dei capi partito della nazione i primi anni del suo regno furono contraddistinti da un'instabilit\u00e0 politica notevole, soprattutto per le critiche rivoltegli a causa della partecipazione alla guerra dei sette anni che, cominciata nel 1756, era ancora in corso. Fu accusato di favorire il gruppo dei Tories, che consideravano il potere del monarca superiore a quello del Parlamento, e fu per questo considerato un autocrate dai Whig, che invece affermavano la superiorit\u00e0 parlamentare.\nCon la sua ascesa al trono affid\u00f2 la gestione del patrimonio immobiliare reale al Parlamento, ottenendo in cambio i finanziamenti per coprire tutte le spese della casa reale e del governo, finanziamenti che sino ad allora avevano un tetto massimo di spesa annua. I debiti che accumul\u00f2 durante il suo regno ammontarono a oltre 3.000.000 di sterline e al pagamento provvide quindi il Parlamento.\nIl governo Bute e la conclusione della Guerra dei sette anni (1762-1763).\nNel maggio del 1762 il governo del Whig Thomas Pelham-Holles, I Duca di Newcastle venne rimpiazzato da quello del Tory scozzese Lord Bute, il suo ex tutore. Gli oppositori di Bute tentarono di screditarlo sia con pesanti dichiarazioni che coinvolsero la famiglia reale, sostenendo che il Lord avesse una relazione con la madre del re, sia facendo leva sui tradizionali pregiudizi degli inglesi nei confronti degli scozzesi. John Wilkes, un membro del Parlamento, pubblic\u00f2 \"The North Briton\", un pamphlet provocatorio e diffamatorio nella sua condanna di Bute e del governo. Wilkes fu denunciato per il suo articolo ma vinse la causa, e il tentativo di criminalizzarlo fu visto come un attentato alla libert\u00e0 di stampa.\nIn seguito, dopo una sua pubblicazione ritenuta oscena, Wilkes fu espulso dal Parlamento e fugg\u00ec in esilio in Francia per scampare alla punizione; al processo fu condannato in contumacia per blasfemia e oscenit\u00e0. Grazie alla strategia del grande politico Whig William Pitt il Vecchio la guerra dei sette anni si era vittoriosamente conclusa con la conquista del Qu\u00e9bec a danno dei Francesi, che erano stati sconfitti anche sul fronte europeo del conflitto. Con tale successo la corona britannica si assicur\u00f2 l'egemonia coloniale in nord America e in India.\nIl governo Grenville e i primi dissidi con le Tredici colonie americane (1763-1765).\nL'8 aprile 1763, dopo la conclusione del Trattato di Parigi che pose fine alla guerra, Lord Bute diede le dimissioni, permettendo ai Whig di George Grenville di tornare al potere. Nello stesso anno venne emanato il proclama reale del 1763 che pose un limite all'espansione verso ovest delle colonie britanniche in America settentrionale. Il proclama intendeva spingere i coloni a negoziare la pace con i nativi americani, riducendo i costi delle guerre di frontiera, ma in realt\u00e0 contribu\u00ec ad aumentare i motivi di contrasto tra gli stessi coloni (sempre in cerca di nuove terre per l'espansione agricola) e il governo della madrepatria britannica. Le tasse a loro carico erano molto basse e il governo non poteva permettersi le grandi spese relative alla difesa di quei territori dalle rivolte degli indigeni e dalle possibili incursioni dei Francesi. Inoltre la guerra dei sette anni aveva causato un deficit enorme nel bilancio, cosa che costrinse Lord Grenville a imporre una tassazione nei confronti delle Tredici colonie, che fino a quell'epoca godevano un'ampia autonomia politica ed economica.\nNell'aprile 1764, pertanto, Grenville introdusse prima lo \"Sugar Act\", decreto che stabiliva un dimezzamento della tassazione sull'importazione di melassa da sei a tre pence per gallone ma estendeva tale tassazione anche ad altri prodotti prima esenti; dopo, nel 1765, lo \"Stamp Act\", un decreto che stabiliva una tassa di bollo su ogni documento delle colonie americane, tassa che si estendeva anche ai giornali. Le nuove imposte scatenarono una reazione tumultuosa tra i coloni soprattutto nei loro giornali che, venendo colpiti direttamente dai suoi effetti, promossero una violenta propaganda antigovernativa, promuovendo il concetto che non si poteva imporre loro nuove leggi senza un rappresentante nel Parlamento di Londra. Il governo fu travolto e il re, ormai stanco di sottostare allo strapotere di Grenville, tent\u00f2 invano di convincere l'esperto William Pitt il Vecchio ad accettare l'incarico di primo ministro. Dopo una breve malattia avvenuta nella primavera del 1765, primo sintomo dei gravi problemi che avrebbe avuto in seguito, Giorgio III affid\u00f2 il governo a Charles Watson-Wentworth, II Marchese di Rockingham, obbligando Grenville a dimettersi.\nDa Rockingham all'avvento di North (1765-1770).\nTutto l'anno durante il quale Lord Rockingham govern\u00f2 fu dedicato al tentativo di sedare gli infuriati animi dei coloni americani. Con l'appoggio di Pitt e del re, Rockingham annull\u00f2 lo \"Stamp Act\" di Grenville tramite il \"Declaratory Act\" nel febbraio del 1766, con cui si riaffermava per\u00f2 la piena dipendenza delle colonie da Londra in materia legislativa. Questo decreto da una parte accontentava i coloni, ma era concepito in modo tale che lasciava trasparire la possibilit\u00e0 di imporre nuove tasse. Si crearono quindi malumori e le critiche furono tali che il suo governo si indebol\u00ec e venne rimpiazzato nel 1766 da un altro esecutivo, retto dallo stesso Pitt, che Giorgio III nomin\u00f2 Conte di Chatham. Durante il breve governo di Pitt (questi si ammal\u00f2 nel 1767 e, pertanto, si ritir\u00f2 a vita privata) il cancelliere dello scacchiere Charles Thownshend fece emanare una serie di leggi (i cosiddetti \"Townshend Acts\") che limitavano il commercio delle colonie, imponendo pesanti dazi doganali sui prodotti che vi venivano importati quali t\u00e8, vetro, carta e vernice. I provvedimenti legislativi londinesi suscitarono una vastissima indignazione nell'opinione pubblica americana, che trov\u00f2 il suo portavoce, in occasione dell'assemblea del Massachusetts, in Samuel Adams, che coni\u00f2 la celebre espressione \"no taxation without representation\" (\"nessuna tassazione senza rappresentanza\").\nIl successore di Chatham, Augustus Henry FitzRoy, III duca di Grafton prese le redini del governo, anche se non divenne Primo ministro sino al 1768, anno in cui Catham lasci\u00f2 definitivamente l'incarico. Quell'anno John Wilkes fece ritorno in Inghilterra presentandosi come candidato e vincendo le elezioni nella circoscrizione del Middlesex, ma fu nuovamente espulso dal parlamento. Wilkes venne rieletto e riespulso altre due volte prima che la Camera dei Comuni si risolvesse a dichiarare la sua candidatura non valida, dichiarando vincitore il suo avversario principale Henry Luttrell, II Conte di Carhampton. Il governo di Grafton fu travolto dalle critiche riguardanti la sua politica estera e cadde sul finire del gennaio del 1770, permettendo ai Tories di Frederick North, Lord North di tornare al potere.\nNorth e lo scoppio della guerra (1770-1775).\nAnche il governo di Lord North fu orientato soprattutto a sradicare il crescente malcontento in America. Per ingraziarsi i coloni furono tolte tutte le tasse e fu lasciata solo quella sul t\u00e8 a titolo simbolico. Ma gli animi americani erano ormai in ebollizione e, il 16 dicembre 1773, le navi cariche di t\u00e8 ormeggiate nel porto di Boston furono occupate dai coloni che, saliti a bordo camuffati da nativi americani, gettarono in mare tutto il carico: tale evento pass\u00f2 alla storia con il nome di Boston Tea Party. In Gran Bretagna l'opinione pubblica si scagli\u00f2 subito contro questo gesto. Con il totale appoggio del parlamento, Lord North introdusse severe misure repressive con il decreto chiamato \"Intolerable Acts\": il porto di Boston, nel marzo del 1774, fu chiuso e la costituzione del Massachusetts venne cambiata, per cui i rappresentanti della Camera dei Lord, anzich\u00e9 essere eletti dalla Camera dei Comuni, sarebbero stati scelti direttamente dal sovrano. Inoltre, si riform\u00f2 la giustizia in chiave centralistica, a discapito dell'autonomia giudiziaria di cui avevano goduto le colonie fin dalla loro fondazione. I provvedimenti attuati spinsero i rappresentanti dei coloni a riunirsi a Filadelfia nel primo congresso continentale (settembre-ottobre 1774), in cui si respinsero gli ultimi provvedimenti legislativi e si riafferm\u00f2 il principio del \"no taxation without representation\". Dopo il rifiuto del re di accondiscendere alle richieste dell'assemblea legislativa coloniale i coloni diedero vita al secondo congresso continentale (maggio-agosto 1775), durante il quale si procedette alla formazione di un esercito coloniale guidato dal generale virginiano George Washington e fu stabilita una rete di contatti diplomatici con la Francia. Era l'inizio della guerra.\nLa Rivoluzione americana (1775-1783).\nI primi scontri armati tra le milizie britanniche, guidate da Thomas Gage e gruppi armati di coloni del Massachusetts avvennero nell'aprile del 1775. Dopo un anno di combattimenti, le colonie proclamarono la loro autonomia con la Dichiarazione d'indipendenza degli Stati Uniti d'America il 4 luglio 1776. La lunga lista delle accuse rivolte a Giorgio III fu preceduta da un preambolo in cui si dichiara il re quale \"tiranno\":\nLa reazione militare britannica alla dichiarazione non si fece aspettare: dopo una fase iniziale favorevole alle armate britanniche (1775-1776), durante la quale gli inglesi conquistarono New York e invasero il territorio fino al Delaware, si ebbe poi un rovesciamento delle sorti della guerra, grazie all'azione del generale George Washington, che il 25 dicembre 1776 batt\u00e9 a Trenton gli inglesi. La prima grande sconfitta britannica, per\u00f2, fu quella subita nella battaglia di Saratoga (17 ottobre 1777), nei pressi di New York: il generale britannico John Burgoyne, che aveva cercato di aiutare l'esercito impegnato nelle colonie aggirando gli americani con una controffensiva dal Canada, fu costretto ad arrendersi per mancanza di vettovaglie e a causa della guerriglia messa in atto.\nGiorgio III viene tuttora, da certa storiografia, accusato di ostinazione nel volere proseguire la guerra in America, malgrado l'opinione contraria dei suoi ministri. Nelle parole dell'autore vittoriano Sir George Otto Trevelyan, il re \u00abera determinato a non riconoscere l'indipendenza degli Americani, e sosteneva di dovere punire la loro ribellione con il prolungamento all'infinito di una guerra che prometteva di essere eterna\u00bb. Alcuni storici recenti si trovano concordi nell'affermare che nessuno dei monarchi di quel tempo avrebbe rinunciato tanto facilmente alla perdita di un tale territorio e alle risorse che da esso derivavano. Dopo Saratoga, il Parlamento e la popolazione britannica erano entrambi favorevoli alla prosecuzione della guerra e il reclutamento di nuovi soldati fu imponente.\nCon il fallimento delle operazioni americane Lord North chiese di trasferire i poteri a Lord Chatham, che reputava maggiormente capace, ma Giorgio III si rifiut\u00f2 di approvare tale scelta, suggerendo che Chatham prestasse invece servizio come ministro nel suo governo. Chatham si rifiut\u00f2 di cooperare e mor\u00ec poco dopo, l'11 maggio 1778. Nello stesso anno, la Gran Bretagna dichiar\u00f2 guerra alla Francia (sua principale nemica) quando essa sigl\u00f2 un trattato di alleanza con gli americani, e nel 1779 entr\u00f2 in guerra anche contro la Spagna. George Leveson-Gower, II conte di Granville e Thomas Thynne, I marchese di Bath diedero entrambi le dimissioni dal governo, spingendo Lord North a chiedere nuovamente di essere sollevato dall'incarico, ma l'insistenza di Giorgio III lo convinse a rimanere. Ci furono proteste da parte della popolazione contro i crescenti costi della guerra e a Londra scoppiarono alcune rivolte.\nMentre la politica britannica versava in difficolt\u00e0 a causa dell'esaurimento delle energie del governo North la guerra, grazie anche agli aiuti sostanziosi dei francesi, volse progressivamente a favore dei coloni: dopo la fine delle operazioni nelle colonie del nord, la guerra si spost\u00f2 progressivamente a sud, nella Carolina del Sud e in Virginia. La conclusione delle operazioni belliche giunse il 19 ottobre 1781, quando arriv\u00f2 la notizia che il contingente del generale Lord Cornwallis aveva dovuto arrendersi all'assedio di Yorktown, accerchiato dalla flotta francese e dall'esercito di Washington. La reazione, sul piano politico, non si fece attendere: Lord North perse l'appoggio del Parlamento e l'anno successivo si dimise. Alla fine il re si risolse a dovere accettare la sconfitta e autorizz\u00f2 i negoziati di pace: la pace di Parigi, che venne siglata nel 1783, stabil\u00ec che l'Inghilterra riconoscesse ufficialmente l'indipendenza degli Stati Uniti d'America e che cedesse la Florida alla Spagna. Quando l'americano John Adams venne scelto come primo ambasciatore statunitense in Gran Bretagna nel 1785, Giorgio III si era rassegnato ad accettare di intrattenere relazioni con il nuovo Stato sorto nelle sue ex colonie.\nL'emergere di Pitt e Fox. I primi dissapori con il figlio Giorgio.\nCon il collasso del governo di Lord North nel 1782 il Whig Lord Rockingham divenne primo ministro per la seconda volta, ma mor\u00ec dopo pochi mesi di governo, il 1\u00ba luglio 1782. Il re quindi nomin\u00f2 William Petty, II conte di Shelburne a rimpiazzarlo. Charles James Fox, il principale esponente dei Whig, si rifiut\u00f2 di collaborare con Shelburne, e propose la nomina di William Henry Cavendish-Bentinck, III duca di Portland. Nel 1783 la Camera dei Comuni forz\u00f2 Lord Shelburne a dimettersi dal suo incarico, promuovendo la coalizione Fox (Whig) - North (Tory). Il duca di Portland divenne quindi primo ministro, con Fox e Lord North rispettivamente nelle cariche di ministro degli Esteri e ministro dell'Interno, nomine che Giorgio III non gradiva affatto. Se North era il responsabile dello scoppio della guerra con le colonie, il re odiava Fox intensamente sia per la sua condotta politica, sia per il suo carattere. Pensava inoltre che avesse una cattiva influenza su suo figlio, Giorgio, principe di Galles, i cui rapporti con il padre si stavano gi\u00e0 velocemente deteriorando a causa della sua condotta privata, per le aperte simpatie nei confronti di Fox e delle sue proposte politiche.\nNonostante l'avversione Giorgio III sostenne l'operato del duca di Portland, il quale costitu\u00ec presto una solida maggioranza alla Camera dei Comuni. Fu ancora pi\u00f9 contrariato quando successivamente il governo present\u00f2 un decreto riguardante il governo dell'India, con cui trasferiva il potere politico dalla compagnia britannica delle Indie orientali, nella quale Giorgio aveva profuso ricchezze e impegno personale, a una commissione parlamentare i cui componenti erano alleati di Fox. Immediatamente Giorgio III autorizz\u00f2 George Nugent-Temple-Grenville, I marchese di Buckingham a informare la Camera dei Lords che egli avrebbe punito severamente quanti avessero votato a favore. La Camera superiore bocci\u00f2 il decreto e tre giorni pi\u00f9 tardi il duca di Portland rassegn\u00f2 le dimissioni. Il 17 dicembre 1783 il Parlamento vot\u00f2 a favore di una mozione che condannava l'ingerenza del monarca nelle votazioni parlamentari come \"alto crimine\" e Lord Temple fu costretto a dimettersi. William Pitt il Giovane, figlio dell'omonimo ex premier e gi\u00e0 membro del governo di Temple, venne nominato appena ventiquattrenne Primo ministro il 19 dicembre da parte del sovrano e, nelle successive elezioni del 1784, l'elettorato britannico diede nuovamente a Pitt il mandato, mentre Fox sub\u00ec una clamorosa sconfitta.\nIl governo di William Pitt (1783-1801).\nLa popolarit\u00e0 di Giorgio III.\nPer Giorgio III la nomina di Pitt a primo ministro rappresentava una grande vittoria: gli diede la conferma di essere capace di nominare i primi ministri sulla base della propria interpretazione dell'umore popolare, senza avere bisogno di seguire le scelte della maggioranza della Camera dei Comuni. Giorgio III sostenne la politica del governo di Pitt, basata sul risanamento del bilancio dopo l'infelice guerra contro le colonie e sul mantenimento dell'attuale sistema sociale e politico quale base per la sicurezza interna, e nomin\u00f2 un gran numero di Pari, incrementando i suoi sostenitori alla Camera dei Lords. Durante e dopo il governo di Pitt, Giorgio III fu estremamente popolare nel paese. Il popolo lo ammirava anche per la sua religiosit\u00e0 e per la sua fedelt\u00e0 coniugale: era il primo re d'Inghilterra a essere fedele alla moglie, la regina Carlotta, e ci\u00f2 rese ancor pi\u00f9 prestigiosa l'immagine della monarchia. Fu duramente colpito dalla morte di due dei suoi figli nell'infanzia, nel 1782 (Alfredo) e nel 1783 (Ottavio).\nLa crisi mentale del 1789.\nLa salute di Giorgio III andava a quell'epoca deteriorandosi. Egli soffriva di problemi mentali, che studi abbastanza recenti ritengono forse riconducibili alla porfiria, una malattia ereditaria. Dopo una prima crisi passeggera nel 1765 ebbe una gravissima ricaduta nell'estate del 1788, che afflisse il sovrano fino agli inizi della primavera dell'anno successivo. Alla fine della sessione parlamentare si rec\u00f2 nella citt\u00e0 termale di Cheltenham per rimettersi in salute, ma le sue condizioni andarono peggiorando. Nel novembre di quello stesso anno il suo stato mentale era seriamente compromesso e le memorie dell'epoca raccontano come egli passasse ore e ore a parlare senza pause, il che gli causava anche gravi problemi alla voce. I trattamenti medici dell'epoca erano ancora rudimentali e il suo staff medico, che includeva tra gli altri il celebre Francis Willis, tent\u00f2 attraverso salassi di asportarne gli \"umori maligni\". In parlamento si apr\u00ec la causa per una possibile reggenza da affidare al primogenito di Giorgio, l'omonimo principe di Galles. Fox e Pitt furono concordi nel riconoscere che spettava al figlio di Giorgio l'incarico di reggente, ma Pitt, temendo di venire dimesso dall'incarico, propose di limitarne l'autorit\u00e0. Ne nacque una disputa con Fox che, forte della sua influenza sul giovane, intendeva affidargli pieni poteri. Nel febbraio del 1789, il Decreto di Reggenza che nominava il principe fu approvato dalla Camera dei Comuni ma, poco prima di passare al vaglio della Camera dei Lord, il re si riprese. Con il ritorno alla normalit\u00e0 la sua popolarit\u00e0 e quella di Pitt continuarono a crescere a spese di Fox e del principe del Galles. L'umano e commiserevole trattamento che riserv\u00f2 ai due pazzi che lo assalirono, Margaret Nicholson nel 1786 e John Frith nel 1790, contribu\u00ec alla sua popolarit\u00e0. Un fallito tentativo di regicidio ai suoi danni ebbe luogo il 15 maggio 1800, allorch\u00e9 un reduce di guerra affetto da pazzia, James Hadfield, gli spar\u00f2 nel Theatre Royal Drury Lane, senza per\u00f2 riuscire nell'intento. Giorgio apparve in quel frangente imperturbabile, a tal punto che riusc\u00ec a dormire nell'intervallo dello spettacolo.\nLe guerre contro la Francia rivoluzionaria (1789-1801).\nDalla neutralit\u00e0 alla prima coalizione. L'antigiacobinismo di Pitt (1789-1793).\nLa rivoluzione francese del 1789, durante la quale la monarchia venne spodestata dal trono, con i suoi proclami di uguaglianza preoccup\u00f2 notevolmente i sovrani europei, che formarono una coalizione anti-francese davanti alla minaccia costante che i rivoluzionari rappresentavano per Luigi XVI e la consorte Maria Antonietta. Il 20 aprile 1792 il governo girondino impose al sovrano francese di dichiarare guerra all'Austria di Francesco II, e di conseguenza la Prussia di Federico Guglielmo scese in campo a fianco degli austriaci.\nLa Gran Bretagna, inizialmente, aveva visto con occhio favorevole lo scoppio della rivoluzione, in quanto sperava che l'instaurazione di un governo formato da liberali avrebbe spinto la nazione ad adottare una politica liberista. I politici Whig, guidati da Charles Fox, inneggiavano alla presa della Bastiglia e alla dichiarazione dei diritti dell'uomo e del cittadino quale modello di rinnovamento del sistema politico e sociale britannico. Quando per\u00f2 la Francia rivoluzionaria cominci\u00f2 ad adottare una politica aggressiva verso i governi dell\"Ancien R\u00e9gime\" e l'istituzione monarchica stessa, oltre a occupare il Belgio (con cui la Gran Bretagna intratteneva ottimi rapporti commerciali) e a ghigliottinare Luigi XVI il 21 gennaio 1793, il governo e la monarchia stessa ruppero i rapporti diplomatici con Parigi e l'Inghilterra si un\u00ec ad Austria e Prussia. Alla coalizione si unirono vari altri Stati tra cui l'Olanda, la Spagna, il Piemonte e l'Impero ottomano. Al fine di sostenere gli sforzi bellici, Giorgio III permise a Pitt di aumentare le tasse, di allargare il numero dei coscritti e di sospendere il diritto dell\"habeas corpus\" per punire pi\u00f9 celermente i simpatizzanti della Rivoluzione in terra britannica, instaurando quello che gli storici hanno definito \"il regno del terrore di Pitt\": furono proibite le associazioni sindacali delle \"Trade Unions\" e gli stessi Whig di Fox furono accusati di giacobinismo. I provvedimenti concessi dal sovrano al suo primo ministro (che rivest\u00ec l'incarico di ministro della Guerra dal 1793 al 1801) erano dettati dallo stato in cui versava l'esercito e la flotta britannica. Se \u00abla Gran Bretagna era impreparata, il suo esercito contava solo 45.000 uomini e appena un decimo della flotta era in grado di prendere il mare\u00bb, ci\u00f2 era dovuto alla necessit\u00e0 di mantenere sotto controllo l'esorbitante debito pubblico (130 milioni) che affliggeva la nazione fin dalla Guerra dei sette anni e che Pitt era riuscito a risanare in parte, pagando 14 milioni di sterline nel solo anno 1793.\nLe operazioni belliche (1793-1800).\nGrazie alle misure energiche di Pitt e alla politica economica attuata nel primo decennio del suo premierato, la flotta e l'esercito furono riorganizzati e riforniti di nuovi effettivi grazie alla leva forzata. Nell'ottobre del 1793 la flotta britannica comandata dall'ammiraglio Horatio Nelson bombard\u00f2 e occup\u00f2 la Corsica mettendo in fuga i francesi, ai quali l'isola era stata ceduta nel 1768 dalla repubblica di Genova. L'anno seguente fu istituito il regno di Corsica, un protettorato britannico di cui lo stesso Giorgio III fu nominato sovrano. Il regno ebbe vita breve: nel 1796 i francesi riuscirono a riprendersi l'isola. Nel contempo, le truppe di stanza in Gran Bretagna dovettero fronteggiare alcuni corpi di spedizione inviati per formentare rivolte a favore della Rivoluzione: il primo si avventur\u00f2 nel Pembrokeshire, regione del Galles, ma non trov\u00f2 sostegno da parte della popolazione e fu per questo vinto facilmente dalle forze regolari (1797); gli altri due eserciti francesi, guidati dal generale Jean Joseph Amable Humbert, invece, sbarcarono a Killala, cittadina della regione irlandese del Mayo, trovando accoglienza da parte degli irlandesi che speravano di liberarsi cos\u00ec dal giogo britannico (1798). Solo dopo due settimane i francesi furono sconfitti dall'esercito britannico. I successi che la Francia ottenne nel continente sfaldarono la coalizione e nel 1795 Prussia e Spagna firmarono la pace, seguite due anni dopo dall'Austria, che firm\u00f2 a Campoformio la fine delle ostilit\u00e0 con la cessione della Lombardia alla Francia, vincitrice sullo scenario italiano grazie al giovane generale corso Napoleone Bonaparte. Nel frattempo, la Gran Bretagna, che nelle intenzioni di Pitt doveva ottenere il dominio sui mari e finanziare gli alleati continentali, il 1\u00ba agosto 1798 ottenne l'importante vittoria ad Aboukir, localit\u00e0 sita alle foci del Nilo, durante la quale la flotta inglese, guidata da Nelson, distrusse quella francese.\nIl Regno Unito di Gran Bretagna e Irlanda e la caduta di Pitt (1801).\nIl periodo di tregua che intercorse tra la fine della prima coalizione e l'inizio della seconda (1799) consent\u00ec a Pitt di concentrarsi sull'Irlanda, dove vi erano state le sollevazioni e l'invasione del corpo francese prima ricordato. I parlamenti britannico e irlandese votarono, su proposta dello stesso Pitt, per tenere maggiormente sotto controllo gli irrequieti irlandesi cattolici, l'Act of Union con il quale, dal 1\u00ba gennaio 1801, i due Stati si univano per formare un unico regno, che prese il nome di Regno Unito di Gran Bretagna e Irlanda. Giorgio III, in questa occasione, abbandon\u00f2 ufficialmente le pretese dei sovrani britannici sul trono francese, che lo reclamavano fin dall'epoca di Edoardo III. Al monarca venne suggerito di adottare addirittura il titolo di \"Imperatore delle Isole Britanniche\", ma egli rifiut\u00f2. In Irlanda, nel frattempo, Pitt si propose di rimuovere certe limitazioni legali di cui soffrivano i cattolici locali, ma incontr\u00f2 un netto rifiuto di Giorgio III sulla questione: egli reclam\u00f2 che la concessione dell'emancipazione ai cattolici andava contro il giuramento che aveva fatto al momento dell'incoronazione con cui si era impegnato a mantenere l'anglicanesimo quale religione di Stato. Constatata l'opposizione del re e dell'opinione pubblica britannica alla sua riforma religiosa, Pitt minacci\u00f2 di dimettersi. Quasi allo stesso tempo, il sovrano ebbe una ricaduta della sua malattia, che lasci\u00f2 insoluta la questione religiosa. Non appena re Giorgio si riprese, Pitt consegn\u00f2 formalmente le sue dimissioni il 14 marzo 1801: dopo quasi vent'anni di governo, il grande Primo ministro dovette lasciare la sua carica.\nIl periodo 1801-1806.\nLa pace di Amiens (1802).\nPitt venne formalmente rimpiazzato con il presidente della Camera dei Comuni, Henry Addington, I Visconte di Sidmouth. Addington si oppose all'emancipazione dei cattolici irlandesi, abol\u00ec alcune tasse e persegu\u00ec una politica di disarmo, visti gli eccessivi costi di mantenimento dell'esercito. Nell'ottobre del 1801 fu concordata la pace con la Francia e nel 1802 fu firmato il trattato di Amiens. Giorgio non considerava stabile la pace e pensava che fosse solo un \"esperimento\", nutrendo la stessa convinzione del nemico e ormai Primo console Napoleone, il quale intendeva relegare la Gran Bretagna in una posizione di isolamento oltre la Manica.\nNel 1803, difatti, la guerra riprese e l'opinione pubblica manifest\u00f2 la sua sfiducia nelle capacit\u00e0 di Addington di guidare la nazione in guerra, preferendogli Pitt. Napoleone aveva radunato 180.000 uomini nel porto di Boulogne e un'invasione pareva ormai imminente. Innumerevoli furono i civili che si offrirono per difendere la patria: Giorgio III pass\u00f2 in rassegna i 27.000 volontari radunati a Hyde Park tra il 26 e il 28 ottobre 1803, cerimonia a cui assistette una media di 500.000 spettatori al giorno. Il \"Times\" descrisse l'evento cos\u00ec: \nIl breve ritorno di Pitt (1804-1806).\nMentre il paese si preparava a resistere all'invasione nel 1804 Giorgio III ebbe una nuova ricaduta della sua malattia e, dopo che si fu ristabilito, Addington il 2 maggio diede le dimissioni. A capo del governo torn\u00f2 per la seconda volta Pitt. Il sovrano rifiut\u00f2 la proposta di assegnare un dicastero a Fox, che si mise cos\u00ec a capo dell'opposizione. Lo stesso fece William Wyndham Grenville, il quale trov\u00f2 ingiusta la presa di posizione del re verso Fox, e si rifiut\u00f2 di aderire al nuovo esecutivo. Pitt, allora, si concentr\u00f2 nel formare una nuova coalizione con Austria, Russia e Svezia, ma la terza coalizione antifrancese non ebbe miglior fortuna delle precedenti e collass\u00f2 nel 1805.\nQuando la situazione militare sembrava compromessa la vittoria della Royal Navy comandata dall'ammiraglio Horatio Nelson (che perse la vita durante lo scontro) nella famosa battaglia di Trafalgar del 21 ottobre 1805 scongiur\u00f2 il pericolo. Dopo tale battaglia, svoltasi al largo delle coste atlantiche meridionali della Spagna, i britannici divennero gli incontrastati dominatori dei mari fino alla seconda guerra mondiale, mentre Napoleone rinunci\u00f2 a guerreggiare con gli inglesi sul mare.\nLa seconda fase della guerra: dalla morte di Pitt a Waterloo (1806-1815).\nIl \"governo di tutti gli ingegni\" e il ruolo di Giorgio III.\nPitt, afflitto dalla cirrosi epatica e dal dolore per la vittoria di Napoleone ad Austerlitz, mor\u00ec il 23 gennaio 1806, causando un grande dolore nell'anziano sovrano. La morte di Nelson e di Pitt a distanza di pochi mesi, secondo lo storico George Macaulay Trevelyan, segn\u00f2 la fine della prima fase della lotta tra Londra e Parigi: difatti, l'entrata in scena di nuovi uomini politici (Grenville prima, e poi Perceval e Castelreagh) e militari (Wellington) segn\u00f2 anche scelte diverse nella gestione della guerra. Inoltre, la morte di Pitt e la situazione frammentaria in cui si trovavano le compagini parlamentari dei Whig (indeboliti per le loro simpatie rivoluzionarie durante il \"regno del terrore\" di Pitt) e dei Tories (disorientati in fazioni dopo la morte del loro leader) permisero a Giorgio III di riottenere quell'autorit\u00e0 decisionale che era in parte scemata sotto il ventennale governo dell'energico ministro. La carica di Primo ministro fu assegnata da re Giorgio a Lord William Grenville che, nel suo governo di coalizione tra i Tories e i Whig, affid\u00f2 i dicasteri ai migliori talenti politici del tempo, compreso Fox. Questo esecutivo pass\u00f2 alla storia come il \"governo di tutti gli ingegni\", ma a esso non ader\u00ec la fazione mista di Whig e Tories di cui aveva fatto parte Pitt. Il monarca si dimostr\u00f2 conciliante e, bench\u00e9 riluttante, fu costretto dalla ragion di Stato ad accettare la nomina di Fox. Il vano tentativo di sottoscrivere un accordo di pace con la Francia e la crescente influenza della fazione di Pitt port\u00f2 nel 1806 Grenville a chiedere nuove elezioni per rinforzare il suo governo. Durante la campagna elettorale Fox mor\u00ec e ci\u00f2 indebol\u00ec ulteriormente l'esecutivo, portando Grenville ad assicurarsi solo una risicata maggioranza parlamentare.\nLa quarta coalizione e il blocco continentale (1807).\nFu intanto formata la quarta coalizione insieme con Prussia, Russia, Sassonia e Svezia. Nel novembre del 1806 un'ordinanza di Napoleone Bonaparte, partita da Berlino, istitu\u00ec il \"Blocco Continentale\" che, con l'intento di strangolare l'economia d'oltremanica, impediva l'attracco di navi britanniche nei porti europei; lo stesso fece da Milano l'anno successivo. Il Blocco Continentale, per\u00f2, si ritorse contro Napoleone stesso, in quanto il legame tra Londra e le sue colonie permetteva alla madrepatria di rifornirsi di quei prodotti che solitamente scambiava con gli Stati europei; l'Impero napoleonico, che aveva tra i suoi sostenitori interni la borghesia imprenditoriale, entr\u00f2 in una fase di recessione a causa del dominio marittimo dell'Inghilterra, che non permetteva loro di continuare i lucrosi affari.\nNel 1807 fu approvata la storica legge con cui veniva abolita la tratta degli schiavi, ma subito si riaccese la disputa sulla questione religiosa: il re, difatti, entr\u00f2 in conflitto aperto con il governo che, contro la sua volont\u00e0, intendeva reclutare i cattolici nell'esercito assegnando loro anche alte cariche militari. La ferma opposizione del sovrano port\u00f2 alle dimissioni dell'esecutivo e a capo nominale del nuovo governo fu posto il duca di Portland, anche se il potere era effettivamente nelle mani del Cancelliere dello Scacchiere (equivalente del ministro del Tesoro) Spencer Perceval, entrambi della fazione di Pitt. A seguito delle elezioni di qualche mese prima, la maggioranza era composta dai loro oppositori; quindi fu sciolto il Parlamento e vennero indette nuove elezioni, che premiarono la linea anti-riformista di Giorgio III: Lord Portland e Perceval ottennero uno schiacciante successo. Giorgio III non prese altre importanti decisioni politiche fino alla fine del suo regno.\nLa battaglia di Copenaghen e l'emergere di Wellington (1808-1810).\nNel 1807 le truppe britanniche attaccarono la Danimarca, sia per forzare il Blocco Continentale sia per evitare che la locale marina militare finisse nelle mani dei francesi, che avevano bisogno di ricostituire la flotta distrutta a Trafalgar: forze di mare e di terra cinsero d'assedio la capitale nella battaglia di Copenaghen; la citt\u00e0 capitol\u00f2 il 5 settembre 1807 e i britannici tornarono in patria portandosi dietro il grosso della flotta danese che avevano catturato. Se a livello navale le forze britanniche avevano ottenuto il controllo dei mari, non altrettanto si poteva dire per quanto riguardava le battaglie campali (gi\u00e0 nel 1805 l'Hannover, patria di Giorgio III, era stato occupato dai francesi), tutti gli alleati vennero seccamente sconfitti dalle truppe francesi e la guerra della quarta coalizione si risolse in una disfatta con la capitolazione nel 1809 della Svezia, che era rimasta l'unica alleata di Giorgio III. Nell'agosto del 1808 i britannici entrarono nella Guerra d'indipendenza spagnola per proteggere il Portogallo e la Spagna, che erano state occupate dalle truppe napoleoniche: l'8 agosto le truppe comandate dal maggiore-generale anglicano irlandese Arthur Wellesley sbarcarono in Portogallo e nel giro di 13 giorni sconfissero e cacciarono i Francesi dal paese. Fu l'inizio della riscossa nelle battaglie campali, che avrebbe in seguito portato le truppe britanniche a liberare la penisola iberica e ad arrivare nel 1814 a conquistare Tolosa nel sud della Francia: tali successi avrebbero valso a Wellesley il titolo di Duca di Wellington. Nel frattempo, nel 1809, Perceval prese formalmente anche la carica di Primo ministro.\nLa reggenza del principe di Galles (1810-1820).\nIl crollo psichico e la reggenza (1810-1811).\nAlla fine del 1810, al culmine della sua popolarit\u00e0 ma gi\u00e0 quasi cieco e pieno di reumatismi, Giorgio III ebbe un decisivo tracollo delle sue condizioni psichiche. A suo dire, ricevette il colpo di grazia con la morte dell'ultimogenita, la principessa Amelia, la sua preferita tra tutti i figli, che lo gett\u00f2 nella disperazione. Dovette inoltre accettare il \"Regency Act\" nel gennaio 1811, con cui fu nominato reggente il principe di Galles, suo figlio primogenito, che egli reputava inadatto a tale ruolo. Verso la fine del 1811 l'anziano sovrano fu dichiarato pazzo irreversibile e visse rinchiuso nel castello di Windsor sino alla sua morte.\nLa sconfitta di Napoleone (1811-1815).\nGiorgio del Galles port\u00f2 avanti la politica di opposizione al sistema napoleonico perseguita dal padre e dai suoi collaboratori. L'assassinio di Perceval, l'11 maggio 1812, (l'unico primo ministro britannico ad avere subito un tale destino) costrinse il principe reggente a mettere a capo dell'esecutivo Robert Banks Jenkinson, II conte di Liverpool, a fianco del quale fu nominato ministro degli Esteri Robert Stuart, futuro Lord Castelreagh. Il 1812 fu anche l'anno del declino della potenza napoleonica: la disastrosa campagna di Russia decim\u00f2 l'esercito di Napoleone, fattore che spinse le potenze europee a riprendere le armi e a batterlo prima a Lipsia (1813) e poi, dopo un breve ritorno in auge, a Waterloo nel 1815, dove le truppe coalizzate erano guidate da Wellington.\nLord Liverpool fu il primo ministro durante la vittoriosa fine delle guerre napoleoniche e il successivo congresso di Vienna del 1815, assise in cui gli interessi della Gran Bretagna furono rappresentati dal Castlereagh. Tale congresso assegn\u00f2 allo Stato di Hannover, che dal 1714 era sotto il controllo britannico, consistenti annessioni territoriali, e da semplice Elettorato fu elevato al rango di regno, guidato nominalmente dall'infermo Giorgio. In seguito al ruolo determinante che Londra svolse nelle guerre napoleoniche il Regno Unito divenne l'assoluto padrone dei mari ed espanse notevolmente i suoi domini coloniali nel mondo.\nGli ultimi anni (1815-1820).\nMentre il Regno Unito si apprestava a diventare la prima potenza mondiale la salute dell'ormai pazzo Giorgio III peggior\u00f2 ulteriormente: oltre alla demenza di cui era affetto il quasi ottuagenario sovrano divenne completamente cieco e quasi del tutto sordo. Giorgio non fu nemmeno cosciente di essere stato dichiarato re di Hannover nel 1814, mentre gli furono celate la notizia della morte della nipote Carlotta Augusta (figlia del principe reggente) nel novembre del 1817 e quella dell'adorata moglie Carlotta nel 1818 per non affliggerlo ulteriormente. Poco dopo il Natale del 1819 egli parl\u00f2 in maniera insensata per 58 ore di fila, e nelle ultime sue due settimane di vita non fu pi\u00f9 in grado di camminare. Inoltre, nell'ultimo mese di vita, fu afflitto da violenti attacchi di gastroenterite che ne debilitarono definitivamente l'organismo, riducendolo a uno scheletro. Il 29 gennaio 1820, l'ottantunenne sovrano mor\u00ec nel castello di Windsor, sei giorni dopo la morte del suo quarto figlio, il principe Edoardo Augusto, duca di Kent e Strathearn. Il suo figlio preferito, Federico Augusto, duca di York e di Albany (gi\u00e0 responsabile della salute del padre su richiesta del Parlamento dal 1818), era con lui in quel momento, mentre il principe di Galles fu impossibilato ad assistere al trapasso del genitore a causa di una forte forma influenzale che lo lasci\u00f2 in fin di vita. Venne sepolto nella notte del 16 febbraio nella Cappella di San Giorgio nel castello di Windsor.\nLa vita privata.\nLa personalit\u00e0.\nGiorgio III, come si pot\u00e9 evincere dal discorso d'inaugurazione, volle prendere le distanze dalla forte connotazione tedesca che caratterizz\u00f2 le figure del bisnonno Giorgio I e del nonno Giorgio II. Forte della sua educazione inglese Giorgio cerc\u00f2 di presentarsi ai sudditi quale simbolo dell'unit\u00e0 della nazione, cercando anche di riparare agli scandali matrimoniali del predecessore conducendo una vita coniugale estremamente esemplare e morigerata e impregnata di forte religiosit\u00e0.\nGiorgio III fu, insieme con la moglie Carlotta, un patrono delle arti e delle scienze, interessandosi soprattutto alla musica tedesca e in particolare a Georg Friedrich H\u00e4ndel. Tra le sue varie spese sostenne la Royal Academy con propri fondi, e devolvette met\u00e0 delle proprie entrate in beneficenza. Appassionato d'arte, si costru\u00ec una collezione invidiabile nella quale, tra i vari capolavori, figuravano la \"Ragazza al virginale\" di Vermeer e opere del Canaletto. La sua grande passione, per\u00f2, furono i libri, di cui fu un avido collezionista: passione che lo rese uno dei pi\u00f9 colti sovrani britannici. Non ne eredit\u00f2 molti dal nonno e durante il suo regno arriv\u00f2 ad averne 65.000 che riun\u00ec nella \"King's Library\", una biblioteca aperta agli studenti che intendevano consultarli. Ancora oggi tali volumi possono essere consultati a Londra nella British Library, inaugurata nel 1973, dove occupano un'intera palazzina.\nA fianco di questi gusti raffinati Giorgio non amava il lusso e il fasto, conducendo una vita appartata insieme con la sua famiglia. Fu, per questo motivo, soprannominato \"Contadino George\" dalla satira del tempo, in confronto allo splendore mondano di cui si rese protagonista il successore, suo figlio Giorgio IV. Ma si guadagn\u00f2 questo nomignolo soprattutto per la sua grande passione per l'agricoltura e la zootecnia: durante il suo regno la rivoluzione agricola britannica raggiunse il livello massimo di sviluppo e grandi progressi furono fatti anche dalla scienza e dall'industria. Ci fu un ritorno alle campagne dei contadini, che furono anche i maggiori fornitori di forza-lavoro della nascente rivoluzione industriale.\nIl matrimonio con Carlotta.\nL'8 settembre 1761 Giorgio spos\u00f2 Carlotta di Meclemburgo-Strelitz nella Cappella reale del St. James's Palace a Londra, venendo poi incoronati nell'abbazia di Westminster il 22 settembre. La regina Carlotta era una discendente di Margarita de Castro y Sousa, una nobildonna portoghese che visse nel XV secolo, la quale era a sua volta discendente del re di Portogallo Alfonso III (1210-1279) e della sua amante africana Mourana Gib, per cui alcuni notarono tratti somatici africani nella nuova regina inglese. Malgrado le reticenze iniziali Giorgio III si dimostr\u00f2 un ottimo marito e condusse un'esemplare vita matrimoniale, guadagnandosi il rispetto della popolazione. La sovrana, affezionatissima al marito, era estranea alla politica, dedicando il suo tempo a proteggere le arti (specie la musica), le scienze (specie la botanica) e nel sorvegliare la moralit\u00e0 dei costumi di corte e l'educazione dei numerosi figli. I due reali, difatti, diedero alla luce 15 figli, nove maschi e sei femmine, pi\u00f9 di ogni altra coppia reale inglese, e di loro due diventarono sovrani britannici (Giorgio IV e Guglielmo IV), un altro divent\u00f2 re di Hannover (Ernesto Augusto I) e una figlia divent\u00f2 regina del W\u00fcrttemberg (Carlotta).\nI rapporti familiari.\nIl rapporto con i fratelli e il \"Royal Marriages Act\".\nGiorgio era molto religioso e trascorreva diverse ore in preghiera, ma i suoi fratelli erano molto diversi. Nel 1770 uno di essi, Enrico Federico, Duca di Cumberland e Strathearn, si fece la fama di adultero, e l'anno seguente spos\u00f2 la giovane vedova Anne Horton. Il re la considerava inappropriata come sposa di un membro della famiglia reale in quanto apparteneva a una classe sociale inferiore, e la legge tedesca viet\u00f2 ai figli della coppia la possibilit\u00e0 di avere investitura regale. Giorgio fece emanare una legge che proibiva ai membri della famiglia reale di sposarsi senza il consenso del sovrano. Questo atto fu molto impopolare in parlamento anche tra i suoi stessi ministri, ma venne comunque approvato con il nome di \"Royal Marriages Act\" nel 1772. Poco dopo un altro fratello, il principe Guglielmo Enrico, Duca di Gloucester e di Edimburgo, si spos\u00f2 segretamente con la contessa Maria Walpole, illegittima figlia di Sir Edward Walpole. Quando si venne a saperlo Giorgio III fu compiaciuto di avere promosso la legge del 1772: Maria era legata ai suoi oppositori politici e non venne mai ricevuta a corte.\nI dissidi con l'erede al trono e i rapporti con gli altri figli.\nNon pi\u00f9 fortunati furono i rapporti con la numerosa prole. Bench\u00e9 amasse profondamente i suoi figli Giorgio li sottoponeva a un rigido regime educativo, costringendoli a frequentare le lezioni dalle 7 del mattino e a condurre una vita virtuosa ispirata a principi religiosi. Queste costrizioni furono probabilmente alla base della volont\u00e0 di rivolta dei suoi figli nei suoi confronti una volta raggiunta l'et\u00e0 adulta, con in testa l'erede al trono Giorgio, principe di Galles, il quale condurr\u00e0 vita dissoluta e sar\u00e0 costantemente sommerso dai debiti con grande disappunto del padre.\nIl futuro Giorgio IV, difatti, chiese e ottenne dal Parlamento, grazie all'aiuto dell'amico Whig Charles Fox, che i suoi debiti (che nel 1784 ammontavano a 160.000 sterline) fossero ripagati attingendo ai fondi statali. Inoltre il principe fu oggetto di vari scandali sessuali, cosa che provoc\u00f2 un grande disappunto nel padre che cercava, attraverso la sua condotta morigerata, di tenere alto il prestigio della monarchia. Tra le amanti dell'erede al trono vi furono l'attrice e poetessa Mary Robinson e altre donne di tutte le condizioni sociali, ma la relazione pi\u00f9 seria fu quella che condusse con l'irlandese cattolica Maria Fitzherbert, con la quale si spos\u00f2 nel 1785 segretamente, visto il \"Royal Marriages Act\" del 1772. La relazione, ostacolata con forza dal padre anche per via della fede religiosa della giovane, si concluse nel 1795, allorch\u00e9 Giorgio spos\u00f2 la principessa Carolina di Brunswick: un'unione infelice e improntata a un'aperta ostilit\u00e0, coronata dalla nascita dell'unica loro figlia (e unica nipote ed erede di Giorgio III fino alla nascita di Alessandrina Vittoria nel 1819), la principessa Carlotta Augusta, la quale morir\u00e0 di parto nel 1817.\nIl legame con gli altri figli non fu tanto burrascoso come quello con il primogenito: Federico Augusto duca di York, che era il figlio preferito di Giorgio, caus\u00f2 al padre grande dispiacere quando, nel 1809, venne a sapere della relazione extraconiugale del figlio con Mary Anne Clarke. Invece il sovrano fu molto affezionato alle figlie, specialmente all'ultimogenita Amelia, la cui morte prematura nel 1810 caus\u00f2 il crollo definitivo della sua gi\u00e0 precaria salute.\nStoriografia.\nDal XIX al XX secolo.\nI giudizi sul suo operato furono discordi, fu generalmente ammirato nei primi anni del suo regno ma perse l'appoggio dei coloni americani. Le accuse che gli furono rivolte nella dichiarazione di indipendenza degli Stati Uniti furono gravi, in quanto si concentravano sulle presunte angherie e vessazioni aventi lo scopo di instaurare una tirannia nelle colonie. Se da una parte fu visto come l'amato sovrano che, con la sua attitudine al comando, difese il paese dalla minaccia francese, dall'altra fu visto come un dispotico tiranno conservatore che rifiutava aperture al rinnovamento, posizioni che riflettono in sostanza gli schieramenti politici della sua epoca. Studi pi\u00f9 recenti (come quelli realizzati, a met\u00e0 Novecento, da Herbert Butterfield) hanno preso le distanze da queste due posizioni, ritenendo il sovrano una vittima degli avvenimenti e della sua malattia. Nelle opinioni degli storiografi contemporanei, durante il regno di Giorgio III la monarchia continu\u00f2 a perdere potere politico, diventando un'incarnazione dei principi etici della nazione. Le scelte del governo tra il 1763 e il 1775 tendono a esonerare la figura di Giorgio III da qualunque responsabilit\u00e0 sulle cause che hanno portato alla Rivoluzione americana. Sebbene gli americani lo descrivessero come un tiranno, in realt\u00e0 in quegli anni egli si inchin\u00f2 sempre alle decisioni dei suoi ministri.\nTitoli e trattamenti.\nIn Gran Bretagna e in Irlanda.\nDal 1760 al 1801 la titolatura di Giorgio III fu: \"Giorgio III, per Grazia di Dio, re di Gran Bretagna, Francia e Irlanda, Difensore della Fede, etc.\". Dal 1801, quando la Gran Bretagna si un\u00ec con l'Irlanda, fu abbandonata la rivendicazione dei sovrani britannici al trono di Francia e l'utilizzo dell'\"etc.\" che era stato aggiunto durante il regno di Elisabetta I e la titolatura fu modificata: \"Giorgio III, per Grazia di Dio, re del Regno Unito di Gran Bretagna e Irlanda, Difensore della Fede\".\nIn Germania.\nDal 1760 al 1806 in Germania Giorgio fu Duca di Brunswick e L\u00fcneburg, Principe elettore del Sacro Romano Impero, \"Arci-Araldo\" dal 1760 al 1777, e \"Arci-Tesoriere\" dal 1777 al 1806. Da quell'anno il Sacro Romano Impero cess\u00f2 di esistere e, al Congresso di Vienna del 1814, fu istituito il Regno di Hannover di cui Giorgio III divenne il sovrano.\nStemmi.\nDurante il suo regno lo stemma sub\u00ec due modifiche; la principale fu quella introdotta nel 1801 quando, con la rinuncia alla rivendicazione del trono francese da parte dei sovrani britannici, scomparve lo scudo reale francese con i tre gigli in campo blu. Lo scudo con il leone scozzese, che fino ad allora era affiancato a quello inglese nel primo quartiere and\u00f2 a sostituire quello francese nel secondo quartiere. Lo scudo degli Hannover, che fu rimosso dal quarto quartiere e sostituito da un secondo scudo con i tre leoni inglesi, fu posizionato in pretensione al centro della figura. L'unico scudo che non sub\u00ec modifiche in questo stemma fu quello d'Irlanda che rimase nel terzo quartiere.\nLa seconda modifica del 1816 riguardava la trasformazione dello stato di Hannover da ducato a regno, e nello scudo centrale il copricapo del principe elettore fu sostituito da una corona reale."}
{"id": "131132", "revid": "547992", "url": "https://it.wikipedia.org/wiki?curid=131132", "title": "Margot Sikabonyi", "text": "Biografia.\nMargot Sikabonyi, di madre canadese e padre ungherese, nasce nel 1982 a Roma, dove frequenta l'\"American Overseas School of Rome\", ottenendo nel 2001 la maturit\u00e0. Nel 2000 a Parigi studia recitazione presso la scuola \"Cours Simon\" e anche archeologia e storia dell'arte greca alla \"Sorbona\" come uditrice. Inoltre studia danza classica, moderna, funky jazz e hip hop, presso l\"'Istituto Addestramento Lavoratori dello Spettacolo\" (\"I.A.L.S.\") e segue un corso di canto. Nel 2005 studia per un semestre biologia marina, indirizzo oceanologia, presso la University of Hawaii at Manoa di Honolulu ma dichiara di preferire il surfismo alle attivit\u00e0 di laboratorio. Nel 2007, dopo aver ottenuto l'idoneit\u00e0 per sostenere l'esame di maturit\u00e0, consegue il diploma di liceo linguistico.\nHa un fratellastro e una sorellastra nati dal primo matrimonio del padre, che vivono a Vienna. Ma ha anche un fratello che vive in Italia, Alex.\nEsordi.\nInizia a recitare a 11 anni, insieme al fratello Alex, in una piccola parte con il nome di \"Julie\", nel film televisivo diretto da Gianpaolo Tescari, \"Ho un segreto con pap\u00e0\" (1994), uscito anche sul grande schermo con il titolo di \"Mister Dog\". Nel 1995 lavora nella serie televisiva, diretta da Gianluigi Calderone e Gianfrancesco Lazotti e trasmessa nel 1996 da Rai 2, \"I ragazzi del muretto 3\", dove interpreta il ruolo di \"Sylvia\". L'anno successivo recita in \"Caro maestro 2\", miniserie televisiva in sei puntate diretta da Rossella Izzo e trasmessa nel 1997 da Canale 5, in cui interpreta il ruolo di \"Cristina\". Successivamente \u00e8 \"Erika\" nel film \"Ardena\" (1997), regia di Luca Barbareschi che la diriger\u00e0 anche al suo debutto teatrale avvenuto nel 2000.\nIl suo primo vero successo \u00e8 dovuto all'apparizione su Rai 1 nella prima stagione di \"Un medico in famiglia\" (1998), dove interpreta il ruolo di \"Maria Martini\". \nAnni 2000.\nNel 2000 riappare sul piccolo schermo nella seconda stagione di \"Un medico in famiglia\". Nello stesso anno \u00e8 impegnata per la prima volta in un lavoro teatrale, rappresentato al Teatro Parioli a Roma e diretto da Luca Barbareschi, \"Popcorn - Inferno in diretta\", tratto dal romanzo \"Popcorn\" di Ben Elton, in cui \u00e8 co-protagonista con il ruolo di \"Velvet\". Sempre nel 2000 interpreta il ruolo di \"Julie\" nel film televisivo \"Fuga d'amore\", titolo italiano di \"On n'a qu'une vie\", diretto da Jacques Deray a Malta e Parigi. Nel 2001 gira il videoclip dei Sottotono, \"Spirituality\", diretto dal fratello Alex.\nDopo la partecipazione alla terza stagione di \"Un medico in famiglia\", incluso il doppiaggio del suo personaggio nella serie animata omonima, tra il 2003 e il 2004 veste i panni di \"Clementina\" nella commedia musicale diretta da Pietro Garinei, \"Aggiungi un posto a tavola\", dove \u00e8 protagonista insieme a Giulio Scarpati. Inoltre gira il cortometraggio vincitore di vari premi, \"L'alibi\" (2004), regia di Marco Cucurnia. Il ruolo di protagonista, insieme a Pietro Sermonti, avuto nella terza stagione di \"Un medico in famiglia\", continua nella quarta stagione in onda nel 2004. Alla fine dello stesso anno gira \"L'avvocato Guerrieri - Ad occhi chiusi\", regia di Alberto Sironi, film televisivo in cui \u00e8 co-protagonista nel ruolo di \"Martina Fumai\", tratto dal romanzo \"Ad occhi chiusi\" di Gianrico Carofiglio, trasmesso il 2 gennaio 2008 da Canale 5.\nRiprende a lavorare nel gennaio del 2006, dopo un periodo trascorso all'estero, con lo spettacolo teatrale \"Io sono felice\", scritto e diretto da Giuseppe Miale di Mauro, dove recita con Daniele Russo e Ilaria Scarano ed interpreta il ruolo di \"Giulia\". Nello stesso anno gira l'episodio pilota della sit-com \"Toilette\", regia di Francesca Draghetti, e il film \"Deadly Kitesurf\", diretto da Antonio De Feo a Malindi (Kenya), con Giulio Berruti e Alessio Di Clemente.\nTra il 2006 e il 2007 gira la quinta stagione di \"Un medico in famiglia\", in onda dal 15 marzo 2007 su Rai 1. Nel 2007 appare anche come guest star nell'episodio \"Exit Strategy\" della prima stagione della sit-com \"Boris\", diretta da Luca Vendruscolo e trasmessa dal 16 aprile 2007 sul canale Fox di Sky. Inoltre gira \"Lontano da qui\", uno degli otto episodi della prima stagione della miniserie in quattro puntate \"Rex\", regia di Marco Serafini, in onda su Rai 1 nel 2008, anno in cui \u00e8 anche guest star dell'episodio \"No logo\" della seconda stagione della sit-com \"Boris\".\nTra il 2007 e il 2008 frequenta la \"Vancouver Film School\", scuola di recitazione di Vancouver, dove gira i cortometraggi \"Standing on One Leg\", regia di Andrew Moxham, e \"Warehouse Games\", scritto e diretto da Alejandro Montoya Marin. Nel 2009 ritorna su Rai 1 con la sesta stagione della serie \"Un medico in famiglia\".\nAnni 2010.\nInoltre gira la miniserie in due puntate, \"Sotto il cielo di Roma\", regia di Christian Duguay, in onda nel 2010 su Rai 1, interpretando il ruolo di suor \"Nadia.\"\nDopo aver debuttato a Bologna, dal 16 febbraio al 7 marzo del 2010 \u00e8 protagonista, al Teatro de' Servi di Roma, della commedia \"Tutta colpa degli uomini\", scritta e diretta da Francesco Brandi, concludendo questa mini tourn\u00e9e a Bastia Umbra (PG). Successivamente gira la miniserie televisiva in sei puntate, \"Il commissario Nardone\", regia di Fabrizio Costa, in onda su Rai 1 nel 2011, anno in cui \u00e8 nuovamente \"Maria Martini\" nella settima stagione di \"Un medico in famiglia\".\nTra il 2010 e il 2011 \u00e8 nuovamente impegnata in teatro con \"Voglia di tenerezza\" di Dan Gordon, regia di Angelo Longoni, con Anna Galiena, spettacolo tratto dal romanzo di Larry McMurtry. \nNel 2012 appare in tre episodi della quinta stagione della serie televisiva \"I Cesaroni\", dove interpreta il ruolo di \"Lisa\". Sempre nello stesso anno sono incominciate le riprese dell'ottava stagione di \"Un medico in famiglia\", in onda nel 2013. Nel 2012 \u00e8 anche protagonista del film, girato in Canada, \"Two Married People\", regia di Jim Bates, di cui \u00e8 co-sceneggiatrice e co-produttrice esecutiva. Il film ha vinto i MIFF Awards 2014 come miglior sceneggiatura. Inoltre \u00e8 stato candidato ai premi come miglior recitazione femminile (Margot Sikabonyi) e maschile (Shane Twerdun).\nTra il 2013 e il 2014 \u00e8 impegnata con lo spettacolo teatrale \"Costellazioni\" di Nick Payne, regia di Silvio Peroni, e la nona stagione di \"Un medico in famiglia\".\nNel mese di maggio del 2014 gira, a Taipei, il film \"Taipei Factory II\", composto da tre cortometraggi. Il cortometraggio di cui \u00e8 l'attrice protagonista \u00e8 \"Soap Opera\". Tra gli altri attori del film ci sono: Marco Foschi e Michele Cesari. Il 31 agosto \"Taipei Factory II\" \u00e8 stato presentato in anteprima mondiale alla \"Mostra internazionale d'arte cinematografica\".\n Nel 2014 \u00e8 anche protagonista dello spettacolo teatrale \"Cock\" di Mike Bartlett, regia di Silvio Peroni. Con questo stesso spettacolo aveva partecipato alla XI edizione della rassegna \"Trend \u2013 nuove frontiere della scena britannica\", svoltasi Roma a marzo del 2012.\nIl 25 marzo 2021 pubblica per Santelli editore il suo primo libro \"Respira! Alla ricerca della calma nel caos\".\nVita privata.\nDal 2003 al 2009 ha avuto una relazione con il collega Pietro Sermonti conosciuto sul set della terza stagione della fiction \"Un medico in famiglia\". \nDal 2013 \u00e8 legata sentimentalmente a Jacopo Lupi, dal quale ha avuto due figli: Bruno James, nato il 22 maggio 2015, e Leonardo, nato nel marzo 2017. "}
{"id": "131136", "revid": "438678", "url": "https://it.wikipedia.org/wiki?curid=131136", "title": "Il compagno don Camillo (film)", "text": "Il compagno don Camillo \u00e8 un film del 1965 diretto da Luigi Comencini.\nSi tratta del penultimo episodio della serie di film con protagonisti i personaggi di Don Camillo e Peppone, e tratto dall'omonimo libro di Giovannino Guareschi.\nTrama.\n1964: il paese di Brescello sta per essere gemellato, fra mille polemiche, con una cittadina russa. Per favorire il gemellaggio, i sovietici hanno inviato in regalo un loro trattore, che per\u00f2 non si decide a mettersi in moto. Finita la cerimonia ufficiale fra l'ironia generale, Peppone fa appello a tutta la sua abilit\u00e0 di meccanico per tentare di aggiustare il trattore, senza molta fortuna, e quando arriver\u00e0 all'ultimo tentativo, per essere pi\u00f9 sicuro, decider\u00e0 addirittura di farlo benedire da don Camillo. Solo allora il mezzo agricolo si metter\u00e0 finalmente in moto.\nDon Camillo cerca di scoraggiare l'iniziativa di Peppone: riesce a fare in modo che l'approvazione del gemellaggio avvenga tramite una raccolta di firme ma poi non sa cosa escogitare per scoraggiare i suoi concittadini dal mettere la propria firma. Ma un giorno giungono, apparentemente inviati dalla Provvidenza, due profughi russi, Sasha e Sonja, che raccontano di sevizie e privazioni subite in Unione Sovietica. Don Camillo favorisce la diffusione di questi racconti. Infatti i due vengono rifocillati in fattorie e case di contadini del circondario mentre raccontano, con dovizia di macabri particolari, la \"loro Russia\". Alla fine si scopre che i due sono truffatori italiani, che si fingevano profughi, e questo convince i paesani di don Camillo a firmare per il gemellaggio.\nIn seguito, quando Peppone e i compagni decidono di viaggiare oltrecortina per le celebrazioni, don Camillo tenta di partire con loro. Riesce a raggiungere lo scopo solo minacciando di rendere pubblica una scappatella sentimentale del sindaco con una giostraia. Don Camillo si procura documenti falsi: sar\u00e0 il compagno Tarocci. In Russia ad attenderli ci sono attivit\u00e0 di interscambio culturale: balletto, opera, gara di pesca allo storione, feste. Appena la comitiva italiana arriva in Russia, Nikita Chru\u0161\u010d\u0451v viene deposto a favore di Aleksej Kosygin e loro vengono bloccati in albergo. Fortunatamente, tutto si risolve per il meglio. Il Brusco ha promesso all'anziana madre di accendere un cero sulla tomba del fratello caduto: sar\u00e0 don Camillo ad aiutarlo a raggiungere il posto esatto. Il prete del posto vive in semi-clandestinit\u00e0, poich\u00e9 teme il sindaco comunista del paesino russo dove la locale chiesa \u00e8 stata trasformata in granaio.\nNel frattempo Scamoggia, il giovane giornalista al seguito, s'innamora ricambiato della giovane Nadia, l'interprete russa, e la cosa non sfugge a don Camillo. Per impedire al sindaco russo di rientrare a casa dopo l'Opera, Peppone lo sfida alla gara della vodka: Peppone vince ma, avendo bevuto tanto, accusa un malore e deve essere visitato da un medico del posto il quale gli d\u00e0 alcune pillole e gli fa firmare una richiesta di ricovero. Il giorno dopo il gruppo parte per tornare in Italia ma accadono alcuni imprevisti: Scamoggia chiede ai suoi compagni di dargli tutti i rubli che sono loro rimasti, dal momento che decide di restare per Nadia; Peppone viene fermato dal medico che lo fa salire su un'ambulanza per il ricovero; Don Camillo viene a sapere che i russi erano sempre stati a conoscenza del fatto che lui fosse un sacerdote ma si dimostrano comunque amichevoli con lui. Il gruppo, sebbene menomato di Peppone e del giornalista, rientra cos\u00ec in Italia.\nPassano le settimane e dalla Russia arrivano cartoline di Peppone. Poi anche la ricezione delle cartoline si interrompe e di Peppone non arrivano pi\u00f9 notizie. Nel frattempo, il vescovo sceglie Don Camillo per guidare una comitiva di religiosi negli Stati Uniti d'America: inaspettatamente, del gruppo fa parte anche Peppone, travestito da monsignore, senza baffi e con documenti falsi. Don Camillo gli chiede come pensa di convincerlo a portarlo negli USA, dato che lui non pu\u00f2 essere sottoposto a ricatti matrimoniali. Peppone gli mostra allora una foto, scattata in Russia, dove Don Camillo, impugnando una spilla rappresentante falce e martello, \u00e8 baciato sulla bocca da un'avvenente ragazza russa. Don Camillo perci\u00f2 \u00e8 costretto a cedere e a portare Peppone con s\u00e9.\nProduzione.\nFonti letterarie.\nAlcuni episodi del film sono stati ideati ex novo ma altri provengono dai racconti originali di Guareschi: \"Il Kolchoz\" (1950), \"Come pioveva\" (1951), \"Vincita Sisal\" (1952), \"Agente segreto di Cristo\" (1959), \"In abito simulato\" (1959), \"Politica da viaggio\" (1959), \"Tre fili di frumento\" (1959) e \"Giovent\u00f9 bruciata\" (1960).\nRiprese.\n\u00c8 nuovamente Brescello il luogo principale per le riprese in esterna:\nDistribuzione.\nData di uscita.\nIn Italia il film fu proiettato in pubblico per la prima volta il 18 settembre 1965. Di seguito sono riportati i titoli e le date di distribuzione del film all'estero.\nSeguito.\nDoveva essere il sesto film della saga Don Camillo ma non \u00e8 stato mai terminato a causa della malattia che colp\u00ec Fernandel."}
{"id": "131137", "revid": "123748136", "url": "https://it.wikipedia.org/wiki?curid=131137", "title": "Sergio Iritale", "text": "Biografia.\nCompiuti gli studi superiori al Liceo classico Pitagora di Crotone, si laure\u00f2 in Economia e commercio all'Universit\u00e0 degli Studi di Messina. \u00c8 stato agente generale della RAS nel 1971, consigliere comunale di Crotone nel 1978, assessore comunale dal 1983 al 1988, presidente della Pro Loco dal 1989 al 1993, assessore provinciale dal 1995 al 1998 e coordinatore cittadino del PDS dal 1998 al 1999. Inoltre \u00e8 stato membro effettivo della Banca Popolare di Crotone, dell'Unione commercianti, dell'aeroporto di Crotone, responsabile dell'area marina protetta di Isola di Capo Rizzuto, presidente dell'Associazione \"Maggio crotonese\" e promotore del Museo di arte contemporea di Krotone (l'attuale MACK). \u00c8 iscritto all'albo dei revisori contabili, degli agenti di assicurazioni e dei promotori finanziari. In seguito, aderisce ai DS.\nCarriera politica.\nMilitante dei Democratici di Sinistra, \u00e8 stato assessore della Provincia di Crotone nel primo mandato elettivo dalla costituzione dell'Ente, dal 1995 al 1999, nella Giunta provinciale guidata da Carmine Talarico, esponente dello stesso partito.\n\u00c8 stato poi eletto Presidente della Provincia nel turno elettorale del 2004 (elezioni del 12 e 13 giugno), raccogliendo il 50,7% dei voti in rappresentanza di una coalizione di centrosinistra. Nel luglio 2007 si consuma una spaccatura all'interno della sua maggioranza fra Iritale e La Margherita, quest'ultima diretta dal consigliere regionale Enzo Sculco: Iritale espelle dalla giunta provinciale i due rappresentanti della Margherita e cos\u00ec far\u00e0, anche in seguito, con altri assessori. La crisi si ricompone quando una parte dell'ex-Margherita (nel frattempo confluita nel PD) aderisce alla linea di Iritale e consente di mantenere la maggioranza.\nNel 2007 \u00e8 stato eletto coordinatore del PD per la Provincia di Crotone.\nSuccessivamente, a causa di divari tra le correnti interne al partito, alle elezioni provinciali del 2009 si sono votate due diverse leadership e il candidato a segretario sostenuto da Iritale, Giuseppe Corigliano (gi\u00e0 segretario dei DS) risulta in minoranza col 41,76%. Ci\u00f2 fa avviare, nel PD, un superamento della guida provinciale.\nIl partito - alle successive elezioni del 2009 - non ricandida il presidente uscente, ma l'ex assessore regionale Ubaldo Schifino.\nIritale si \u00e8 presentato ugualmente alla competizione elettorale, sostenuto da liste civiche e da alcuni partiti del centrosinistra (tra cui il PdCI e una parte di SEL), ottenendo il 20,5% dei voti ma arrivando terzo dietro ad Ubaldo Schifino (33,2%) e al candidato del PdL Stanislao Zurlo (29,7%). Quest'ultimo si aggiudicher\u00e0, poi, il ballottaggio conferendo al centrodestra - per la prima volta dall'istituzione della Provincia di Crotone - la guida dell'Ente. Entrato in Consiglio provinciale, Iritale si \u00e8 dimesso il 17 marzo 2010.\nDal 2011 al 2016 \u00e8 stato consigliere comunale di Crotone, eletto nella lista di Sinistra Ecologia Libert\u00e0, all'interno della coalizione di centrosinistra guidata dal Sindaco Peppino Vallone (PD), al suo secondo mandato amministrativo.\nDal 12 ottobre 2014 al 12 gennaio 2017, ha ricoperto anche il ruolo di consigliere provinciale di Crotone, nell'ambito delle elezioni di secondo grado introdotte dalla Legge n. 56/2014 (Riforma Delrio), presentandosi nella lista del PD.\nAlle elezioni regionali del 2014 si \u00e8 candidato anche al Consiglio regionale della Calabria, nella lista \"La Sinistra\", riportando 1.172 preferenze nella circoscrizione \"Centro\", senza tuttavia essere eletto."}
{"id": "131139", "revid": "267046", "url": "https://it.wikipedia.org/wiki?curid=131139", "title": "511 Davida", "text": "511 Davida \u00e8 un grande asteroide della fascia principale del diametro medio di circa 326,06\u00a0km. \u00c8 un asteroide di tipo C, caratterizzato quindi da una superficie molto scura e una composizione di rocce carbonate.\nDavida fu scoperto il 30 maggio 1903 da Raymond Smith Dugan dall'Osservatorio K\u00f6nigstuhl, situato nei pressi di Heidelberg (Germania). Fu battezzato cos\u00ec in onore David Peck Todd (storpiatura dovuta alla vecchia consuetudine di battezzare i pianetini con nomi femminili), un professore di astronomia all'Amherst College. \u00c8 ritenuto il quinto pi\u00f9 grande pianetino individuato finora, misurando 326 km di diametro e comprendendo nelle stime l'1,6% della massa totale della fascia di asteroidi.\nDavida \u00e8 uno dei pochi asteroidi della fascia principale la cui forma sia stata determinata tramite osservazioni visive compiute dal suolo terrestre. Nel dicembre 2002, gli astronomi all'Osservatorio Keck (Hawaii) utilizzarono il telescopio Keck II, che montava ottiche adattive, per fotografare Davida. L'immagine rivel\u00f2 un oggetto semi-oblungo con almeno due sfaccettature piane. Il suo periodo di rotazione \u00e8 pari a circa 5 ore."}
{"id": "131144", "revid": "289247", "url": "https://it.wikipedia.org/wiki?curid=131144", "title": "Ganapati", "text": ""}
{"id": "131145", "revid": "124940338", "url": "https://it.wikipedia.org/wiki?curid=131145", "title": "Carlo Pileri", "text": "Biografia.\nDirigente della UIL, dal 1989 al 1992 segretario nazionale della categoria dei braccianti UISBA - UIL nonch\u00e9 del FILBI il sindacato dei lavoratori dei consorzi di bonifica. In tale veste ha condotto trattative per i rinnovi contrattuali firmando due Contratti Collettivi Nazionali del settore.\n\u00c8 stato collaboratore di Ruggero Ravenna e poi dal 1979 di Giorgio Benvenuto alla segreteria generale della UIL, e ha continuato la collaborazione con Giorgio Benvenuto quando divenne Segretario Generale del Ministero delle Finanze e Segretario nazionale del Partito Socialista Italiano.\nDal 2000 al 2012 \u00e8 stato Presidente nazionale dell'ADOC (Associazione difesa e orientamento dei consumatori) e in tale veste ha contribuito alla fondazione di Consumers' Forum, dell'Associazione europea AEC e del \"Forum nazionale del Servizio Civile\" di cui, nel novembre 2007, \u00e8 stato eletto Vice Presidente Nazionale.\nNella sua qualit\u00e0 di Presidente Nazionale dell'ADOC per 12 anni ha fatto crescere l'Associazione portandola dai 29 000 iscritti del 2000 agli oltre 90 000 nel 2010, contribuendo a creare un gruppo dirigente coeso e motivato. L'ADOC negli anni della Presidenza Pileri si \u00e8 caratterizzata per la sua forza innovatrice nel movimento dei consumatori italiani ed europei, puntando su un'attivit\u00e0 di natura sociale e solidaristica, verso i meno abbienti (il titolo della relazione di Pileri al Congresso dell'ADOC del 2003 fu \"per la difesa degli spiccioli di diritto\"), verso i giovani (coinvolti nell'attivit\u00e0 dell'associazione grazie ai progetti VICO realizzati in collaborazione con l'Ufficio Nazionale del Servizio Civile dal 2004 al 2012), e infine verso gli immigrati in Italia e i loro diritti negati.\nCon Rienzi, Trefiletti e Lannutti ha costituito nell'aprile 2002 l'Intesa Consumatori, federazione delle sigle consumeriste Adoc, Codacons, Federconsumatori e Adusbef.\n\u00c8 stato membro del CNCU dalla sua fondazione. Proprio su incarico del CNCU tra il 2007 e il 2008 ha fatto parte della commissione con Equitalia per la modifica delle cartelle di pagamento. Impegnato nella difesa del diritto alla privacy come valore irrinunciabile in una democrazia compiuta, ha portato avanti la campagna contro la legge istitutiva del Registro delle opposizioni, perch\u00e9 non garantista per il cittadino della privacy.\nCon l'artista italo-bulgaro Alexander Jakhnagiev ha introdotto, per primo in Italia nel settore consumerista, i sistemi della \"Guerrilla Marketing\" combinati con l'arte e con le denunce di violazioni di diritti nel settore del consumerismo. La prima iniziativa \u00e8 stata \"I Piedi nel Piatto\" con la BNL per Telethon, con la collaborazione di Nadia Bengala e Angelo Peruzzi, portiere della Lazio. Per\u00f2 la pi\u00f9 significativa e complessa tra le campagne basate su questi principi innovativi e provocatori \u00e8 stata certamente \"Le lacrime dell'albero\" realizzata tra il 2005 e il 2006 seguita l'anno successivo da \"Sotto l'ombrello\". Si \u00e8 trattato di iniziative a carattere nazionale che hanno visto sposare azioni di Guerrilla marketing, arte e campagne per la tutela dei cittadini coinvolgendo bambini e ragazzi, sponsorizzando il riciclo dei materiali di risulta in oggetti d'arte. Altra importante iniziativa in campo artistico e storico \u00e8 stata la promozione di una campagna per il completamento del monumento \"Ai Mille di Garibaldi\" a Marsala.\nNel giugno 2013 viene eletto Presidente onorario della associazione europea Codaction, per la quale partecipa in qualit\u00e0 di oratore alle conferenze internazionali sul gioco d'azzardo e le ludopatie da giochi d'azzardo di Minsk (Bielorussia) e Vilnius (Lituania). Nel marzo 2014 \u00e8 eletto portavoce della federazione iConsumatori, che riunisce le associazioni dei consumatori Konsumer, MEC, ACU, MDC, DirittiDeiConsumatori, Confconsumatori. Dallo stesso anno, 2014, fino al 2017, partecipa come garante per le Associazioni dei consumatori (iConsumatori-ACU) al programma televisivo di RAI Uno \"Affari tuoi\" condotto da Flavio Insinna. A giugno 2017 viene ricostituita iConsumatori (da Konsumer Italia e AECI di Ivan Marinelli) che lo rielegge Portavoce Nazionale dell'associazione.\nEletto nella Presidenza Federale dell'Istituto Fernando Santi dall'Assemblea Congressuale riunita a Roma l'11 dicembre 2013, \u00e8 impegnato nella lotta per i diritti degli italiani emigrati all'estero e degli immigrati in Italia.\nIl 2 giugno 2006 \u00e8 stato insignito dal Presidente della Repubblica Giorgio Napolitano del titolo di Cavaliere al merito della Repubblica per la sua attivit\u00e0 sociale.\nAttivit\u00e0 pubblicistica.\nAutore insieme a Claudio Melchiorre del volume \"Da sudditi a consumatori. Storia e diritti dei consumatori in Italia\" edito nel 2001, a cura della casa editrice DataUfficio, sull'evoluzione del movimento dei consumatori in Italia.\nSempre nel 2001 \u00e8 autore del libro \"Ciao Lira! Come cavarsela con l'Euro\" scritto assieme a Claudio Abbate e Andrea Mariotti Solimani che ricostruisce la storia della moneta in Italia fino all'introduzione dell'Euro.\nPubblica nel 2000 un libro di poesie intitolato \"Cartoline\". Le poesie evocano esperienze e sensazioni vissute in esperienze di viaggio.\nNel dicembre 2012 pubblica il libro \"Quando volano i fenicotteri. Ascesa e declino del movimento dei consumatori\" edito dalla Fondazione Bruno Buozzi, e come e-Book (reperibile su i-Tunes e Amazon) dalla casa Editrice Pensieri e Parole di Padova. La prefazione \u00e8 di Giorgio Benvenuto e vi sono inediti contributi di Carlo Rienzi, Rosario Trefiletti e Stefano Masini.\nHa diretto per 10 anni la rivista mensile \"Adocchiatutto\".\nHa collaborato con The Huffington Post Italia, come commentatore del mondo consumerista, dall'ottobre 2012. Collabora da gennaio 2013 con la Radio Latte e Miele, come commentatore nella rubrica \"Usi e consumi\" condotta da Vicky Mangone.\n\u00c8 tra i collaboratori del Catalogo Krause \"Standard Catalog of World Coins\" per la cui edizione del 2008 ha aggiornato alcune voci relative alle monete del Vaticano.\n\u00c8 citato tra gli italiani famosi nell'edizione 2011 del \"Who's who\".\nL'antologia poetica \"Frammenti\" curata da Francesca Pizzuti e con prefazione di Plinio Perilli, dell'editrice Pagine, pubblica nell'edizione del 2013 quattro sue poesie (Ydra, Atahualpa, Luna park, Highlanders' prayer). Una sua poesia, \"B\u00fclb\u00fclderesi\", \u00e8 stata pubblicata nel libro del turco Ahmet Almaz intitolato Shek Hina.\nHa curato il volume Accordi di Libert\u00e0, dalla revisione del concordato agli accordi con le altre confessioni religiose, ed. Fondazione Allori 2014.\nNel volume dell\u2019Associazione filatelica e numismatica italiana \u201c150 anni di Roma capitale d\u2019Italia\u201d pubblicato a novembre 2021, \u00e8 autore del capitolo \u201cIl passaggio dalla moneta pontificia a quella italiana\u201d."}
{"id": "131146", "revid": "289247", "url": "https://it.wikipedia.org/wiki?curid=131146", "title": "Ganapathi", "text": ""}
{"id": "131148", "revid": "287204", "url": "https://it.wikipedia.org/wiki?curid=131148", "title": "Sor-Trondelag", "text": ""}
{"id": "131150", "revid": "118426151", "url": "https://it.wikipedia.org/wiki?curid=131150", "title": "Diego De Silva", "text": "Biografia.\nPresso Einaudi ha pubblicato i romanzi \"La donna di scorta\" (2001, precedentemente pubblicato da Pequod Edizioni nel 1999), \"Certi bambini\" (2001,Premio Selezione Campiello, Premio Brancati e Premio Bergamo.), \"Voglio guardare\" (2002), \"Da un'altra carne\" (2004), \"Non avevo capito niente\" (2007, Premio Napoli - Libro dell'anno; finalista premio Strega), \"Mia suocera beve\" (2010), \"Sono contrario alle emozioni\" (2011), \"Mancarsi\" (2013), \"Terapia di coppia per amanti\" (2015), Divorziare con stile (2017), Superficie (2018). Ha ricevuto tra gli altri premi anche il Premio Nazionale Letterario Pisa ex aequo di Narrativa nel 2003.\nDa \"Certi bambini\" \u00e8 stato tratto nel 2004 il film omonimo diretto dai fratelli Andrea e Antonio Frazzi, vincitore di numerosi premi nazionali e internazionali, fra cui l'Oscar europeo e due David di Donatello; da \"Terapia di coppia per amanti\", nel 2017, il film omonimo diretto da Alessio Maria Federici.\nScrive anche per il cinema, collabora al quotidiano Il Mattino, al settimanale L'Espresso e all'inserto culturale Tuttolibri del quotidiano La Stampa.\nI suoi libri sono tradotti in Inghilterra, Francia, Spagna, Germania, Paesi Bassi, Portogallo, Grecia, Israele, Serbia, USA."}
{"id": "131152", "revid": "125395765", "url": "https://it.wikipedia.org/wiki?curid=131152", "title": "Giorgio Benvenuto", "text": "Biografia.\nInfanzia e giovent\u00f9.\nBenvenuto nasce a Gaeta, in provincia di Latina, nel 1937 da padre campano, un ufficiale di Marina, all'epoca prestante servizio presso la cittadina bassolaziale, e da madre abruzzese, una casalinga originaria di Chieti. Subito dopo la propria nascita, si trasfer\u00ec con la famiglia a Pola, per via del lavoro del padre, lasciandola in seguito nel 1943 per trascorrere le vacanze presso la casa dei nonni materni, i Corsi, a Chieti, soggiorno poi che si venne via via ad allungare a causa dell'incessare della seconda guerra mondiale; quando avvenne poi l'annessione dell'Istria da parte della Jugoslavia, i Benvenuto persero la casa ed ogni altro loro bene immobiliare nella citt\u00e1. \nA seguito poi dell'armistizio di Cassibile, il padre si ritrov\u00f2 costretto suo malgrado a darsi alla macchia per poter sfuggire alla rappresaglia dei nazisti, trovando rifugio dapprima stesso presso la casa dei suoceri e poi presso la cripta della Cattedrale di San Giustino; infine, passando da Ortona, varc\u00f2 la Linea Gotica. Dopo la liberazione di Chieti, Benvenuto e la famiglia si ricongiunsero col padre a Messina, dov'era stato intanto dislocato, in cui ci vissero dal 1945 al 1947. Dopo aver trascorso poi un breve periodo a Roma, Benvenuto ritorn\u00f2 finalmente a Chieti, dove frequent\u00f2 le scuole medie. Nel 1950, si trasfer\u00ec definitivamente nella capitale, frequentandovi il locale Liceo Giulio Cesare.\nSindacalista.\n\u00c8 entrato nella UIL il 1\u00ba ottobre 1955 ove ha ricoperto incarichi operativi nella confederazione e nel sindacato dei metalmeccanici. Giornalista pubblicista dal 1965, \u00c8 stato segretario generale della Uilm (Unione Italiana Lavoratori Metalmeccanici, aderente alla Unione Italiana del Lavoro) dal 1969 al 1976 e ha fondato con Pierre Carniti e Bruno Trentin la Federazione Lavoratori Metalmeccanici (FLM) nel 1972.\nNel 1976, succedendo al repubblicano Raffaele Vanni, \u00e8 stato eletto Segretario Generale della UIL dove \u00e8 rimasto fino al 1992 quando \u00e8 stato nominato Segretario Generale del Ministero dell'economia e delle finanze.\n\u00c8 stato vice presidente della Federazione Europea dei Metalmeccanici (1971-1976) e Vice Presidente della Confederazione Europea dei Sindacati (1978-1981; 1987-1990). \u00c8 stato consigliere del Consiglio Nazionale Economia e Lavoro (CNEL) dal 1981 al 1991.\nNel maggio 1985 \u00e8 stato insignito dell'onorificenza di Gran Oficial de la Orden de Mayo dal Presidente Argentino Raul Alfonsin e il 4 maggio 1990 del titolo di Cavaliere di Gran Croce al Merito della Repubblica.\nParlamentare.\nHa militato nel PSDI (1956-1966) e nel PSI (1966-1993). Ha appoggiato le battaglie per i diritti civili del Partito Radicale.\nIl 14 febbraio 1993 Giorgio Benvenuto \u00e8 stato eletto Segretario del PSI, succedendo a Bettino Craxi. \u00c8 rimasto alla segreteria del PSI 100 giorni, fino al maggio dello stesso anno, tentando, senza successo, di far fare un passo indietro agli \"inquisiti\" dagli incarichi politici nel PSI all'epoca di tangentopoli. Sostenne la riforma elettorale articolata sul doppio turno alla \"francese\" realizzando un accordo con Achille Occhetto e Carlo Vizzini. Messo in minoranza dai gruppi parlamentari del PSI si dimise dall'incarico.\nUscito dal PSI \u00e8 stato tra i fondatori di Alleanza Democratica insieme a Giorgio Bogi, Ferdinando Adornato e Willer Bordon.\nIn occasione delle elezioni politiche del 1996 con Alleanza Democratica aderisce al progetto dell'Unione Democratica di Antonio Maccanico che al maggioritario si presenta nell'Ulivo e al proporzionale presenta liste con il Partito Popolare Italiano di Gerardo Bianco. Viene eletto alla Camera a Torino nel collegio operaio di Mirafiori ed entra nel gruppo \"Popolari e Democratici - L'Ulivo\".\nAll'inizio del 1998 lascia il gruppo (nel quale c'era una forte preponderanza della componente dei popolari ex-democristiani, egli rappresentava uno dei pochi rappresentanti dell'area laico-socialista-democratica con Maccanico e Bordon) per aderire al gruppo dei Democratici di Sinistra, partecipando nel 2007 all'atto costitutivo del PD a Firenze in occasione degli Stati Generali della Sinistra.\nSuccessivamente \u00e8 Presidente della Direzione Nazionale dei DS come coordinatore del movimento Riformatori per l'Europa, che \u00e8 stata una delle componenti fondatrici dei DS.\n\u00c8 stato deputato eletto alla Camera nel collegio di Torino-Mirafiori nel 1996 e nel 2001.\n\u00c8 stato candidato come capolista al Senato per i Democratici di Sinistra nelle elezioni politiche del 2006 risultando eletto in Piemonte e Lombardia. Ha optato per il collegio del Piemonte.\n\u00c8 stato senatore dal 2006 al 2008. Partecipa come esperto sulle questioni del lavoro e del fisco alle Commissioni di lavoro del PD.\nNella XIII legislatura (1996-2001) alla Camera dei Deputati \u00e8 stato Presidente della VI Commissione Finanze e componente della Commissione bicamerale dei 30 in materia di attuazione della riforma fiscale.\nNella XIV legislatura (2001-2006), sempre alla Camera dei Deputati, \u00e8 stato Capogruppo dei Democratici di Sinistra-L'Ulivo nella VI Commissione Finanze e membro della Giunta delle elezioni e della Commissione parlamentare d'inchiesta sull'affare Telekom Serbia.\nNella XV legislatura (2006-2008) \u00e8 stato Presidente della VI Commissione Finanze e Tesoro del Senato.\nAttivit\u00e0 sociali e culturali.\nAutore di molte pubblicazioni, tra le quali: \"Natura e funzioni delle Commissioni Interne\", \"Far funzionare l'Italia\", \"Oltre l'avventura\", \"La terza via del sindacato\", \"Il sindacato tra movimento e istituzioni\", \"La svolta laica\", \"Lo statuto dei lavoratori\", \"La sanit\u00e0 \u00e8 malata\", \"Oltre la crisi\", \"Millenovecentosessantanove\", \"La UIL di Italo Viglianesi\", \"Viglianesi e la storia del Sindacato Riformista\".\nHa scritto numerosi saggi di carattere economico, soprattutto in materia fiscale e nel settore bancario e assicurativo.\nHa scritto nel 2012 la prefazione al libro di Carlo Pileri \"Quando volano i fenicotteri\" sulla storia dell'ADOC e del Movimento dei consumatori in Italia. Ha insegnato materie fiscali presso la Scuola di Polizia Tributaria della Guardia di Finanza dal 1995 al 2018. \u00c8 stato Presidente della Fondazione Pietro Nenni dal 2015 a fine 2018.\nIncarichi recenti.\n\u00c8 il Presidente e fondatore della Fondazione Bruno Buozzi, ente di ricerca e di studi politici e sociali. \u00c8 vice presidente della Fondazione Brodolini, consigliere della Fondazione San Patrignano, membro del Consiglio Direttivo dell'Eurispes.\n\u00c8 socio onorario dell'associazione Libera Uscita per la depenalizzazione dell'eutanasia."}
{"id": "131154", "revid": "70900", "url": "https://it.wikipedia.org/wiki?curid=131154", "title": "Archeologia medioevale", "text": ""}
