{"id": "110661", "revid": "1372005", "url": "https://it.wikipedia.org/wiki?curid=110661", "title": "Ivan Illich", "text": "Personaggio di vasta cultura, viene citato spesso come teologo (definizione da lui stesso rigettata), poliglotta e storico. Viene per\u00f2 pi\u00f9 spesso ricordato come libero pensatore, capace di uscire da qualsiasi schema preconcetto e di anticipare riflessioni affini a quelle altermondiste. Estraneo a qualsiasi inquadramento precostituito, la sua visione \u00e8 strettamente affine all'anarchismo cristiano. Vice rettore dell'Universit\u00e0 di Porto Rico e fondatore in Messico del \"Centro Intercultural de Documentaci\u00f3n\" (CIDOC), ha focalizzato gran parte della sua attivit\u00e0 in America Latina.\nIl suo essenziale interesse fu rivolto all'analisi critica delle forme istituzionali in cui si esprime la societ\u00e0 contemporanea, nei pi\u00f9 diversi settori (dalla scuola all'economia e alla medicina), ispirandosi a criteri di umanizzazione e convivialit\u00e0, derivati anche dalla fede cristiana, cos\u00ec da poter essere riconosciuto come uno dei maggiori sociologi dei nostri tempi.\nBiografia.\nIllich nacque a Vienna da Ivan Peter Illich croato e da Ellen Rose Regnstreif-Orfortiebi ebrea sefardita. Sin da bambino si dimostr\u00f2 estremamente versatile: conosceva l'italiano, il francese e il tedesco come un madrelingua e impar\u00f2 in seguito il croato, il greco antico e in aggiunta lo spagnolo, il portoghese, lo hindi e altri idiomi. Nel 1941 con la madre e i fratelli and\u00f2 a vivere a Firenze, complet\u00f2 le scuole secondarie al liceo scientifico Leonardo Da Vinci e inizi\u00f2 l'universit\u00e0. Nel 1944 si iscrisse alla Pontificia Universit\u00e0 Gregoriana di Roma con il progetto di diventare prete, e nel 1951 fu ordinato presbitero.\nPrest\u00f2 servizio come assistente parrocchiale a New York, nella diocesi retta dal cardinal Francis Joseph Spellman. Nel 1956 fu nominato vice-rettore della Pontificia Universit\u00e0 Cattolica di Porto Rico, e nel 1961 fond\u00f2 il \"Centro Intercultural de Documentaci\u00f3n\" (CIDOC) a Cuernavaca, in Messico, che aveva il compito di preparare i preti e i volontari dell'Alleanza per il Progresso alle missioni nel continente americano.\nDopo dieci anni l'attivit\u00e0 di analisi critica del CIDOC, l'elaborazione del manifesto dei descolarizzatori e la pubblicazione dei primi cinque testi fortemente critici con le istituzioni moderne, si acuisce il conflitto con il Vaticano. In seguito a contrasti con i membri della Sacra Congregazione Pro Doctrina Fidei Illich subisce un interrogatorio durante il quale gli vengono fatte domande sulle attivit\u00e0 condotte nei suoi centri di documentazione e sulle sue posizioni politiche e religiose. Successivamente gli viene chiesto di rispondere per iscritto alle domande, ma Illich si appella alla facolt\u00e0 di non rispondere. Il suo processo non viene mai portato a termine, Illich decide di astenersi dal celebrare la messa pur mantenendo il celibato. Di fatto non viene mai scomunicato, restando un \"monsignore atipico\".\nNel 1976 Illich, apparentemente preoccupato per l'afflusso di accademici formali e per la crescente istituzionalizzazione del CIDOC nonch\u00e9 per le pregresse conflittualit\u00e0, decise, con il consenso degli altri membri, di chiuderlo. Molti dei soci hanno poi proseguito la loro attivit\u00e0 di scolarizzazione linguistica a Cuernavaca.\nNel 1977 insegn\u00f2 alla Facolt\u00e0 di Sociologia dell'Universit\u00e0 di Trento dove tenne lezioni e organizz\u00f2 seminari, diventando presto un riferimento per il movimento studentesco.\nDal 1980 Ivan Illich inizi\u00f2 una lunga serie di viaggi, dividendo il proprio tempo tra gli Stati Uniti, il Messico e la Germania. Fu inoltre nominato \"Visiting Professor\" di Filosofia, Scienza, Tecnologia e Societ\u00e0 presso la Penn State e insegn\u00f2 anche all'Universit\u00e0 di Brema.\nNegli ultimi anni fu colpito da una crescita tumorale sul volto che, in conformit\u00e0 con la sua critica alla medicina ufficiale, tent\u00f2, senza successo, di curare con metodi tradizionali. Fumava regolarmente oppio per lenire il dolore. All'inizio della malattia, consult\u00f2 un medico per valutare la possibilit\u00e0 di rimuovere il tumore, ma gli fu detto che con grande probabilit\u00e0 avrebbe perso la facolt\u00e0 di parlare e cos\u00ec convisse come meglio pot\u00e9 con la malattia, da lui definita \"la mia mortalit\u00e0\".\nIl pensiero di Ivan Illich.\nConvivialit\u00e0.\nIvan Illich intende per \"convivialit\u00e0\" il contrario della produttivit\u00e0 industriale. Nel suo saggio scrive:\nIllich ne trae una conseguenza: \nLa societ\u00e0 conviviale.\nSecondo Ivan Illich la crisi planetaria ha le sue radici nel fallimento dell'impresa moderna: cio\u00e8 la sostituzione della macchina all'uomo. In \"La convivialit\u00e0\" egli prova a individuare il limite critico all'interno della millenaria triade uomo, strumento, societ\u00e0 oltre il quale non \u00e8 pi\u00f9 possibile mantenere un equilibrio globale, l'uomo diventa schiavo della macchina e la societ\u00e0 iper-industriale diviene irrispettosa di scale e limiti naturali. Illich scrive che c'\u00e8 un uso della scoperta che conduce alla specializzazione dei compiti, alla istituzionalizzazione dei valori, alla centralizzazione del potere: l'uomo diviene l'accessorio della megamacchina, un ingranaggio della burocrazia. Ma c'\u00e8 un secondo modo di mettere a frutto l'invenzione, che accresce il sapere e il potere di ognuno, consentendo a ognuno di esercitare la propria creativit\u00e0 senza per questo negare lo stesso spazio d'iniziativa e di produttivit\u00e0 agli altri. \u00abSe vogliamo \u2013continua Illich\u2013 poter dire qualcosa sul mondo futuro, disegnare i contorni di una societ\u00e0 a venire che non sia iper-industriale, dobbiamo riconoscere l'esistenza di scale e limiti naturali. Esistono delle soglie che non si possono superare. Infatti, superato il limite, lo strumento da servitore diviene despota. Oltrepassata la soglia, la societ\u00e0 diventa scuola, ospedale, prigione e comincia la grande reclusione.\u00bb\nIllich chiamava societ\u00e0 conviviale una societ\u00e0 in cui lo strumento moderno sia utilizzabile dalla persona integrata con la collettivit\u00e0, e non riservato a un gruppo di specialisti che lo tiene sotto il proprio controllo. Conviviale per Illich \u00e8 la societ\u00e0 in cui prevale la possibilit\u00e0 per ciascuno di usare lo strumento per realizzare le proprie intenzioni.\nL'uomo a cui pensava Illich non era un uomo che vive solo di beni e servizi, ma della libert\u00e0 di modellare gli oggetti che gli stanno attorno, di conformarli al proprio gusto, di servirsene con gli altri e per gli altri. Nei paesi ricchi i carcerati dispongono spesso di beni e servizi in quantit\u00e0 maggiore delle loro famiglie, ma non hanno voce in capitolo riguardo al come le cose sono fatte, n\u00e9 diritto di interloquire sull'uso che se ne fa: degradati al rango di consumatori utenti allo stato puro, sono privi di convivialit\u00e0.\nL'incontro con l'altro e l'amicizia.\nTrascrivendo i ricordi di una \"conversazione a tavola\" con Ivan Illich, Samar Farage, suo amico e collaboratore, parla di un tema fondamentale nella vita, nel pensiero e negli scritti di Ivan Illich: come nutrire e coltivare il terreno per l'amicizia come pure la capacit\u00e0 di confrontarsi l'un l'altro in un mutuo impegno per la verit\u00e0.\nIllich descrisse la sua vita come un pellegrinaggio assieme ad amici. Egli si chiedeva: \u00abCome posso io vivere in un mondo nel quale sono nato, il mondo in cui sperimento sempre pi\u00f9 di essere come racchiuso in una specie di prigione? Come posso essere onesto con tutti quelli che stanno davanti a me? Come posso mantenere uno spazio aperto quando mi trovo in faccia e sotto lo sguardo dell'altro mentre l'altro si scopre di fronte a me e nel mio sguardo?\u00bb\nAlla luce di questi interrogativi la sua critica della modernit\u00e0 e della tecnologia raggiunge una nuova coerenza e chiarezza: il dono e la sorpresa costituiti dall'altro possono solo apparire quando questo spazio \u00e8 aperto. L'immediatezza, l'intimit\u00e0 e la libert\u00e0 dell'incontro con l'altro \u00e8 ostacolata e anche resa impossibile da ci\u00f2 che egli defin\u00ec una volta come strumenti non-conviviali: per esempio dalle scuole che confezionano l'apprendimento e che selezionano la gente; dalle diagnosi che prevengono l'arte di curare e soffrire; dalle professioni che determinano i bisogni dei loro clienti; dagli schermi che separano il \"te\" da \"me\".\nLa critica di Illich delle scuole, delle universit\u00e0 e delle istituzioni fu dunque una critica del loro potere di distruggere la nostra capacit\u00e0 di vivere dignitosamente l'uno con l'altro. Egli contrappose la \"ricerca o scienza per la gente\" condotta nelle universit\u00e0 alla \"scienza della gente\". Tale ricerca, condotta da soli o in piccoli gruppi, ha un'attinenza diretta con chi vi si \u00e8 impegnato. Essa consente la conversazione amichevole e conviviale. Egli la defin\u00ec \"conversazione attorno alla tavola\", poich\u00e9 cosa vi \u00e8 meglio di una tavola per consentire agli ospiti e all'ospitante di sedersi generosamente uno di fronte all'altro in una ricerca comune? La tavola rappresentava per Illich un'occasione per l'incontro di amici impegnati in serie ricerche su temi che hanno un'influenza diretta su come vivere, sull'impegno quotidiano, sulle pratiche \"garbate e gioiose\" nei diversi campi d'intervento sociale. Si trattava di una ricerca filosofica in compagnia di amici che implicava una critica di ogni cosa che rendeva la vita non-filosofica, di ogni cosa che come diceva Illich \u00ab[. . .] castra e sterilizza il cuore e indebolisce le sensibilit\u00e0 etiche\u00bb. L'amicizia per Illich era una pratica permanente che coltivava una credibilit\u00e0 reciproca, il rispetto, l'impegno.\nIl respiro condiviso.\nIl respiro condiviso \u00e8 il titolo di un brano dell'\"Elogio della cospirazione\", in cui Ivan Illich parte dal termine latino \"osculum\", che pu\u00f2 essere tradotto in italiano con bacio, per arrivare a definire la sua idea di pace e comunit\u00e0 come basi della convivenza civile nella citt\u00e0. Illich ricorda che nella liturgia cristiana del I secolo, \"osculum\" assunse una nuova funzione, diventando uno dei due momenti cruciali della celebrazione dell'eucaristia. La \"conspiratio\", il bacio sulla bocca, divenne il gesto liturgico solenne con cui i partecipanti all'azione del culto condividevano il loro respiro o spirito. Esso venne a significare la loro unione nello Spirito Santo, la comunit\u00e0 che prende forma grazie al soffio di Dio. L'altro momento eminente della celebrazione era la \"comestio\", la comunione della carne, l'inclusione del credente nel corpo del Verbo incarnato, ma la \"communio\" era teologicamente collegata alla \"conspiratio\" che la precedeva. \"Conspiratio\" divenne l'espressione somatica pi\u00f9 forte, chiara e inequivocabile che designava il processo non gerarchico di creazione di uno spirito di fraternit\u00e0 in preparazione della cena unificante. Attraverso l'atto di mangiare, i compagni cospiratori venivano trasformati in un noi, un'assemblea, che in greco si dice \"ekklesia\".\nL'autentica idea della pace come ospitalit\u00e0 estesa allo straniero, non pu\u00f2 essere compresa senza fare riferimento alla liturgia cristiana in cui la comunit\u00e0 prende forma attraverso il bacio sulla bocca. Tuttavia secondo Ivan Illich, il riferimento alla \"conspiratio\" \u00e8 imprescindibile non solo per comprendere gli antecedenti storici della pace nella nostra tradizione, ma anche per comprendere la singolarit\u00e0 storica dello spirito, atmosfera o clima di una citt\u00e0. L'idea europea di pace, che \u00e8 sinonimo di inclusione somatica di eguali in una comunit\u00e0, non ha analoghi altrove. La comunit\u00e0 nella nostra tradizione europea non \u00e8 il prodotto di un atto di fondazione autoritario, non \u00e8 un dono della natura o delle sue divinit\u00e0, n\u00e9 il risultato del \"management\", della pianificazione o della progettazione, ma la conseguenza di una cospirazione, un dono reciproco consapevole, somatico e gratuito. Il respiro condiviso \u00e8 la pace, intesa come la comunit\u00e0 che ha inizio da quell'esperienza.\nSecondo Illich la \"conspiratio\" precede la \"conjuratio\", cio\u00e8 quel giuramento solenne davanti a Dio che stava alla base del contratto sociale nelle citt\u00e0 medioevali. Illich sostiene che la citt\u00e0 medioevale dell'Europa centrale fu una configurazione storica radicalmente nuova: la \"conjuratio conspirativa\", che fece della civilt\u00e0 urbana europea qualcosa di affatto distinto rispetto agli stili urbani di altre zone. Essa implicava una peculiare tensione dinamica tra l'atmosfera della \"conspiratio\" e la sua costituzione legale, di tipo contrattuale. Questa \"conjuratio\", che faceva ricorso a Dio come collante del legame sociale verosimilmente serviva ad assicurare stabilit\u00e0 e continuit\u00e0 all'atmosfera generata dalla \"conspiratio\" dei cittadini.\nNella misura in cui viene pensata avente origine nella \"conspiratio\", la citt\u00e0 deve la sua esistenza sociale alla \"pax\", il respiro condiviso in modo egualitario da tutti.\nBisogni, aspettativa e speranza.\nIvan Illich, nel suo saggio \"Bisogni\", scrive: \u00ab [...] quella dei bisogni di base pu\u00f2 essere considerata l'eredit\u00e0 pi\u00f9 insidiosa lasciataci dallo sviluppo.\u00bb.\nSecondo Ivan Illich la creazione dei \"bisogni di base\" ha trasfigurato la natura umana. La trasformazione \u00e8 avvenuta in un paio di secoli. Certamente in questo periodo la radice \u00e8 stata quella del mutamento che si chiamasse alle volte progresso, alle volte sviluppo, alle volte crescita. In questo processo secolare la generazione del secondo dopoguerra \u00e8 stata testimone del passaggio dall'uomo comune all'uomo bisognoso. Oggi, la stragrande maggioranza dei miliardi di persone viventi sul pianeta accetta incondizionatamente la propria condizione umana di dipendenza dai beni e dai servizi, una dipendenza chiamata bisogno. Il movimento storico occidentale, sotto il vessillo dell'evoluzione-progresso-crescita-sviluppo, ha fissato poi quali dovessero essere i bisogni e gli standard di vita dell'umanit\u00e0. Con la creazione delle soglie di povert\u00e0 e degli standard minimi accettabili entro cui le persone dovrebbero vivere, l'umanit\u00e0 poteva ora venire divisa tra chi sta sopra e chi sta sotto uno standard misurabile e in secondo luogo, un nuovo genere di burocrazia veniva insediato per stabilire i criteri di ci\u00f2 che era accettabile e ci\u00f2 che non lo era. Il primo degli strumenti che vennero creati per stabilire questo standard fu chiamato Prodotto Interno Lordo. A partire dal 1970, nel linguaggio pubblico, la povert\u00e0 comincia ad assumere una nuova connotazione, vale a dire quella di soglia economica. Questo fatto ha mutato la natura stessa della povert\u00e0 agli occhi dell'umanit\u00e0. La povert\u00e0 \u00e8 diventata una misura di ci\u00f2 che manca a una persona in termini di beni \"di cui si ha bisogno\" e ancora pi\u00f9 \"di servizi di cui si ha bisogno\". Attraverso la definizione del povero come di colui al quale manca ci\u00f2 che il denaro potrebbe assicurargli per renderlo \"completamente umano\", la povert\u00e0 a New York come in Etiopia, \u00e8 diventata una misura universale astratta del sottoconsumo. Allora, il fenomeno umano non viene pi\u00f9 definito attraverso ci\u00f2 che noi siamo, affrontiamo, possiamo prendere, sogniamo e nemmeno pi\u00f9 attraverso il mito moderno per il quale possiamo lasciarci alle spalle il regno della scarsit\u00e0, ma attraverso la misura di ci\u00f2 che ci manca e quindi, di ci\u00f2 di cui abbiamo bisogno.\nI decenni dello sviluppo possono essere intesi come l'era durante la quale, a costi immensi, \u00e8 stata officiata una cerimonia planetaria per ritualizzare la fine della necessit\u00e0. Scuole, ospedali, aeroporti, istituzioni mentali o correzionali, i \"media\": tutto ci\u00f2 pu\u00f2 essere inteso come reticoli di templi eretti per santificare lo smantellamento delle necessit\u00e0 e la ricostruzione dei desideri sotto forma di bisogni. Ancora dopo l'inizio dell'era industriale, per la maggior parte di coloro che vivevano in una cultura della sussistenza, la vita si basava ancora sul riconoscimento di limiti che non potessero essere trasgrediti. Cosicch\u00e9 per bisogni si intendeva \"necessit\u00e0\". Questi bisogni nel senso di necessit\u00e0 dovevano essere sopportati. Ciascuna cultura era la \"gestalt\" sociale assunta attraverso l'accettazione dei bisogni in un luogo e in una particolare generazione. Ciascuna rappresentava l'espressione storica di una celebrazione unica della vita entro un'arte della sofferenza che rendeva possibile esaltare le necessit\u00e0. Ci\u00f2 che mediava tra desiderio e sofferenza differiva da cultura a cultura. In un'economia morale di sussistenza, l'esistenza dei desideri era data per scontata tanto quanto la certezza che non potessero essere placati. Quando i bisogni compaiono nel moderno dibattito sullo sviluppo, tuttavia, non compaiono n\u00e9 come necessit\u00e0 n\u00e9 come desideri.\n\"Sviluppo\" \u00e8 una parola che vale una promessa, una garanzia offerta per spezzare la legge della necessit\u00e0 usando i nuovi poteri della scienza, della tecnologia e della politica. Sotto l'influsso di questa promessa anche i desideri hanno mutato il proprio \"status\". La speranza di compiere il bene \u00e8 stata rimpiazzata dall'aspettativa della definizione e soddisfazione dei bisogni. Le aspettative fanno riferimento a un \"non ancora\" diverso da quello delle speranze. C'\u00e8 differenza, dice Illich, tra aspettativa e speranza. La speranza indica una fede ottimistica nella bont\u00e0 della natura, mentre l'aspettativa, nel senso in cui Illich utilizza questo termine, \u00e8 contare sui risultati programmati e controllati dall'uomo. La speranza concentra il desiderio su una persona dalla quale attendiamo un dono. L'aspettativa attende soddisfazione da un processo prevedibile. Il quale produrr\u00e0 ci\u00f2 che \u00e8 nostro diritto pretendere. \u00abLa speranza nasce dalla necessit\u00e0 che nutre il desiderio. La speranza si orienta verso l'imprevedibile, l'inaspettato, il sorprendente. Le aspettative nascono dai bisogni nutriti dalla promessa di sviluppo e si orientano verso le rivendicazioni e i diritti d'accesso, le richieste. La speranza si appella alla discrezionalit\u00e0 di un altro da s\u00e9 personale, sia esso umano o divino. Le aspettative si fondano sul funzionamento di sistemi impersonali che distribuiscono cibo, cure sanitarie, istruzione, sicurezza e altro.\u00bb.\nIn \"Descolarizzare la societ\u00e0\" Ivan Illich, nel capitolo \u00abRinascita dell'uomo epimeteico\u00bb riprende il mito di Pandora per spiegarci l'affievolirsi della speranza e il sorgere delle aspettative nell'orizzonte umano. \u00abLa Pandora originaria, 'colei che dona tutto', era una dea della terra nella Grecia patriarcale della preistoria. Essa fece scappare tutti i mali dal suo vaso, ma chiuse il coperchio prima che potesse fuggirne anche la speranza. La storia dell'uomo moderno comincia con la degradazione del mito di Pandora e termina con lo scrigno che si chiude da solo. \u00c8 la storia dello sforzo prometeico per creare istituzioni che blocchino l'azione dei mali scatenati. \u00c8 la storia dell'affievolirsi della speranza e del sorgere delle aspettative\u00bb.\n\u00abLa sopravvivenza della specie umana \u2013conclude Illich\u2013 dipende dalla riscoperta della speranza come forza sociale.\u00bb"}
{"id": "110662", "revid": "834", "url": "https://it.wikipedia.org/wiki?curid=110662", "title": "George-Francis Servoz-Gavin", "text": ""}
{"id": "110665", "revid": "6923", "url": "https://it.wikipedia.org/wiki?curid=110665", "title": "Radicale doppio", "text": "Si definisce radicale quadratico doppio ogni espressione della forma:\noppure\nI radicali doppi si trovano nelle formule risolutive delle equazioni di terzo e quarto grado, anche se furono studiati gi\u00e0 da Euclide nel X Libro dei suoi \"Elementi\".\nPropriet\u00e0.\nTalvolta \u00e8 possibile trasformare un radicale doppio in una somma di due radicali. Si consideri per esempio la prima forma: ci si propone di trovare due numeri formula_3 e formula_4 tali che:\nElevando al quadrato entrambi i membri si ottiene:\nQuest'uguaglianza \u00e8 sicuramente verificata se si pone:\ncio\u00e8:\nLe soluzioni di questo sistema simmetrico sono le radici dell'equazione quadratica\nRisolvendo quest'equazione si ottiene\ne quindi:\nSi ottiene cos\u00ec l'identit\u00e0 cercata:\nAnalogamente si pu\u00f2 ottenere:\nD'altronde \u00e8 facile verificare che queste identit\u00e0 sono realmente verificate (a patto che formula_14, formula_15 ed formula_16 siano positivi).\nSi noti come il secondo membro sia in generale una somma di radicali doppi, perci\u00f2 l'identit\u00e0 \u00e8 effettivamente utile solo se formula_16 \u00e8 un quadrato perfetto. Ad esempio:\ne, semplificando e razionalizzando, si ottiene:\nInvece il radicale doppio formula_20 non si pu\u00f2 semplificare, dal momento che formula_21 non \u00e8 un quadrato perfetto.\nEsempio \"quadrato perfetto razionale\". Considerando che formula_22, formula_23 e formula_24, si ha:\nRamanujan scopr\u00ec che\nad esempio\nha soluzione 3 che si ottiene ponendo \"x\" = 2, \"n\" = 1, e \"a\" = 0.\nEsempi.\nPer calcolare un radicale quadratico doppio, quando \u00e8 possibile, \u00e8 conveniente in termini di tempo e chiarezza trasformare il radicando in una potenza ad esponente pari:\nLa formula pu\u00f2 essere usata per dimostrare che\nEcco come si procede:\nadesso applicando la formula:\nequivalente a"}
{"id": "110666", "revid": "1573940", "url": "https://it.wikipedia.org/wiki?curid=110666", "title": "Physalia physalis", "text": "La caravella portoghese (Physalia physalis ) \u00e8 un celenterato marino, una delle due specie del genere \"Physalia\" insieme a \"Physalia utriculus\". Per il suo aspetto viene spesso scambiata per una medusa, ma \u00e8 in realt\u00e0 un sifonoforo. Non si tratta cio\u00e8 di un singolo organismo pluricellulare, ma dell'aggregazione di individui specializzati di quattro tipi diversi, chiamati zooidi, collegati e fisiologicamente integrati tra loro al punto da essere reciprocamente dipendenti per la sopravvivenza. \u00c8 dotata di tentacoli capaci di punture molto dolorose e pericolose per l'uomo.\nEtimologia.\nIl nome \"caravella portoghese\" deriverebbe dall'aspetto dell'individuo galleggiante, che ricorderebbe appunto una caravella a vele spiegate.\nDescrizione.\nLa caravella portoghese \u00e8 composta da quattro tipi di polipi. Il primo, chiamato pneumatoforo o pi\u00f9 comunemente \"vela\", \u00e8 una sacca galleggiante colma di gas, che consente all'animale di galleggiare. \u00c8 lunga tra i 9 e i 30\u00a0cm, alta fino a 15\u00a0cm, prevalentemente trasparente con tinte blu, viola, rosa o malva. L'individuo \u00e8 capace di generare autonomamente o prelevare dall'atmosfera i gas di cui necessita: tale miscela \u00e8 solitamente composta per il 14% da monossido di carbonio mentre per il resto da azoto, ossigeno e argon nonch\u00e9 tracce di biossido di carbonio; questo gas pu\u00f2 essere espulso da un orifizio con sfintere che si trova all'estremit\u00e0 della pneumatofora. Ha inoltre propriet\u00e0 aerodinamiche che apparentemente pu\u00f2 modificare contraendo la cresta. Galleggia sospinta dal vento a un'angolazione dipendente dalla curvatura della parte emersa e dalla resistenza della parte sommersa. Al di sotto di essa si trovano i tentacoli, lunghi fino a 50 metri (sebbene la loro lunghezza media si aggiri intorno ai 10 metri), fortemente urticanti e costituiti da individui dattilozoidi, incaricati di ricercare e catturare le prede e di dirigerle verso gli individui gastrozoidi, che si occupano della loro digestione. Della riproduzione si occupano invece gli individui gonozoidi.\nBiologia.\nModalit\u00e0 di spostamento.\nLa Caravella portoghese si sposta mediamente di 20 metri al minuto e, in caso di vento favorevole, percorre tra i 15 e i 28 km al giorno. Essa non si sposta solamente grazie alla spinta del vento, ma pu\u00f2 \"navigare di bolina\" come le barche a vela, e muoversi controvento.\nIn caso di aggressione dalla superficie, la \"vela\", che \u00e8 anche dotata di una sorta di sifone, pu\u00f2 sgonfiarsi a piacimento e quindi immergersi per brevi periodi per sfuggire al predatore.\nAlimentazione.\nLa caravella portoghese \u00e8 un carnivoro: cattura e paralizza le sue prede, solitamente piccoli pesci e organismi marini, nonch\u00e9 plancton, utilizzando i suoi tentacoli velenosi che si agitano nell'acqua; intervengono quindi i polipi gastrozoidi, che sono la parte \"digerente\" dell'animale, i quali reagiscono con rapidit\u00e0 alla presenza di nutrimento e si aggrovigliano fino a raggiungerlo e ad agganciarlo; digeriscono quindi il nutrimento secernendo enzimi in grado di scomporre le proteine, i carboidrati e i lipidi.\nVeleno.\nGli oltre dieci tipi di veleno di cui sono colme le nematocisti nei tentacoli della caravella portoghese sono in grado di paralizzare e uccidere rapidamente piccoli pesci e una variet\u00e0 di altre prede di piccole dimensioni. Ciascun tipo di veleno \u00e8 caratterizzato da un suo colore e per alcuni non sono ancora conosciuti rimedi. I tentacoli staccati ed in genere gli esemplari morti rimangono ugualmente pericolosi per ore se non giorni dall'avvenuto distacco o morte.\nQuesta specie \u00e8 responsabile ogni anno di oltre 10.000 punture sull'uomo in Australia, particolarmente sulla costa orientale, meno frequentemente nella costa meridionale e occidentale.\nLe punture causano solitamente forte dolore nell'uomo, lasciando ferite simili a frustate, vere e proprie piaghe arrossate che durano normalmente due o tre giorni, mentre il dolore solitamente scompare dopo un'ora. Pi\u00f9 raramente gli effetti avversi possono aggravarsi: shock anafilattico, febbre e interferenze con le funzioni cardiache e polmonari sono possibili, fino alla morte, seppure ci\u00f2 accada raramente. Dopo una puntura potrebbero rendersi necessarie cure mediche, specialmente se il dolore rimane intenso, se c'\u00e8 una reazione estrema, se l'esantema peggiora, se si scatena un malessere diffuso o una striscia arrossata si sviluppa tra i linfonodi e la puntura, o se entrambe le aree diventano rosse e morbide. Diversi trial clinici, per quanto riguarda le misure immediate, consigliano di immergere la parte urticata in acqua ad una temperatura di 45\u00b0 per 20 minuti.\nSpecie immuni al veleno e loro comportamento.\nUn piccolo pesce, \"Nomeus gronovii\" (noto come \"derivante delle caravelle\" o \"pesce pastore\"), \u00e8 parzialmente immune al veleno delle nematocisti e pu\u00f2 vivere tra i tentacoli. Sembra che eviti i tentacoli pi\u00f9 grandi e si cibi di quelli pi\u00f9 piccoli vicini allo pneumatoforo. In mezzo ai tentacoli, oltre a questa specie, ne vengono spesso rilevate altre, come il pesce pagliaccio o il carangide \"Carangoides bartholomaei\". In particolare il primo, similmente a quanto accade con le anemoni di mare, si aggira illeso tra i tentacoli, probabilmente grazie al suo muco protettivo, capace di bloccare le nematocisti.\nTutti questi pesci, rifugiandosi tra i tentacoli velenosi, si riparano dai propri predatori, mentre per la caravella la loro presenza attira altri organismi di cui cibarsi.\nI polpi del genere \"Tremoctopus\" sono immuni al veleno della \"Physalia physalis\" e sono noti per strapparne i tentacoli e usarli a scopo difensivo.\nLa tartaruga comune \"Caretta caretta\" si ciba della caravella portoghese abitualmente. La pelle della tartaruga \u00e8 infatti troppo spessa perch\u00e9 le punture riescano a penetrarla. Anche i molluschi \"Glaucus atlanticus\" e \"Janthina janthina\" si cibano della caravella.\nDistribuzione e habitat.\nLa caravella portoghese \u00e8 una specie oceanica che vive al largo, molto comune nelle fasce subtropicali e tropicali degli oceani Atlantico, Indiano e Pacifico, ma capace di sopravvivere a nord fino alle latitudini della Baia di Fundy e delle isole Ebridi. \u00c8 presente ma non comune nel mar Mediterraneo occidentale, dove gli avvistamenti sembrano aumentare di anno in anno ad esempio in Spagna (Murcia) e in Sicilia.\nVive esclusivamente sulla superficie dell'oceano, mantenendo il galleggiamento grazie allo \"pneumatoforo\", il caratteristico sacchetto trasparente colmo di gas, mentre il resto rimane sommerso sotto di esso. Non avendo organi deputati alla locomozione, la caravella si muove sfruttando la combinazione tra venti, correnti e maree.\nForti venti possono spingerle ad avvicinarsi alla costa, in alcuni casi portandole anche a spiaggiare. Raramente si rinviene un esemplare solitario: nella maggior parte dei casi, infatti, al ritrovamento di uno consegue l'avvistamento di altri nelle vicinanze. La reazione al loro ritrovamento sotto costa differisce notevolmente da una parte all'altra del mondo. Data la pericolosit\u00e0 delle sue punture, spesso il rinvenimento pu\u00f2 portare alla chiusura totale delle spiagge coinvolte.\nTassonomia.\n\"Physalia utriculus\" \u00e8 un'altra specie del genus \"Physalia\" contemplata da NCBI, ma non da WoRMS e ITIS. La supposta distinzione fra le due specie risiederebbe nella loro distribuzione: la \"P. physalis\" nell'oceano Atlantico e la \"P. utriculus\" nell'Indo-Pacifico.\nTrattamento delle punture.\nLe punture di una caravella portoghese, anche se raramente, possono essere letali per l'uomo. Essendo spesso scambiata per una medusa, si adoperano talvolta rimedi inappropriati: la composizione del veleno differisce infatti da quello delle meduse vere e proprie. I trattamenti appropriati possono essere elencati come segue:\nNon \u00e8 per il momento consigliato l'utilizzo dell'aceto in quanto l'utilizzo di quest'ultimo pare facilitare la penetrazione delle tossine e peggiora i sintomi delle punture, ma recenti studi affermano il contrario. \u00c8 stato anche confermato il pericolo di emorragie tramite le punture di specie pi\u00f9 piccole."}
{"id": "110668", "revid": "1226", "url": "https://it.wikipedia.org/wiki?curid=110668", "title": "Pierluigi Nervi", "text": ""}
{"id": "110669", "revid": "2179843", "url": "https://it.wikipedia.org/wiki?curid=110669", "title": "Kryptonite", "text": "La Kryptonite \u00e8 un minerale immaginario presente nell'Universo DC derivante dall'esplosione di Krypton, il pianeta natale di Superman e di Supergirl, per il quale pu\u00f2 essere fatale o nocivo: assieme alla magia, infatti, costituisce l'unica debolezza dell'Uomo d'acciaio e della ragazza d'acciaio.\nGrazie alla grande notoriet\u00e0 di Superman e dell'effetto che gli fa il minerale, la kryptonite viene a volte utilizzata come metafora nel parlare comune, analogamente al tallone di Achille, per indicare il punto debole di qualcuno.\nDescrizione.\nIl termine \"kryptonite\" copre una grande variet\u00e0 di forme del minerale ma si riferisce di solito alla sua forma pi\u00f9 comune, la kryptonite verde. Generalmente si trova in forma di roccia o metallo scintillante di colore verde, ma anche alcune forme di cristalli sono apparse insieme ad altre varianti di colori diversi, come la kryptonite rossa.\nDi seguito sono elencati i pi\u00f9 famosi tipi di kryptonite: \nStoria.\nVersioni originali.\nNel 1940 Jerry Siegel scrisse una storia, rimasta inedita, in cui compariva un meteorite residuo di Krypton chiamato \"K-Metal\" (traduzione non ufficiale: Metallo K). Questa sostanza toglieva le sue straordinarie facolt\u00e0 a Superman e donava superpoteri ai terrestri.\nOriginalmente, l'universo DC era pieno di una grande variet\u00e0 di minerali chiamati collettivamente kryptonite. La variet\u00e0 pi\u00f9 comunemente descritta \u00e8 la verde, nonostante fosse colorata di rosso nella sua prima apparizione in \"Superman\" (Vol. 1) n. 61 (novembre/dicembre 1949). In \"Adventure Comics\" n. 171 (dicembre 1951) la kryptonite che intrappola Superboy era di colore viola, ma aveva esattamente gli stessi effetti della normale versione verde. Altre variet\u00e0 di kryptonite iniziarono a comparire frequentemente nei fumetti dei tardi anni cinquanta, raggiungendo un picco di apparizioni nelle storie di Superman degli anni sessanta.\nIl primo incontro di Superman con la kryptonite non avvenne nei suoi fumetti. Il minerale fu in realt\u00e0 introdotto nel 1943 nella serie di Superman che trasmetteva la radio americana, sia come spunto per una puntata che s'addentrasse nelle origini del personaggio sia per permettere all'interprete di Superman, Bud Collyer, di prendersi un po' di riposo. L'episodio in cui apparve per la prima volta esiste oggi solo come una sceneggiatura, ma la sostanza fu rappresentata in almeno una delle principali sottotrame durante il corso del programma. Fu solo nel 1949 che gli sceneggiatori di fumetti la inserirono nelle proprie storie, sia come interessante espediente sia come debolezza per Superman.\nLa quantit\u00e0 di kryptonite che sembra cadere sulla Terra nelle storie della \"Silver Age\" \u00e8 troppo grande per essere stata dispersa dall'esplosione di un pianeta di ragionevole grandezza. La spiegazione pi\u00f9 comune nei fumetti per questa anomalia \u00e8 che la kryptonite non \u00e8 stata dispersa nello spazio, ma piuttosto che essa, insieme con altri materiali provenienti da Krypton, sia stata portata sulla Terra dalla curvatura cosmica sperimentale che ha portato Superman sul nostro pianeta. Una spiegazione simile \u00e8 stata usata anche nella serie televisiva degli anni novanta \"Le avventure di Superman\" e nella serie TV del primo decennio del XXI secolo \"Smallville\".\n\u00c8 possibile creare artificialmente la kryptonite verde, come ha fatto in diverse occasioni il genio del male Lex Luthor. Tuttavia raramente ha avuto bisogno di farlo, poich\u00e9 la kryptonite era cos\u00ec abbondante che molti comuni criminali potevano procurarsene un campione come precauzione contro le interferenze dell'Uomo d'Acciaio. In una storia del 1971, tutta la kryptonite conosciuta sulla Terra viene trasformata in ferro, ma essa poteva ancora essere riprodotta sinteticamente con una variet\u00e0 di mezzi, conosciuti o meno, e altro materiale proveniente dalla distruzione di Krypton continuava a cadere dallo spazio. La storia ebbe l'effetto, e probabilmente era questo il suo scopo primario, di ridurre l'uso della kryptonite nelle storie di Superman.\nLa kryptonite emette una radiazione che ha un effetto avverso sui nativi di Krypton come Superman, nonostante diverse variet\u00e0 del minerale provochino effetti differenti. Si credette per molto tempo che le radiazioni della kryptonite fossero innocue per tutti quelli che non sono kryptoniani, ma sono stati riportati incidenti occasionali in cui ha avuto effetti sugli umani.\nVersioni moderne.\nDopo la serie del 1985 \"Crisi sulle Terre infinite\" e la successiva revisione del mito di Superman dello scrittore John Byrne del 1986, lo stato della kryptonite fu cambiato notevolmente. Nell'universo post-\"Crisis\", solo una forma di kryptonite si poteva trovare naturalmente: la variet\u00e0 verde. Come rivelato nella mini-serie \"Il mondo di Krypton\" essa si form\u00f2 in seguito all'uso di una terribile arma al tempo di un'antica guerra kryptoniana. Le reazioni a catena che ne conseguirono causarono il fondersi degli elementi chimici presenti su Krypton in un composto radioattivo: la kryptonite, appunto. Con il passare dei millenni, le radiazioni di questo minerale iniziarono ad uccidere i kryptoniani e la sostanza divenne conosciuta come la \"piaga verde\". Questo probabilmente destabilizz\u00f2 il nucleo del pianeta, che port\u00f2 alla distruzione di Krypton.\nInizialmente la kryptonite era molto pi\u00f9 rara nell'universo post-Crisis, poich\u00e9 l'unico campione conosciuto era un pezzetto minuscolo che si era incastrato nella coda dell'incubatrice di Kal-El quando fu lanciata dal pianeta Krypton mentre esplodeva. Questo unico campione fu preso da un'agenzia governativa che rub\u00f2 la matrice. Poich\u00e9 pezzi di questo campione furono distribuiti per le analisi, molti finirono nelle mani di varie organizzazioni criminali e di supercriminali. Per molti anni l'unico modo in cui un personaggio poteva avere accesso alla kryptonite nell'universo DC era avere un pezzo di questo campione originale, o prenderla in qualche modo dai resti di Krypton. Tuttavia, questa situazione \u00e8 cambiata recentemente con l'apparizione della nuova Supergirl nella serie \"Superman/Batman\"; l'arrivo della sua navicella spaziale fu accompagnato dalla caduta di molte tonnellate di kryptonite nella baia di Gotham.\nUna variet\u00e0 di tipi di kryptonite simile a quella pre-Crisis apparve nel \"Pocket Universe\" creato dal nemico della Legione dei Supereroi, \"Time Trapper\". Superman, visitando il \"Pocket Universe\", us\u00f2 la kryptonite nativa di questo universo, la variet\u00e0 dorata (scopr\u00ec di esservi immune) per togliere i poteri al Generale Zod e ad altri criminali della Zona Fantasma che avevano distrutto la vita in altri mondi.\nDue storie post-Crisis hanno raccontato di tipi di kryptonite creati artificialmente. Il primo tipo era una specie di kryptonite non radioattiva che sembr\u00f2 privare Superman dei propri poteri (nonostante la fonte fosse in realt\u00e0 la magia di Mister Mxyzptlk) nella storia \"Krisis of the Krimson Kryptonite\".\nLa seconda, nella storia della Justice League, \"La Torre di Babele\", fu creata da Batman al fine di fermare Superman senza ucciderlo, se questo si fosse mostrato necessario. Fu rubata da Ra's al Ghul, che la us\u00f2 immediatamente. Essa \u00e8 un isotopo relativamente stabile di kryptonite, che, come la sua versione pre-\"Crisis\", disturba le cellule kryptoniane in un modo imprevedibile. Nella storia rese trasparente la pelle di Superman, sovraccaricando le sue \"batterie solari\". La kryptonite creata da Batman si dimostr\u00f2 quindi estremamente efficiente, tanto che stava per portare quasi alla morte Superman.\nNegli anni novanta, la Jewel Kryptonite, una variet\u00e0 in gemme proveniente dal Monte Jewel su Krypton, riapparve nella moderna continuity DC nella serie speciale \"The Silver Age\".\nPi\u00f9 tardi, nel fumetto \"Superman/Batman\", una grande quantit\u00e0 di kryptonite di varie tinte, simili alle variet\u00e0 pre-Crisi, fu trovata sulla Terra, e la maggior parte fu presa e conservata dalla Justice League (ne prese degli esemplari Batman durante una sua missione marina) e dalla Justice Society; quali effetti queste variet\u00e0 di kryptonite avranno nelle storie future di Superman rimane incerto. Nella medesima testata fumettistica, constatiamo che Batman ha, in una zona nascosta della Batcaverna, una collezione di svariati tipi di kryptonite, tra cui quella oro, in grado di far perdere per sempre i poteri ai kryptoniani.\nLa \"scienza\" dietro la kryptonite.\nIn alcuni albi \u00e8 stato spiegato il meccanismo attraverso il quale la kryptonite danneggia Superman: dal momento che quest'ultimo funziona come una sorta di batteria fotovoltaica (il suo metabolismo assorbe infatti le radiazioni emesse dalle stelle gialle come il Sole), la radioattivit\u00e0 della kryptonite probabilmente interferisce con questo processo facendo dunque perdere alle cellule di Kal-El la loro energia in modo piuttosto doloroso. Un'esposizione particolarmente prolungata o intensa pu\u00f2 risultare addirittura fatale.\nNel fumetto, in seguito alla Crisi sulle Terre infinite, un'esposizione prolungata alla kryptonite pu\u00f2 avere sugli umani gli stessi effetti che hanno i comuni materiali radioattivi, incluso il cancro: Lex Luthor scopr\u00ec accidentalmente questo effetto dopo essersi procurato uno speciale anello con incastonata una gemma di kryptonite per proteggersi da Superman. A causa del cancro il magnate perse prima la mano su cui portava l'anello e fu poi costretto a far trapiantare il suo cervello in un suo clone, dopo che la malattia aveva ormai invaso completamente il suo corpo originale.\nNella tavola periodica degli elementi la Kryptonite potrebbe risiedere in un'ipotetica zona di stabilit\u00e0 molto oltre gli elementi instabili finora conosciuti, attorno al numero atomico 150. In base a questa teoria la trasmutazione della kryptonite terrestre potrebbe spiegarsi con l'accelerazione del suo naturale decadimento atomico. Le diverse forme della kryptonite potrebbero dunque rappresentare delle molteplici forme allotropiche, degli isotopi della kryptonite verde o una variazione nella composizione dovuta a particelle sconosciute. \nNella normale nomenclatura chimica il suffisso \"-ite\" indica un composto chimico e da ci\u00f2 si potrebbe ricavare che la kryptonite \u00e8 in realt\u00e0 appunto un composto piuttosto che un singolo elemento. Sebbene nei fumetti questo problema sia di solito trascurato, esiste una fonte non ufficiale che definisce la kryptonite come \"il minerale pi\u00f9 comune del super-attinide Kryptonio, un elemento transuranico insolitamente stabile che si suppone abbia numero atomico 126\". Il tempo di dimezzamento del Kryptonio \u00e8 attestato attorno ai 250.000 anni.\nUna teoria sulla natura del suffisso \"-ite\" si riferisce all'astronomia: si definisce meteoroide una roccia che galleggia nello spazio profondo e meteor\"ite\" \u00e8 il nome della roccia che giace sul terreno dopo la caduta. Il suffisso \"-ite\" potrebbe essere quindi riferito ai frammenti del pianeta Krypton caduti sulla Terra.\nIl suddetto numero atomico \u00e8 avallato anche da un episodio della prima stagione di \"Lois &amp; Clark - Le nuove avventure di Superman\" intitolato \"Ritorno a casa\" in cui si afferma che la kryptonite \u00e8 il \"126\u00ba elemento della tavola periodica\" e che \"emette una radiazione di banda estremamente alta che sembra non avere effetti sugli umani\". La sostanza in s\u00e9 stessa non ebbe una definizione formale fino alla fine dell'episodio, dove il suggerimento di Lois Lane di chiamare la sostanza \"Kryptonio\" viene scartato in favore della proposta di Clark Kent di chiamarla \"Kryptonite\" per il fatto che si presentava sotto forma di meteoriti. Il numero atomico 126 \u00e8 l'ipotetico Ekaplutonio, il pi\u00f9 stabile degli elementi nel gruppo di stabilit\u00e0.\nNel film \"Superman Returns\" viene rinvenuto un frammento di kryptonite ad Addis Abeba: Lex Luthor lo ruba da un museo di Metropolis e lo usa nell'intento di creare un nuovo ammasso roccioso di kryptonite. Durante l'estrazione la roccia sembra incorporare un quantitativo consistente di kryptonite verde. Il nome scientifico della roccia viene mostrato sul contenitore ed \u00e8 \"Idrossido Silicato di Sodio Litio Boro con Fluoruro\": essendo il vetro in borosilicato comunemente cristallino e verdastro, potrebbe essere un surrogato umano della kryptonite; in alternativa, non essendo nominato nessun elemento sconosciuto, si potrebbe supporre che con questo silicato si formi la kryptonite verde.\nNel 2006 \u00e8 stato ritrovato in Serbia un minerale con una composizione quasi identica a quella della kryptonite descritta in \"Superman Returns\" che \u00e8 stato chiamato jadarite. Il suo aspetto e le sue caratteristiche sono in realt\u00e0 molto diverse dalla sostanza immaginaria: il reperto \u00e8 infatti \u00abbiancastro, terroso, non emette radiazioni ed \u00e8 assolutamente innocuo\u00bb.\nForme della kryptonite.\nVariet\u00e0.\nLe varie forme conosciute di kryptonite nei fumetti sono:\nFalsi.\nNei fumetti ci sono alcune variet\u00e0 di kryptonite che si sono rivelati dei falsi:"}
{"id": "110670", "revid": "107973", "url": "https://it.wikipedia.org/wiki?curid=110670", "title": "Kriptonite", "text": ""}
{"id": "110671", "revid": "37401", "url": "https://it.wikipedia.org/wiki?curid=110671", "title": "Don Giovanni in Sicilia (romanzo)", "text": "Don Giovanni in Sicilia \u00e8 un romanzo scritto da Vitaliano Brancati e pubblicato per la prima volta nel 1941 da Rizzoli, seguito da cinque racconti: \"Rumori\", \"Una serata indimenticabile\", \"Pipe e bastoni\", \"La vecchia stampa\", \"Il bacio\". Nel 1942 fu ripubblicato da Bompiani con l'aggiunta de \"I due mondani\" e \" Nemici\". Sempre da Bompiani esso rivide la luce nel 1952 con sei disegni fuori testo di Amerigo Bartoli.\nNel 1967, Alberto Lattuada ne trasse un film omonimo con Lando Buzzanca e Katia Moguy.\nTrama.\nIl libro \u00e8 suddiviso in quattordici capitoli e la vicenda si svolge nel 1939 a Catania, una citt\u00e0 dove, come scrive l'autore, \u00abi discorsi sulle donne davano un maggior piacere che le donne stesse\u00bb.\nGiovanni Percolla, il protagonista, ha quarant'anni e fino \u00abai trentasei anni non aveva baciato una signorina perbene\u00bb. Egli vive con le tre sorelle e ha trascorso nell'adolescenza le sere, nascosto con gli amici, a spiare \u00abnel buio di certe stradicciuole\u00bb l'aprirsi di \u00abcerte porte compiacenti\u00bb. In seguito ha avuto il suo primo rapporto \u00abrapido, insipido e confuso\u00bb con una donna qualsiasi, e da quel momento la sua vita si \u00e8 riempita \u00abdi cameriere d'albergo e di donne facili\u00bb.\nNel 1927, spinto dall'esigenza di conoscere meglio le donne, si reca a Roma con i suoi due inseparabili amici. Il soggiorno nella capitale si risolve in un frenetico correre da un capo all'altro della citt\u00e0 dietro a qualche donna che sembrava avesse posato su di loro lo sguardo, ma ogni volta l'avventura si dimostra illusoria e i tre catanesi \u00absi sentivano traditi e abbandonati\u00bb.\nVengono richiamati a Catania dai parenti e dagli amici ed essi, nel ritornare, progettano mete pi\u00f9 promettenti come Viareggio, Riccione, Cortina, luoghi dei quali hanno sentito che promettono sicure ficcate.\nGiovanni ha un'occupazione nel negozio di tessuti di uno zio, ma egli non lavora affatto e preferisce poltrire a letto fino a tardi e godersi lunghe sieste, assistito dalle tre sorelle devote e premurose.\nMa succede che Maria Antonietta, dei marchesi di Marconella, un giorno gli rivolge lo sguardo e Giovanni, dopo aver verificato con gli amici che la \"taliata\" di Ninetta fosse proprio indirizzata a lui, rimane estasiato e inizia a cambiare le sue abitudini.\nGiovanni lascia la casa delle sorelle e va ad abitare in un villino fuori citt\u00e0 assumendo un cameriere. Innamorato di Ninetta, approfitta delle occasioni che gli creano gli amici per incontrarla ma, troppo impacciato, non riesce a dichiararsi. Sar\u00e0 la stessa Ninetta a prendere l'iniziativa.\nI due si fidanzano e si sposano. Il giorno delle nozze accadono molti contrattempi: c'\u00e8 un forte scirocco che quasi acceca un paggetto; un'invitata, segretamente innamorata di Giovanni, piange convulsamente; il sacerdote che celebra le nozze fa una minacciosa predica e voci sconosciute insinuano che le sue capacit\u00e0 amatorie siano insufficienti.\nIl viaggio di nozze ripercorre le tappe fatte con gli amici e alla fine i due sposi si stabiliscono a Milano. A Milano, Giovanni si impiega in una ditta di tessuti e si converte alla vita attiva concedendosi pochi minuti di riposo durante il giorno, e poche ore durante la notte.\nIntanto, nei salotti milanesi, molte signore, vista la fama di \"gallo siciliano\", lo corteggiano. Giovanni ha qualche avventura che lo lascia stremato e nel frattempo Ninetta rimane incinta.\nIn seguito al desiderio espresso da Ninetta di fare un viaggio in Sicilia, i due sposi ritornano a Catania dove le sorelle, nel vederlo, scoppiano in lacrime trovandolo \u00abassai malandato\u00bb.\nDopo un abbondante pasto, come ai vecchi tempi, Giovanni vuole riprovare il piacere di fare la siesta nella sua camera da scapolo e, appena sotto le coperte, risorge l'antica sua natura: \u00abTutto il corpo gli s'intiepid\u00ec, e fin dai calcagni, che a Milano s'era tirato dietro come pezzi di ghiaccio, gli sal\u00ec alla testa un'onda di sangue calda e mormorante. Rivide le signore lombarde; ma al paragone di come le aveva viste, sembrava che proprio allora fossero ricordi dilavati, e invece ora erano donne vere. E che donne! [..] Il bisogno di raccontare gli formicol\u00f2 nella lingua: desiderava che Muscar\u00e0 e Scannapieco gli sedessero, come ai bei tempi, vicino al capezzale\u00bb.\nPer gustare il se stesso ritrovato Giovanni, per tutto il tempo del soggiorno a Catania, rimarr\u00e0 a dormire nella sua casa senza la moglie."}
{"id": "110672", "revid": "83531", "url": "https://it.wikipedia.org/wiki?curid=110672", "title": "Tavola", "text": ""}
{"id": "110673", "revid": "9", "url": "https://it.wikipedia.org/wiki?curid=110673", "title": "Ulaanbaatar", "text": ""}
{"id": "110674", "revid": "1632387", "url": "https://it.wikipedia.org/wiki?curid=110674", "title": "Marcha Real", "text": "La Marcha Real (in italiano: \"Marcia reale\"), nota anche come Marcha de Granaderos o Marcha Granadera, \u00e8 l'inno nazionale della Spagna.\n\u00c8 uno dei rari casi di inno nazionale senza un testo ufficiale: deriva dal fatto che in passato ogni re modificava il testo.\nStoria.\nSi tratta di uno degli inni pi\u00f9 antichi d'Europa. Viene menzionato per la prima volta nel 1761 nel \"Libro de Ordenanza de los toques militares de la Infanter\u00eda Espa\u00f1ola\" di Manuel de Espinosa. In questo documento \u00e8 riportata la partitura con il titolo di \"Marcha Granadera\" o \"Marcha de Granaderos\" ma l'autore \u00e8 sconosciuto.\nLo scrittore Hugo Kehrer sostiene che questa opera sia stata composta da Federico il Grande di Prussia ma non cita fonti a sostegno delle sue affermazioni. Tuttavia la storiografia spagnola \u00e8 concorde nell'affermare che il brano fu donato al Re di Spagna da Federico Guglielmo di Prussia a Berlino, dove il re era stato invitato per un matrimonio reale. Federico era allora il principe ereditario e gi\u00e0 si era fatto notare come compositore di buon livello nonch\u00e9 ottimo flautista. Una cosa per\u00f2 \u00e8 certa: il brano veniva dalla Prussia, perci\u00f2 comunque il suo autore era tedesco. L'inno spagnolo cos\u00ec \u00e8 il primo inno al mondo opera di un compositore straniero, ed \u00e8 pure il primo inno al mondo a presentare le caratteristiche della \"marcia\", inaugurando questo nuovo tipo di inno, che poi, con il passare del tempo, oggi \u00e8 il tipo di inno pi\u00f9 diffuso nel mondo. Alcuni storici sottolineano anche le similitudini tra la \"Marcha Real\" ed alcune arie militari dell'epoca di Carlo V.\nNel 1770 il re Carlo III dichiar\u00f2 la \"Marcha de Granaderos\" marcia d'onore formalizzando quindi l'usanza di utilizzarla nelle occasioni solenni. \u00c8 stata eletta quindi ad inno nazionale senza nessuna disposizione scritta. \nDopo la Rivoluzione gloriosa del settembre del 1868, il generale Prim indisse un concorso nazionale per creare un inno ufficiale ma non si present\u00f2 nessuno e quindi si continu\u00f2 ad utilizzare come inno la \"Marcha de Granaderos\".\nLa Marcha Real \u00e8 stato l'inno nazionale dal XVIII secolo, con eccezione del periodo democratico della Seconda Repubblica Spagnola (1931\u20131939), in cui venne adottato l\"'Himno de Riego\".\nIl futuro dittatore Francisco Franco nel 1937 lo adotta nelle zone occupate dai nazionalisti durante la Guerra Civile e in seguito, portato a termine la conquista del paese e la sconfitta del Fronte Popolare, lo fa adottare nuovamente come inno nazionale (Bollettino ufficiale spagnolo, 17 luglio 1942). Nel lungo periodo dittatoriale (1939\u20131975) spesso accompagna la musica un testo composto da Jos\u00e9 Mar\u00eda Pem\u00e1n, anche se non a carattere ufficiale.\nMorto il \"caudillo\" (1975), e insediato il nuovo capo di Stato della restaurata monarchia, Juan Carlos I, la Marcha Real rimane inno nazionale, anche se il testo spesso usato durante la dittatura sparisce.\nLa versione attuale fu commissionata al maestro Francisco Grau dopo l'approvazione della Costituzione spagnola del 1978. Nel 2008 non and\u00f2 a buon fine un tentativo di dare un testo ufficiale all'inno.\nTesto.\nL'inno spagnolo non ha mai posseduto un testo ufficiale stabile. Anticamente ne furono scritti vari usati ufficiosamente e che riscossero grande popolarit\u00e0. I versi pi\u00f9 vecchi, composti da Ventura de la Vega, furono utilizzati a partire dall'anno 1843:\nVersione del testo sotto i governi di Francisco Franco e Miguel Primo de Rivera.\nSegue il testo di Jos\u00e9 Mar\u00eda Pem\u00e1n (1897-1981) su commissione di Miguel Primo de Rivera\nDopo il 1939 i versi uno e quattro furono cambiati: \"alzad la frente\" in \"alzad los brazos\" (alzate le braccia) i \"los yunques y las ruedas\" in \"los yugos y las flechas\" (i gioghi e le frecce)."}
{"id": "110676", "revid": "1305772", "url": "https://it.wikipedia.org/wiki?curid=110676", "title": "Charlestown", "text": ""}
{"id": "110677", "revid": "287204", "url": "https://it.wikipedia.org/wiki?curid=110677", "title": "Distretti della Svizzera", "text": "A differenza degli Stati di tipo centralista, nella Confederazione Svizzera i cantoni sono completamente liberi di decidere la propria suddivisione amministrativa. Pertanto esistono diverse strutture e terminologie per le entit\u00e0 subnazionali intermedie tra i cantoni ed i comuni, chiamate in generale distretti.\nDistretti svizzeri per cantone.\nLa maggior parte dei cantoni sono divisi in \"Bezirke\" (distretto in tedesco). Sono chiamati anche \"\u00c4mter\" (Canton Lucerna), \"Amtsbezirke\" (Canton Berna), \"district\" (in francese e in romancio) o \"distretti\" (nel Cantone Ticino).\nIl distretto generalmente si occupa solo dell'amministrazione e dell'organizzazione della giustizia. Per ragioni storiche, nel Canton Grigioni e nel Canton Svitto, i distretti hanno giurisdizione anche fiscale e politica.\n10 dei 26 cantoni non sono divisi in distretti:\nUri, Obvaldo, Nidvaldo, Appenzello Esterno, Glarona, Zugo, Basilea Citt\u00e0 e Ginevra non sono divisi in distretti (per diversi motivi, storici, pratici o per la dimensione ridotta). Il Canton Sciaffusa ha rinunciato ai distretti dalla met\u00e0 del 1999. Dall'inizio del 2003 il Canton San Gallo non riconosce pi\u00f9 i distretti; le loro funzioni sono passate alle circoscrizioni elettorali.\nI cantoni sono ordinati secondo l'Articolo 1 della costituzione svizzera.\nLista.\nCanton Appenzello Esterno.\nIl Canton Appenzello Esterno non \u00e8 pi\u00f9 diviso in distretti; non vi sono livelli intermedi tra il cantone ed i comuni. I distretti erano:\nCanton Appenzello Interno.\nI 6 \"Bezirke\" del Canton Appenzello Interno sono il livello pi\u00f9 basso di decentramento amministrativo, equivalenti ai comuni negli altri cantoni:\nCanton Argovia.\nIl Canton Argovia \u00e8 diviso in 11 \"Bezirke\":\nCanton Basilea Campagna.\nIl Canton Basilea Campagna \u00e8 diviso in cinque \"Bezirke\":\nCanton Basilea Citt\u00e0.\nIl Canton Basilea Citt\u00e0 non \u00e8 diviso in distretti. \u00c8 formato solo dalla citt\u00e0 di Basilea e 2 comuni.\nCanton Berna.\nIl Canton Berna era diviso in 26 \"Amtsbezirke\" fino al 1\u00ba gennaio 2010, quando \u00e8 stato riorganizzato in cinque \"Verwaltungsregionen\" (regioni amministrative) e dieci \"Verwaltungskreise\" (circondari amministrativi):\nCanton Friburgo.\nIl Canton Friburgo \u00e8 diviso in sette \"Bezirke\":\nCanton Ginevra.\nIl Canton Ginevra non \u00e8 diviso in distretti; non vi sono livelli intermedi tra il cantone ed i comuni.\nCanton Giura.\nIl Canton Giura \u00e8 diviso in tre \"districts\":\nCanton Glarona.\nIl Canton Glarona non \u00e8 diviso in distretti; non vi sono livelli intermedi tra il cantone ed i comuni.\nCanton Grigioni.\nIl Canton Grigioni \u00e8 diviso in 11 regioni, che il 1\u00ba gennaio 2016 hanno sostituito i vecchi 11 distretti (mantenendone pressoch\u00e9 inalterati i confini). Le regioni seguono tendenzialmente i confini naturali tra le valli.\nLe regioni del Canton Grigioni sono (tra parentesi il capoluogo e il vecchio distretto che hanno sostituito):\nCanton Lucerna.\nIl Canton Lucerna \u00e8 diviso in sei \"Wahlkreise\", unit\u00e0 elettorali e statistiche che dal 2013 hanno sostituito i precedenti cinque \"\u00c4mter\" (i quali gi\u00e0 nel 2007 avevano perso ogni valore amministrativo)\",\" ricalcandone tendenzialmente i confini, con qualche eccezione, la pi\u00f9 rilevante delle quali \u00e8 stata l'inserimento di Lucerna in un distretto a s\u00e9 stante. A differenza degli \"\u00c4mter\", solo due \"Wahlkreise\" hanno ancora un proprio capoluogo:\nCanton Nidvaldo.\nIl Canton Nidvaldo non \u00e8 diviso in distretti; non vi sono livelli intermedi tra il cantone ed i comuni.\nCanton Neuch\u00e2tel.\nIl Canton Neuch\u00e2tel \u00e8 diviso in sei \"districts\", raggruppati in quattro regioni:\nCanton Obvaldo.\nIl Canton Obvaldo non \u00e8 diviso in distretti; non vi sono livelli intermedi tra il cantone ed i comuni.\nCanton San Gallo.\nIl Canton San Gallo era diviso in 14 \"Bezirke\" fino al 1\u00ba gennaio 2003, quando \u00e8 stato riorganizzato in otto \"Wahlkreise\" (circoscrizioni):\nCanton Sciaffusa.\nIl Canton Sciaffusa era diviso in sei \"Bezirke\" fino a luglio del 1999, adesso si passa direttamente dal cantone ai comuni.\nCanton Soletta.\nIl Canton Soletta \u00e8 diviso in 10 \"Bezirke\", raggruppati in cinque circoscrizioni elettorali, chiamate \"Amteien\". Dal 2005 i distretti hanno un significato solo statistico:\nCanton Svitto.\nIl Canton Svitto \u00e8 diviso in sei \"Bezirke\", tre dei quali (Einsiedeln, K\u00fcssnacht e Gersau) comprendono un solo comune:\nCanton Ticino.\nIl Cantone Ticino (Repubblica e Cantone Ticino) \u00e8 diviso in otto \"distretti\", suddivisi in 40 \"circoli\":\nCanton Turgovia.\nIl Canton Turgovia \u00e8 diviso in cinque \"Bezirke\", che prendono il nome dai rispettivi capoluoghi:\nCanton Uri.\nIl Canton Uri non \u00e8 diviso in distretti; non vi sono livelli intermedi tra il cantone ed i comuni.\nCanton Vallese.\nIl Canton Vallese \u00e8 diviso in 14 \"Bezirke\" o \"districts\":\nDistretti di lingua tedesca:\nDistretti di lingua francese:\nCanton Vaud.\nIl Canton Vaud \u00e8 diviso in 10 distretti:\nCanton Zugo.\nIl Canton Zugo non \u00e8 diviso in distretti; non vi sono livelli intermedi tra il cantone ed i comuni.\nCanton Zurigo.\nIl Canton Zurigo \u00e8 diviso in 12 \"Bezirke\":"}
{"id": "110679", "revid": "9", "url": "https://it.wikipedia.org/wiki?curid=110679", "title": "Iktinos", "text": ""}
{"id": "110685", "revid": "124380257", "url": "https://it.wikipedia.org/wiki?curid=110685", "title": "Conversione analogico-digitale", "text": "La conversione analogico-digitale \u00e8 un procedimento che associa a un segnale analogico (a tempo continuo e a valori continui) un segnale numerico (tempo discreto e a valori discreti). Questo procedimento oggi \u00e8 effettuato esclusivamente tramite circuiti integrati dedicati, o circuiti ibridi.\nDescrizione.\nL'idea che sta alla base della digitalizzazione \u00e8 la seguente: qualsiasi \"grandezza fisica\" di interesse (tensione, corrente, pressione, velocit\u00e0...) viene \"campionata,\" ossia misurata ad intervalli di tempo regolari e il \"valore della misura viene codificato come numero binario\"; se la grandezza assume diversi valori nel tempo, essa sar\u00e0 misurata a intervalli regolari, dando luogo ad una \"sequenza di numeri\".\nFasi.\nLa conversione si pu\u00f2 suddividere in quattro operazioni principali:\nIl seguente schema rappresenta il procedimento completo:"}
{"id": "110686", "revid": "79968", "url": "https://it.wikipedia.org/wiki?curid=110686", "title": "Lamezia Terme", "text": "Lamezia Terme (: ) \u00e8 un comune italiano di abitanti della provincia di Catanzaro in Calabria.\nLa costituzione del comune di Lamezia Terme risale al 4 gennaio 1968 a seguito dell'unione amministrativa dei precedenti comuni di Nicastro, Sambiase e Sant'Eufemia Lamezia. Per effetto ed a seguito del DPR 21 luglio 1972, il comune di Lamezia ha diritto, nei suoi atti ufficiali, di fregiarsi del titolo di citt\u00e0.\nIl comune ha una notevole importanza dal punto di vista agricolo, commerciale, industriale e infrastrutturale per la sua posizione centrale nella regione e il suo territorio pianeggiante. \u00c8 sede del principale aeroporto della regione.\nGeografia fisica.\nTerritorio.\nLamezia Terme \u00e8 la citt\u00e0 con la maggior estensione territoriale dell'intera provincia e l'ottava della regione.\nIl territorio comunale di Lamezia Terme comprende otto chilometri della costa dei Feaci sul golfo di Sant'Eufemia, una parte della piana lametina e delle zone collinari e montuose che si estendono fino al Monte Mancuso ed \u00e8 compreso tra 0 e 1311 metri s.l.m. La citt\u00e0 della piana si trova indicativamente a met\u00e0 strada fra la costa tirrenica e l'Appennino calabro ed \u00e8 posizionata all'estremit\u00e0 occidentale dell'istmo di Catanzaro, la striscia di terra pi\u00f9 stretta della penisola italiana, dove il Tirreno dista in linea d'aria circa trenta chilometri dallo Ionio.\nFra i principali corsi d'acqua del territorio troviamo il fiume Amato, che nei millenni ha formato la piana di Sant'Eufemia, e alcuni dei suoi affluenti, i torrenti Cantagalli, Piazza e Canne. Inoltre troviamo il torrente Bagni, famoso per le acque sulfuree delle terme di Caronte e il torrente Zinnavo che segna il confine naturale con il comune di Gizzeria.\nClima.\nIl clima di Lamezia Terme \u00e8 come per gran parte delle citt\u00e0 mediterranee, in generale mite, con sbalzi contenuti fra inverno ed estate. Tuttavia, non manca qualche punta continentale, probabilmente favorita dalla relativa distanza dal mare della stazione meteorologica di riferimento, situata presso l'aeroporto di Lamezia Terme. I valori pi\u00f9 bassi sono di pochi gradi sotto lo zero e si riscontrano in presenza di avvenzioni di aria fredda, provenienti da nord-est (dicembre 1988, febbraio 1992, dicembre 2001, febbraio 2008) e di fenomeni moderati di inversione termica. Per contro, i pi\u00f9 elevati, prossimi o di poco superiori ai 40 gradi, si verificano in presenza di ondate di calore di origine africana (luglio 2005, giugno 2007, agosto 2007).\nOrigini del nome.\nLa citt\u00e0 prende il nome dal fiume Amato, un tempo chiamato \"Lametos\", che l'attraversa nella sua parte pi\u00f9 periferica. Questo nome fu originariamente dato solo all'ex comune di Sant'Eufemia Lamezia. Con l'unione amministrativa del 1968, si \u00e8 scelto il nome di Lamezia per l'intera citt\u00e0, a cui \u00e8 stato aggiunto Terme, per via delle terme di Caronte che si trovano nell'omonima frazione dell'ex comune di Sambiase.\nStoria.\nLamezia Terme \u00e8 formalmente un agglomerato abbastanza recente, poich\u00e9 il comune \u00e8 stato costituito il 4 gennaio 1968, per volere del senatore nicastrese Arturo Perugini, dall'unione amministrativa di tre centri abitati, che, prima di tale data, costituivano comuni a s\u00e9 stanti (Nicastro, Sambiase e Sant'Eufemia Lamezia), e che oggi sono considerati dei veri e propri quartieri. La storia di Lamezia Terme comprende, quindi, quelle dei tre ex comuni, i cui territori erano abitati anche molti secoli prima che questi centri sorgessero. Esistono reperti archeologici che testimoniano la presenza nel suo territorio di comunit\u00e0 del periodo italico e del periodo magno-greco.\nNel territorio lametino, secondo alcuni autori, sorgeva l'antica citt\u00e0 greca di Terina, fondata da coloni provenienti da Crotone nel V secolo a.C.. Secondo tali autori i primi indizi materiali si hanno nel 1865, quando, in contrada Terravecchia, vennero casualmente ritrovati un diadema d'oro e un tesoro di gioielli risalenti al III secolo a.C., che alla fine dell'Ottocento furono poi venduti al British Museum di Londra. Nella zona di Sant'Eufemia Vetere sono stati ritrovati a pi\u00f9 riprese numerosi tesoretti monetali. Su alcune di queste monete \u00e8 raffigurata la sirena Ligea, il cui corpo, secondo la tradizione riportata da Licofrone, naufrag\u00f2 presso Terina dopo aver tentato di ammaliare Ulisse, e qui ricevette sepoltura da alcuni naviganti, nelle vicinanze del fiume Ocinaro (l'attuale Bagni). Nel 1955, invece, in contrada Cerzeto, durante lo scasso di una vigna, fu rinvenuta casualmente un hydria a figure rosse, decorata con scene di gineceo e databile al primo quarto del IV secolo a.C.. L'oggetto \u00e8 conservato nel Museo Archeologico Lametino.\nNel Medioevo nacquero due dei tre insediamenti che compongono l'attuale Lamezia Terme, abbastanza diversi tra loro ma di fatto complementari. Nicastro a vocazione prevalentemente commerciale e Sambiase a vocazione agricola, mentre l'insediamento di Sant'Eufemia Lamezia ha origine pi\u00f9 recente, essendo sorto con un gruppo di case intorno alla stazione ferroviaria principale, che in precedenza avevano costituito la sede del consorzio di bonifica delle paludi. Tuttavia il toponimo di Sant'Eufemia deriva da un altro insediamento di origine medievale poco distante, collocato intorno all'antica Abbazia benedettina di Sant'Eufemia, nella zona attualmente denominata Sent'Eufemia Vetere.\nLa fusione proposta dal Sen. Arturo Perugini nacque dall'esigenza di creare un agglomerato urbano forte e capace di sfruttare al meglio le risorse messe a disposizione dal territorio comunale. La proposta di legge Perugini di unire i comuni non costituiva di certo una novit\u00e0; circa quarant'anni prima, infatti, era gi\u00e0 stata pensata da un altro parlamentare nicastrese, il Sen. Salvatore Renda. Questi era spinto dall'onda delle politiche di popolamento delle campagne operate durante il regime dittatoriale fascista. Dello stesso periodo (1927) \u00e8 la costituzione della Grande Reggio che univa 14 piccoli comuni soprattutto delle aree collinari. L'idea era addirittura di fare di Nicastro una provincia. La legge riguardava l'unione dei comuni di Nicastro e di Sambiase, non essendo ancora stato istituito il comune di Sant'Eufemia Lamezia. Quest'ultimo comune, infatti, sar\u00e0 fondato per volont\u00e0 del regime fascista attorno al preesistente nucleo ferroviario denominato \"Sant'Eufemia Biforcazione\", con la legge 8 aprile 1935 n. 639. Ma le pretese e le ambizioni mosse nel 1927 dal Sen. Renda non furono accolte dagli amministratori del comune di Sambiase che non vollero rinunciare alla propria autonomia e soprattutto ricadere sotto la denominazione di nicastresi.\nNella seduta del 18 ottobre 1967, la I commissione parlamentare permanente (Affari della Presidenza del Consiglio e dell'Interno) del Senato della Repubblica, approva la \"Costituzione del Comune di Lamezia Terme, in provincia di Catanzaro\", grazie alla proposta di legge dell'On. Salvatore Foderaro, congiunta a quella di iniziativa del Sen. Arturo Perugini. Mercoled\u00ec 20 dicembre 1967 la Camera dei deputati approva la legge cos\u00ec come era stata concepita da Perugini e diventa Legge 4 gennaio 1968 n\u00ba6 di cui all'art. 1 dice testualmente: \"I comuni di Nicastro, Sambiase e Sant'Eufemia Lamezia in provincia di Catanzaro sono riuniti in un unico Comune con la denominazione di Lamezia Terme\".\nIl decreto di attuazione della legge istitutiva del nuovo comune previde la nomina di un commissario prefettizio e il 15 novembre 1968 i sindaci dei tre comuni operarono le consegne al rappresentante dello Stato alla guida della Citt\u00e0. Il suo mandato sarebbe dovuto durare solo per un semestre, ma si protrasse fino alla primavera del 1970, poich\u00e9 il Governo decise che le prime elezioni del nuovo comune si sarebbero dovute tenere nella tornata elettorale nazionale del giugno 1970, quando per la prima volta si sarebbero anche tenute le elezioni per la Regione Calabria, istituita in quel periodo. Il primo sindaco di Lamezia Terme fu Arturo Perugini che si insedi\u00f2 il 28 settembre 1970.\nNegli anni 1991, 2002 e 2017, il consiglio comunale di Lamezia Terme \u00e8 stato sciolto per infiltrazioni mafiose con decreto del presidente della Repubblica, le indagini effettuate dalle commissioni d'accesso agli atti, presso il comune, riscontrarono l'inquinamento della pubblica amministrazione da parte della 'Ndrangheta, grazie ai collegamenti con alcuni amministratori locali.\nBreve storia dei tre ex comuni.\nLa storia di Nicastro ha inizio in epoca bizantina tra il IX e il X secolo, con la costruzione dell'avamposto militare \"Neo Castrum\", ovvero nuova citt\u00e0 coadiuvata da opere di fortificazione, da cui il quartiere odierno prende il nome. Il nuovo centro bizantino si abbarbic\u00f2 sui primi rilievi collinari a dominio della costa e della piana di Santa Eufemia, con controllo anche delle vie di comunicazione istmiche. In epoca normanna, su una struttura preesistente, venne edificato il castello, a protezione della ricca piana. In epoca sveva, vi soggiorn\u00f2 anche l'imperatore Federico II, e il castello venne anche utilizzato come prigione per il figlio ribelle di quest'ultimo, il principe Enrico, detto lo Sciancato. Secondo una tradizione locale, Nicastro, il quartiere pi\u00f9 popoloso di Lamezia, sarebbe una delle citt\u00e0 pi\u00f9 antiche d'Italia fondata da Askenaz, pronipote di No\u00e8, che dall'Armenia si sarebbe spostato in Calabria e fu abitata da Ausoni ed Enotri. La citt\u00e0 \u00e8 stata identificata anche con l'antica \"Numistro\" o \"Numistra\", per questo motivo la via principale della citt\u00e0 \u00e8 stata chiamata Corso Numistrano. Altri hanno identificato Nicastro con \"Lissania\", citt\u00e0 fondata agli inizi dell'era cristiana. Gli storiografi contemporanei tendono a escludere queste ipotesi collocando la fondazione verso l'VIII secolo.\nSambiase nasce verso il IX secolo, intorno al monastero di San Biagio, santo dal cui nome deriva, per successive trasformazioni linguistiche, quello del quartiere odierno della citt\u00e0. Numerose nel corso degli anni le chiese costruite all'interno della citt\u00e0. Delle tredici originarie, per\u00f2, ne restano in piedi soltanto cinque, mentre le altre sono andate distrutte o trasformate dai cittadini dell'epoca, in abitazioni o negozi commerciali. Gi\u00e0 prima in epoca romana con il nome di Due Torri, Sambiase era conosciuta come meta turistica, per le terme di origini magno-greche, chiamate allora \"Aquae Angae\". Durante il periodo ellenico nel sud Italia e nell'attuale territorio di Lamezia Terme precisamente a Sambiase si insediarono la cittadella di Melea e parte della citt\u00e0 di Terina. Di questa civilt\u00e0 sono rimaste poche tracce, solo un mosaico di una villa greca nella chiesa del Carmine, delle monete terinesi a Caronte e il tesoretto di Acquafredda (entrambe frazioni di Lamezia Terme), conservate nel museo archeologico lametino.\nSant'Eufemia Lamezia ha una storia antichissima, documentata dai tempi dei Normanni, ed \u00e8 stata sede di un baliaggio assegnato all'ordine dei Cavalieri Gerosolimitani, oggi noto come Sovrano militare ordine di Malta. L'ordine possedeva oltre al baliaggio di Sant'Eufemia, anche i feudi limitrofi di Nocera Terinese e Izzaria (oggi Gizzeria). In seguito al disastroso , che aveva visto la citt\u00e0 come suo epicentro, un nuovo centro, quello di Sant'Eufemia del Golfo (oggi Sent'Eufemia Vetere), venne fondato in una zona collinare poco distante. Con la fine del baliaggio il territorio di Sant'Eufemia entr\u00f2 a far parte del comune di Gizzeria, il quartiere odierno fu costruito invece durante il periodo fascista.\nSimboli.\nLo stemma, concesso con decreto del Presidente della Repubblica del 14 aprile 1992, si blasona: \nLe tre stelle e il motto \"La forza unita \u00e8 pi\u00f9 forte\", alludono a Nicastro, Sambiase e Sant'Eufemia Lamezia dalla cui unione sorse il Comune. Il torrione, fondato sul verde della pianura e con l'azzurro a rappresentare il mare Tirreno, ricorda il Bastione di Malta, costruito nel 1550 a difesa dalle incursioni saracene.\nMonumenti e luoghi d'interesse.\nArchitetture religiose.\nInoltre sono presenti altre chiese, sparse tra centro, periferie e frazioni.\nSociet\u00e0.\nEvoluzione demografica.\nNota: il diagramma si riferisce alla citt\u00e0 di Lamezia Terme solo a partire dal 1971. I dati precedenti sono riferiti alla somma della popolazione dei singoli tre comuni di Nicastro, Sambiase e Sant'Eufemia Lamezia.\nEtnie e minoranze straniere.\nAl 31 dicembre 2017 i cittadini stranieri residenti a Lamezia Terme erano , circa il 7% della popolazione, cos\u00ec suddivisi per nazionalit\u00e0 (sono indicati solo i dati superiori alle 100 unit\u00e0):\nLingue e dialetti.\nSul calabrese meridionale si sono sviluppati un tipo di dialetto ed una parlata molto particolari, che presentano alcune analogie e similitudini con la lingua siciliana (definita infatti \"Lingua Calabro-Sicula\") e con quella napoletana. Sul dialetto della zona di Lamezia Terme sono tuttavia molto presenti, ancora, le influenze arb\u00ebresh\u00eb degli antichi insediamenti degli albanesi di Calabria, giunti in regione durante il Medioevo. Una frazione del comune di Lamezia, Zangarona, era un importante centro arberesco, e proprio a ridosso della citt\u00e0 lametina, sorge Vena di Maida, il pi\u00f9 meridionale dei centri arbereschi della regione.\nTradizioni e folclore.\nFeste in onore dei Santi\nFiere\nCultura.\nMedia.\nStampa.\nRedazioni locali:\nCucina.\nMolto utilizzato il pesce che viene cucinato al vapore o grigliato, e condito con salse a base di verdure in agrodolce. Tipici i surici, piccoli pesci di forma piatta, dalla carne soda e bianchissima, che si pescano con facilit\u00e0 lungo la costa lametina, nei fondali bassi e sabbiosi, soprattutto nel mese di agosto. Inoltre le anguille e le trote che vengono preparate secondo ricette tradizionali.\nUn altro piatto caratteristico della cucina lametina sono sicuramente le \"alivi ammaccati\", ovvero le olive schiacciate che sono tra le conserve pi\u00f9 apprezzate della tradizione, solitamente condite con aglio, peperoncino e finocchietto selvatico. Servite come antipasto o come aperitivo, vengono accompagnate da pane, formaggio e salumi, rendendo il pasto ancora pi\u00f9 ricco di sapori tipici della dieta mediterranea. \nLavorati ancora secondo metodi artigianali i salumi e i latticini, piuttosto diffusa anche la produzione delle castagne, in particolare dei marroni, con i quali si preparano ottimi dolci. Di alta qualit\u00e0 \u00e8 il vino Lamezia rosso, il pregiato rosso locale.\nSi conservano ancora oggi le buone ricette di un tempo che riuscivano a trasformare i prodotti della terra in piatti semplici, ma dal gusto unico e inconfondibile. Nella preparazione tradizionale sono importanti i sughi a base di carne di manzo, vitello, maiale, agnello, cotti in un passato di pomodoro e condito con olio d'oliva, il tutto \u00e8 insaporito da peperoncino piccante.\nIl pane \u00e8 lievitato naturalmente, cotto nel forno a legna e il pi\u00f9 delle volte viene prodotto in casa, conservando le antiche tecniche di lievitazione e lavorazione. Inoltre vi \u00e8 la presenza di prodotti conservati sott'olio (pomodori e melanzane), sottaceto e fichi secchi imbottiti (\"i crucetti\"). Tra i dolci caratteristici locali: la cuzzupa pasquale, la pignolata e le grispelle dolci.\nNella frazione di Zangarona vengono preparati dei piatti tradizionali arb\u00ebresh\u00eb, come le \"petulle,\" i \"kule\u00e7\u00eb\" e le \"kucup\u00eb.\"\nGeografia antropica.\nUrbanistica.\nIl pi\u00f9 grosso agglomerato della citt\u00e0 \u00e8 il quartiere Nicastro, ormai collegato senza soluzioni di continuit\u00e0 con il quartiere Sambiase, quest'ultimo dista circa 7 km dal centro di Sant'Eufemia Lamezia. \u00c8 in fase di realizzazione la cosiddetta area polifunzionale integrata di Lamezia Terme (\"Piano API\"), con la quale si costituir\u00e0 un nuovo quartiere nel territorio compreso tra la periferia ovest di Nicastro, la periferia a nord di Capizzaglie, la periferia sud di Sambiase e la periferia ad est di Savutano. Si cercher\u00e0 di dare alla citt\u00e0 un'identit\u00e0 ed una struttura pressoch\u00e9 unitaria. Tra i progetti previsti dal piano si ricordano tra gli altri: la realizzazione della concattedrale di San Benedetto, la realizzazione della stazione metropolitana di quartiere che si andr\u00e0 ad aggiungere alle quattro stazioni gi\u00e0 presenti in citt\u00e0, la realizzazione di un'autostazione attrezzata e la realizzazione di abitazioni e alloggi che abbiano un basso impatto energetico ambientale e che siano il pi\u00f9 possibile moderni e funzionali.\nEconomia.\nAgricoltura.\nCome molte localit\u00e0 della Calabria, Lamezia Terme ha una tradizione agricola radicata, soprattutto nella zona di Sambiase, noto per la produzione di diverse variet\u00e0 di colture tipicamente mediterranee. Le produzioni pi\u00f9 diffuse nel comune sono:\nNella Piana lametina viene coltivata una variet\u00e0 pregiata di pesca nettarina, nota come \"merendella\". In Calabria, la superficie stimata di merendelle si aggira intorno ai 60 ettari, di cui oltre cinquanta si trovano proprio nell\u2019area della piana di Lamezia, e la restante parte sulla fascia ionica catanzarese.\nIndustria.\nL'area industriale \"Papa Benedetto XVI\" occupa una superficie di circa 1.100 ettari ed \u00e8 la pi\u00f9 grande del Mezzogiorno dopo quella di Bagnoli. Industria caratteristica \u00e8 quella delle stoviglie domestiche di argilla rossa locale.\nServizi.\nIl commercio \u00e8 una delle attivit\u00e0 principali della citt\u00e0 infatti nelle svariate vie cittadine ricadono moltissime attivit\u00e0 commerciali di diverso tipo. In anni recenti, sono nati diversi esempi di centro commerciale naturale:\nInoltre sono presenti diversi centri acquisti di piccole e medie dimensioni sia nel territorio comunale sia nei comuni limitrofi (un esempio \u00e8 il Green Shopping Center di Feroleto Antico).\nTurismo.\nNei pressi di Sambiase e pi\u00f9 precisamente nella frazione di Caronte, sono situate le omonime terme, conosciute dagli antichi bruzi, greci, romani, bizantini, normanni e ispanico-francesi. Le fonti termali di Caronte esistono sin dall'antichit\u00e0, grandi personaggi della storia italiana e soprattutto della storia europea classica e medievale tra i quali l'imperatore romano Antonino Pio, Roberto il Guiscardo e probabilmente suo fratello Ruggero. L'archeologo Paolo Orsi ribadisce testualmente: \"le terme di Sambiase furono conosciute anche nell'antichit\u00e0 per i loro effetti salutari, e tutto induce a credere s'abbiano a identificare con le \"Aquae Angae\" di cui vi \u00e8 anche un ricordo nella bella monetazione terinese\". Le acque solfuree della sorgente Caronte hanno propriet\u00e0 terapeutiche adatte a diverse patologie anche per la loro giusta temperatura, circa 39\u00a0\u00b0C, che consente di utilizzarle senza alcun intervento.\nInfrastrutture e trasporti.\nStrade.\nLa rete stradale periferica di Lamezia Terme funge da collegamento fra l'Autostrada A2 (Napoli-Reggio Calabria) e la SS 280 che porta fino a Catanzaro. La citt\u00e0 \u00e8 servita dall'uscita autostradale di Lamezia Terme e da tre uscite sulla SS 280, Lamezia Terme Sud, Lamezia Terme Est e Lamezia Terme Ovest. Quest'ultima, con lo snodo per l'aeroporto e il quartiere Sant'Eufemia Lamezia, rappresenta il termine tirrenico della SS 280.\nDa Lamezia passa un'altra arteria viaria importante per la regione Calabria, la SS 18 che percorre tutta la costa tirrenica da Napoli a Reggio Calabria.\nIl sistema viario cittadino presenta eccellenze come l'area delimitata a ovest da via Savutano, seguendo via Sen. Arturo Perugini e via Sen. Armando Scarpino, confinante a est con via del Progresso, dove si \u00e8 realizzato un comodo raccordo tra le zone di Sambiase e Nicastro.\nFerrovie.\nPer quel che concerne il trasporto su rotaia, la stazione di Lamezia Terme Centrale \u00e8 il principale scalo merci ed uno dei pi\u00f9 importanti scali passeggeri della regione. \u00c8 sede di terminal per auto al seguito sul treno.\nSi trova sulla ferrovia Tirrenica Meridionale e da qui si dirama la linea Lamezia Terme-Catanzaro Lido, dove avviene la connessione con la ferrovia Jonica. Fornisce collegamenti verso la Sicilia sia in direzione Vibo Valentia, Gioia Tauro, Palmi, Reggio Calabria sia in direzione Locri, Siderno, Melito Porto Salvo. \u00c8 collegata verso Nord con Paola-Cosenza, Battipaglia, Salerno, Napoli, Roma, Torino, Milano e verso est con le citt\u00e0 di Catanzaro e Crotone.\nLa citt\u00e0 dispone di tre stazioni secondarie: Lamezia Terme Nicastro, Lamezia Terme Sambiase e San Pietro a Maida-Maida, quest'ultima pur portando il nome dei comuni vicini, \u00e8 di fatto situata all'entrata della frazione di San Pietro Lametino e quindi sul territorio comunale di Lamezia Terme.\nAeroporti.\nLamezia Terme \u00e8 sede del principale aeroporto calabrese, costruito nel giugno del 1976. Lo scalo lametino, gestito da una societ\u00e0 mista pubblico/privata (S.A.CAL.), effettua collegamenti di linea sia per voli nazionali che per voli internazionali e collegamenti charter organizzati dai tour operator per voli intercontinentali. Grazie alla sua posizione geografica centrale nella regione, e quindi facilmente raggiungibile, serve tutta la Calabria e anche alcuni comuni delle vicine regioni.\nAccanto al sedime aeroportuale (collegata alla pista tramite un raccordo) sono ubicate le strutture del 2\u00ba Reggimento \"Sirio\" dell'AVES, equipaggiato con elicotteri Agusta-Bell AB-212.\nMobilit\u00e0 urbana.\nLa societ\u00e0 Lamezia Multiservizi S.p.A. gestisce il trasporto pubblico su gomma con 18 linee urbane e un servizio bus navetta che collega la stazione centrale e l'aeroporto.\nSport.\nAltri sport.\nPallavolo maschile\nPallavolo femminile\nPallacanestro\nCalcio a 5 maschile\nCalcio a 5 femminile\nPallamano\nBeach soccer\nScherma\nAutomobilismo\nNuoto\nAtletica leggera\nTennis\nKarate\nPattinaggio\nRugby"}
{"id": "110689", "revid": "767487", "url": "https://it.wikipedia.org/wiki?curid=110689", "title": "Mike Dirnt", "text": "\"Dirnt\" \u00e8 il verso che Pritchard faceva da bambino per imitare il suono di un basso.\nBiografia.\nA causa della tossicodipendenza della madre, Pritchard viene dato in adozione appena nato e sette anni pi\u00f9 tardi i genitori si separano. Nel 1982, all'et\u00e0 di circa dieci anni, incontra Billie Joe Armstrong con cui condivideva la passione per la musica. Cinque anni pi\u00f9 tardi va a vivere in una delle stanze della casa di Armstrong e per pagarsi l'affitto lavora in molti posti, compreso il bar in cui la madre di Billie faceva la cameriera. Durante le scuole superiori i due continuano a coltivare le loro passioni musicali e Pritchard acquista la sua prima chitarra, che regaler\u00e0 poi ad Armstrong sostituendola con un basso. Poco dopo decidono di fondare una band, gli Sweet Children, a cui si aggiunge John Kiffmeyer (Al Sobrante) come batterista, sostituito successivamente da Frank Edwin Wright III (Tr\u00e8 Cool), cambiando anche il nome della band in Green Day.\nDirnt \u00e8 anche bassista dei The Frustrators, un progetto che i componenti portano avanti solo nel tempo libero.\nComposizione e voce.\nAnche se il compositore principale dei testi dei Green Day \u00e8 Armstrong, Dirnt ha scritto \"Emenius Sleepus\", \"J.A.R.\", \"Ha Ha You're Dead\" e \"Nobody Likes You\" (terza parte di \"Homecoming\"). Ha inoltre scritto insieme ad Armstrong, \"Panic Song\", \"Best Thing in Town\" e \"Sweet Children\". Nell'album \"21st Century Breakdown\", ha composto la seconda parte della canzone \"American Eulogy\", intitolata \"Modern World\".\nNella maggior parte delle canzoni canta i cori di sottofondo e i ritornelli.\nStrumentazione.\nIl suo primo basso era un Gibson G-3, ma durante le registrazioni di \"Nimrod\", Armstrong gli regal\u00f2 il suo primo Fender Precision Bass. Nel 2004 la Fender ha messo in commercio il \"Mike Dirnt Precision Bass\", modellato secondo il Precision Bass del 1955 dello stesso Dirnt. Il Mike Dirnt Precision Bass \u00e8 disponibile anche in versione Squier.\nVita privata.\n\u00c8 stato sposato la prima volta nel 1996 con Anastasia Serman, dalla quale ha avuto una figlia, Estelle-Desiree il 20 dicembre del 1996 e da cui ha divorziato nel 1999. In seguito ha stretto una relazione con Brittney Cade, da cui ha avuto un figlio, Brixton Michael, l'11 ottobre 2008. Nel marzo 2009 i due si sono sposati. Il 28 novembre 2010 \u00e8 nata una figlia, Ryan Ruby Mae."}
{"id": "110693", "revid": "120498436", "url": "https://it.wikipedia.org/wiki?curid=110693", "title": "San Cataldo", "text": "Biografia.\nI suoi genitori, Euco Sambiak e Aclena Milar, divennero ferventi cristiani grazie all'opera di missionari venuti dalla Gallia. Da loro Cataldo ricevette l'educazione e l'amore per la preghiera, l'ubbidienza, l'ordine, la mortificazione e lo spirito di sacrificio.\nAlla loro morte Cataldo decise di donare tutta la loro eredit\u00e0 ai poveri.\nQuindi divenne discepolo di Carthagh, abate del monastero di Lismore in Irlanda, dove fu ordinato sacerdote. Nel 637, alla morte del suo maestro e padre spirituale, gli successe nella conduzione del monastero. Nel 670 fu ordinato vescovo e tra il 679 e 680 si rec\u00f2 a visitare la Terra Santa, in abito da pellegrino.\nIl santo sarebbe giunto a Taranto. Una leggenda racconta che questa scelta fu per volere divino: durante il soggiorno in Terra Santa, mentre era prostrato sul Santo Sepolcro, gli sarebbe apparso Ges\u00f9 che gli avrebbe detto di andare a Taranto e di rievangelizzare la citt\u00e0 ormai in mano al paganesimo. San Cataldo allora, salpando con una nave greca diretta in Italia, intraprese un lungo viaggio che lo port\u00f2 a sbarcare nel porto dell'attuale Marina di San Cataldo, localit\u00e0 a 11\u00a0km da Lecce che porta il suo nome. Sempre secondo la tradizione, il santo avrebbe lanciato un anello in mare per placare una tempesta e in quel punto del Mar Piccolo si sarebbe formato un citro, cio\u00e8 una sorgente d'acqua dolce chiamata \"Anello di San Cataldo\", tuttora visibile sotto forma di \"polla d'acqua dolce\".\nA Taranto Cataldo comp\u00ec la sua opera evangelizzatrice, facendo abbattere i templi pagani e soccorrendo i bisognosi. In quel periodo si rec\u00f2 anche nei paesi limitrofi, tra cui Corato in provincia di Bari, di cui divenne patrono avendo per tradizione liberato la citt\u00e0 dalla peste.\nMor\u00ec a Taranto l'8 marzo del 685 e fu seppellito, come era stata sua volont\u00e0, sotto il pavimento del duomo, nella parte orientale allora chiamata san Giovanni in Galilea, in corrispondenza dell'attuale battistero. La tomba, della quale si era perduta la memoria a causa della distruzione di Taranto, compiuta dai Saraceni nel 927, fu ritrovata il 10 maggio 1071, durante i lavori di scavo per la nuova cattedrale voluta dal vescovo Drogone. Le reliquie furono poste sotto l'altare maggiore del nuovo edificio, per essere poi traslate in una nuova cappella della cattedrale, dove attualmente si trovano.\nCulto.\nFonti e bibliografie consolidate vogliono che il 10 maggio 1071, mentre si scavavano le fondamenta per la riedificazione della cattedrale della citt\u00e0, distrutta dai saraceni nel 927, sia stata ritrovata, sulla scia di un profumo inebriante, una tomba, contenente il corpo attribuito al Santo con una crocetta aurea celtica su cui, successivamente al ritrovamento fu incisa la parola . Ci\u00f2 tuttavia non inficia la datazione del periodo della vita di Cataldo, il quale, tra le altre cose, essendo stato professore e maestro di spiritualit\u00e0 nella Scuola e Monastero di Lismore fondati nel 630 non pu\u00f2 che essere vissuto nel VII secolo.\nNel 1107 il vescovo Rainaldo trasl\u00f2 solennemente le reliquie sotto l'altare maggiore, mentre nel 1151 il vescovo Giraldo le mise in un'urna d'argento nel transetto destro.\nDal ritrovamento del corpo il culto di san Cataldo si svilupp\u00f2 nella fede dei tarantini, che gli dedicarono il luogo del ritrovamento e lo scelsero come Patrono della citt\u00e0.\nA Taranto in suo onore fu fondata nel XV secolo la Confraternita di San Cataldo, che \u00e8 la pi\u00f9 antica di Taranto.\nLa tradizione gli attribuisce numerosi miracoli compiuti a Taranto, tra i quali si rammentano i pi\u00f9 importanti: avrebbe restituito la vista a un fanciullo e fatto tornare in vita un muratore, avrebbe guarito un cieco e una giovane pastorella muta.\nViene invocato contro le guerre, le epidemie e la morte improvvisa.\nIl culto di san Cataldo \u00e8 legato anche a opere di assistenza sanitaria ed enti pubblici che portano il suo nome, in segno di fede e di riconoscenza per la sua protezione.\nPatronati e luoghi di culto.\nSan Cataldo, oltre a ricevere un particolare culto in Irlanda, sua patria, in Taranto di cui \u00e8 patrono e della relativa arcidiocesi, oltre che dall'arcidiocesi di Rossano-Cariati, e a Supino (FR), cittadina del Lazio Meridionale dove \u00e8 compatrono e avvocato protettore e gli \u00e8 dedicato un Santuario nell'arcipretura di San Pietro Apostolo (unico in Italia al di l\u00e0 di parrocchie, chiese, eremi o grotte), \u00e8 venerato, come titolare eponimo di Chiese e di luoghi o ancora patrono, anche in molte altre localit\u00e0, tra le quali i seguenti comuni:"}
{"id": "110701", "revid": "125277251", "url": "https://it.wikipedia.org/wiki?curid=110701", "title": "Universit\u00e0 degli Studi Roma Tre", "text": "L'Universit\u00e0 degli Studi Roma Tre \u00e8 una universit\u00e0 italiana intitolata alla citt\u00e0 di Roma, la terza universit\u00e0 statale della capitale per ordine cronologico di fondazione, dopo La Sapienza e Tor Vergata, e seconda per numero di iscritti.\nIl logo dell'Universit\u00e0 \u00e8 formato da una porta stilizzata, ottenuta attraverso tredici segmenti equidistanti, e da un triangolo inserito nell'arco. Questo logo, creato nel 1995, in concomitanza con l'ufficializzazione del nome dell'ateneo (prima era in uso \"Terza Universit\u00e0 degli Studi di Roma\" o \"La Terza\"), riprende un antico disegno che rappresenta la Porta San Paolo e la Piramide Cestia, luoghi che si trovano nei pressi dell'universit\u00e0.\nStoria.\nRoma Tre fu istituita recuperando aree industriali degradate o abbandonate, attuando cos\u00ec una riqualificazione urbana del quadrante Ostiense - San Paolo - Marconi.\nQuasi tutte le sedi sono ricavate da ex stabilimenti produttivi, ai quali \u00e8 stata data una nuova destinazione:\nDall'anno accademico 2016-2017 il dipartimento di scienze della formazione ha sede in zona Esquilino, mentre le lezioni del corso di laurea in DAMS si tengono presso l'edificio Tommaseo sito in via Ostiense. Il 19 settembre 2018, iniziarono i lavori di costruzione di un nuovo edificio, progettato dall'architetto Mario Cucinella, che ospita il rettorato e gli uffici dell'amministrazione centrale; quest'ultimo \u00e8 stato inaugurato nel 2021. Nel mese di ottobre del 2018, viene inaugurato il nuovo polo universitario di Ostia che ospita il corso di laurea in ingegneria del mare.\nStruttura.\nA seguito della legge di riforma dell'universit\u00e0 n. 240/2010, oggi si contano dodici dipartimenti, responsabili della didattica e della ricerca scientifica, e due scuole, che si occupano della coordinazione delle attivit\u00e0 didattiche tra due o pi\u00f9 dipartimenti:\nIl sistema CLIQ.\nRoma Tre \u00e8 uno dei quattro enti riconosciuti dal MAE che pu\u00f2 rilasciare il \"Certificato di Italiano come Lingua Straniera - CILS\". Il 6 febbraio 2013, il Ministero degli affari esteri ha individuato l'associazione CLIQ (certificazione lingua italiana di qualit\u00e0), i cui membri sono l'universit\u00e0 Roma Tre, l'universit\u00e0 per stranieri di Perugia, l'universit\u00e0 per stranieri di Siena e la societ\u00e0 Dante Alighieri, quale ente preposto al coordinamento delle attivit\u00e0 di rilascio della certificazione.\nAltri servizi.\nBiblioteche.\nLe biblioteche di Roma Tre sono organizzate in una rete interna il \"Sistema Bibliotecario di Ateneo\", articolato in 7 biblioteche pi\u00f9 la biblioteca del Centro Studi Italo-Francesi, che ha ricevuto negli ultimi anni anche il patrimonio librario della \"Biblioteca dell'Istituto Italo-Latino-Americano\".\nLa divisione delle biblioteche segue diverse aree:\nR3Sport.\nL'Ufficio Iniziative Sportive cura e valorizza lo sport in Ateneo e presso i singoli Dipartimenti. Vengono organizzati tornei (calcio, calcio a 5, tennis da tavolo, scacchi, pallacanestro, pallavolo, beach volley ed altri) e corsi (patente nautica, vela, atletica leggera, calcio a 5, capoeira, difesa personale e pallavolo).\nLa mascotte dell'Universit\u00e0 \u00e8 un levriero. R3Sport ha due impianti sportivi: lo stadio \"Alfredo Berra\" e il centro sportivo \"Le Torri\".\nR3O: Roma Tre Orchestra.\nFondata nel 2005 da Valerio Vicari, la Roma Tre Orchestra (R3O) \u00e8 attualmente la prima ed unica orchestra universitaria del Lazio. L'organico dell'Orchestra \u00e8 costituito principalmente da giovani musicisti che siano o siano stati studenti iscritti all'Ateneo e le attivit\u00e0 si svolgono prevalentemente presso il Teatro Palladium e l'Aula Magna della Scuola di Lettere, Filosofia e Lingue.\nNegli anni la R3O ha collaborato con artisti internazionali e partecipato ad eventi istituzionali.\nDal 2014 \u00e8 tra le eccellenze musicali riconosciute all'interno del Fondo Unico per lo Spettacolo erogato dal MIUR.\nControversie.\nNegli anni duemiladieci alcuni docenti dell'ateneo sono stati coinvolti in un'inchiesta della Procura della Repubblica di Bari denominata \"Do ut des\" riguardante presunte irregolarit\u00e0 nei concorsi pubblici per professori ordinari. La stessa indagine, che complessivamente ha riguardato 35 docenti, ha visto coinvolti anche insegnanti di altre Universit\u00e0: l'Universit\u00e0 degli Studi di Bari Aldo Moro, l'Universit\u00e0 degli Studi di Sassari, l'Universit\u00e0 della Valle d'Aosta, l'Universit\u00e0 degli Studi di Milano-Bicocca, l'Universit\u00e0 degli Studi di Trento, la Libera Universit\u00e0 Mediterranea e l'Universit\u00e0 Europea di Roma."}
{"id": "110704", "revid": "599013", "url": "https://it.wikipedia.org/wiki?curid=110704", "title": "Sceriffo", "text": "Il termine sceriffo indica, nei sistemi di \"common law\", un funzionario di polizia locale e anche la carica pubblica, politica, legale o anche di fatto e la persona che detiene tale incarico.\nStoria.\nIl termine sceriffo deriverebbe dall'antica carica di \"shire reeve\"; infatti nell'Inghilterra medievale dopo l'invasione anglosassone della Britannia il \"reeve\" era un funzionario nominato dal re per essere responsabile degli affari pubblici delle localit\u00e0.\nUn alto funzionario, lo \"shire-reeve\" era il rappresentante dell'autorit\u00e0 reale in uno \"shire\" o contea. L'incarico di sceriffo venne mantenuto dopo la conquista normanna, dove veniva denominato visconte.\nNel mondo.\nAustralia.\nLa figura esiste in molti Stati e territori dell'Australia, seppur con diversa regolamentazione e mansioni, ma esercita generalmente attivit\u00e0 di supporto agli organi giurisdizionali dello Stato.\nCanada.\nOperano nella maggior parte delle province e territori del Canada, e si occupano principalmente di servizi come la sicurezza durante un processo tribunale e il trasferimento del prigioniero, e dell'esecuzione di sentenze in materia civile e non di mantenimento della sicurezza e dell'ordine pubblico.\nNei territori ove non siano costituiti, \u00e8 la Royal Canadian Mounted Police a esercitare tali funzioni.\nRegno Unito.\nNella citt\u00e0 di Londra, la posizione di sceriffo \u00e8 quella di uno dei funzionari della Corporazione della Citt\u00e0 di Londra. Ne vengono eletti due ogni anno dai \"liverymen\" della Citt\u00e0, per assistere il \"Lord Mayor\", assistere alla Central Criminal Court, e presentare petizioni al Parlamento. Tipicamente uno dei due \u00e8 un Aldermanno, mentre l'altro no. Lo sceriffo aldermanico \u00e8 quello che ha buone possibilit\u00e0 di divenire in breve tempo un Lord Mayor.\nIn Scozia uno sceriffo \u00e8 un giudice del tribunale di secondo grado, chiamato corte dello sceriffo. Lo sceriffo \u00e8 un giudice professionista, in confronto alle Corte Distrettuale scozzese o alle corti inferiori inglesi, che sono presiedute da magistrati. La corte dello sceriffo \u00e8 la corte di prima istanza per i casi civili e penali. I poteri di giudizio della corte sono limitati, quindi i crimini gravi (stupro, omicidio, ecc.), complessi o di alto valore civile, sono gestiti dall'Alta Corte di Giustizia (per i processi penali) o dalla Corte di Sessione (per quelli civili).\nCi sono sei \"sceriffati\" in Scozia, ognuno con uno Sceriffo Principale. Sotto ogni \"sceriffato\" ci sono i distretti degli sceriffi, ognuno dei quali ha un tribunale presieduto da uno sceriffo. Gli sceriffi sono in genere avvocati o procuratori con molti anni di esperienza legale. Fino in tempi recenti essi erano nominati dallo \"Scottish Executive\" (su consiglio del \"Lord Advocate\"). Comunque, lo \"Scotland Act 1998\", ha introdotto la Convenzione europea per la salvaguardia dei diritti dell'uomo e delle libert\u00e0 fondamentali nella \"Scots Law\". Una susseguente sfida legale all'imparzialit\u00e0 degli sceriffi, basata su quanto previsto dalla convenzione, ha portato all'istituzione della \"Judicial Appointments Board for Scotland\". Questa ora fa le raccomandazioni al Primo ministro della Scozia, che nomina tutti gli incarichi giudiziari in Scozia a eccezione di quelli delle Corti Distrettuali. Le nomine vengono poi presentate al Primo Ministro del Regno Unito, che a sua volta le raccomanda alla Regina.\nStati Uniti d'America.\nNegli Stati Uniti d'America lo sceriffo \u00e8 un funzionario di polizia responsabile dell'applicazione della legge in una contea. La carica \u00e8 solitamente attribuita per elezione da parte dei cittadini, secondo una tradizione tipicamente statunitense. Nella maggioranza delle Contee degli Stati Uniti d'America l'et\u00e0 minima per diventare sceriffo \u00e8 21 anni, ma alcune hanno invece soglie pi\u00f9 basse: ad esempio la Contea di Orange, in Florida, richiede agli aspiranti sceriffi di avere almeno 20 anni, mentre nella contea di Broward, sempre in Florida, bastano 19 anni.\nI funzionari che lavorano nell'ufficio dallo sceriffo, alle sue dipendenze, hanno il titolo di \"vice sceriffo\" (\"deputy sheriff\"). Essi sono nominati direttamente dallo sceriffo ed espletano le sue stesse funzioni; possono essere suddivisi in \"general deputies\" e \"special deputies\". La relazione tra sceriffo e altre forze di polizia varia a seconda dello stato e, all'interno di alcuni stati, anche da contea a contea. In alcune contee lo sceriffo pu\u00f2 essere la figura pi\u00f9 importante, in altre invece fa poco pi\u00f9 che amministrare la prigione della contea, provvedere al trasporto dei prigionieri e provvedere al servizio di sicurezza per il tribunale della contea.\nIn molte giurisdizioni statunitensi, lo sceriffo provvede anche alla notifica degli atti giudiziari e ai mandati di comparizione emanati dai tribunali dello Stato. Spesso lo sceriffo inoltre conduce le vendite all'asta dei terreni in preclusione, e ha sovente il potere di eseguire la confisca dei beni personali che vengono requisiti in esecuzione di una sentenza. Inoltre in base al \"Posse Comitatus Act\" lo sceriffo di una contea pu\u00f2 arruolare qualsiasi individuo maschile, fisicamente abile ed in maggiore et\u00e0, per assisterlo nel mantenimento dell'ordine pubblico nell'inseguimento e arresto di un criminale.\nIl Connecticut ha abolito gli sceriffi con un referendum popolare nel 2002. Le Hawaii hanno lo \"Sceriffo delle Hawaii\", che fa parte del Dipartimento di Pubblica Sicurezza delle Hawaii.\nSud Africa.\nNella Repubblica Sudafricana sono pubblici ufficiali al servizio delle corti di giustizia le quali si avvalgono di essi per eseguire provvedimenti ad esecuzione forzata. La loro attivit\u00e0 \u00e8 regolata dalle legge 90/1986\nSceriffi famosi.\nLo Sceriffo di Nottingham della leggenda di Robin Hood (co-protagonista dell'omonimo romanzo di Alexandre Dumas padre e dell'omonima ballata inglese) \u00e8 uno degli sceriffi pi\u00f9 famosi.\nLa figura dello sceriffo \u00e8 presente in molti film western, considerata come difensore della legge contro malviventi particolarmente prepotenti e violenti, dove si rende protagonista di azioni per lo pi\u00f9 eroiche e nobili."}
{"id": "110705", "revid": "1318658", "url": "https://it.wikipedia.org/wiki?curid=110705", "title": "Subhash Kak", "text": "\u00c8 docente e capo del Dipartimento di Informatica presso Oklahoma State University di Stillwater. \u00c8 noto soprattutto per i suoi contributi alla storia e alla filosofia della scienza e per i suoi studi indiani.\nNato a Srinagar, Kashmir, ha completato il suo dottorato di ricerca in Ingegneria Elettronica Indian Institute of Technology di Delhi. Durante il 1979-2007, ha insegnato presso la Louisiana State University, Baton Rouge, dove pi\u00f9 di recente \u00e8 divenut Donald C. e T. Elaine Delaune Distinguished Professor of Electrical and Computer Engineering.\nLa sua ricerca si \u00e8 svolta nel campo della teoria dell'informazione, le reti neurali, e l'informazione quantistica; ha anche scritto sulla storia della scienza indiana e sull'arte. Questo lavoro, nonch\u00e9 una risoluzione del paradosso dei gemelli della teoria della relativit\u00e0 ha ricevuto una notevole attenzione nella stampa popolare.\nIl suo lavoro \u00e8 stato presentato nei media popolari tra i canali Discovery e Storia, PBS, olandese OHM TV pubblica, e pi\u00f9 recentemente in un documentario sulla musica (www.ragaunveiled.com). Ha scritto di filosofia della mente mostrando come la ricorsivit\u00e0 svolge un ruolo fondamentale nell'arte, nella musica e l'estetica.\n\u00c8 autore di 12 libri di cui il pi\u00f9 recente \u00e8 \"Il Sutra Prajna: Aforismi di intuizione.\", ed \u00e8 anche autore di sei libri di versi; alcuni suoi libri sono stati tradotti in francese, tedesco, italiano, spagnolo, coreano e il serbo. L'illustre studioso indiano Govind Chandra Pande ha paragonato la sua poesia a quella di William Wordsworth.\nTra i suoi riconoscimenti figurano British Council Fellow (1976), Accademia delle Scienze Medaglia del Indian National Science Academy (1977), Kothari Prize (1977), l'UNESCO Tokten Award (1986), Goyal Prize (1998), National Fellow dell'Istituto indiano di Advanced Study (2001), e Alumnus Illustri di Delhi IIT (2002)."}
{"id": "110709", "revid": "599013", "url": "https://it.wikipedia.org/wiki?curid=110709", "title": "Monastero (disambigua)", "text": ""}
{"id": "110710", "revid": "1610933", "url": "https://it.wikipedia.org/wiki?curid=110710", "title": "Zebra delle steppe", "text": ""}
{"id": "110711", "revid": "1610933", "url": "https://it.wikipedia.org/wiki?curid=110711", "title": "Zebra delle pianure", "text": ""}
{"id": "110712", "revid": "1543377", "url": "https://it.wikipedia.org/wiki?curid=110712", "title": "Winteraceae", "text": "Le Winteracee (Winteraceae ) sono una famiglia di angiosperme con caratteristiche arcaiche, diffuse nell'emisfero meridionale.\nDistribuzione e habitat.\nLa famiglia delle Winteracee \u00e8 caratteristica della cosiddetta flora antartica, che ha le sue origini nella porzione meridionale dell'antico supercontinente \"Gondwana\", e generalmente ritrovata nelle regioni umide temperate e subtropicali dell'emisfero meridionale, e ad altitudini pi\u00f9 elevate nei tropici umidi.\nMolti dei generi sono concentrati in Australasia e Malaysia. \"Drimys\" si trova nella ecozona neotropicale, dal Messico meridionale alle foreste subartiche nel Sud dell'America meridionale. \"Takhtajania\" include una specie singola, \"Takhtajania perrieri\", endemica del Madagascar. La famiglia scompar\u00ec dalla traccia dei fossili dell'Africa all'incirca 24 milioni di anni fa.\nTassonomia.\nLa famiglia comprende i seguenti generi:\nUsi.\nMolti membri della famiglia possiedono fragranze e sono utilizzati per la produzione di oli essenziali.\nLa cannella magellana o cannella di Winter (\"Drimys winteri\"), un alberello nativo delle foreste subpolari magellaniche e delle foreste temperate valdiviane del Cile e dell'Argentina, ha una corteccia fragrante di color rosso mogano, usata anche come spezia analoga alla cannella, ed \u00e8 coltivata come pianta da giardino. \"Tasmannia lanceolata\" viene coltivata come arbusto ornamentale, e viene utilizzato in maniera crescente come condimento (i suoi semi sono un succedaneo del pepe)."}
{"id": "110719", "revid": "2030671", "url": "https://it.wikipedia.org/wiki?curid=110719", "title": "Graham Hancock", "text": "Biografia.\nCorrispondente negli anni ottanta per The Economist per tutta l'area dell'Africa medio orientale, ha curato numerose pubblicazioni di carattere naturalistico e scientifico.\nDopo una serie di libri sulla storia del medioriente nel 1992 pubblica \"Il mistero del Sacro Graal\", un diario di 9 anni di ricerche tra Etiopia, Egitto ed Israele sulle tracce del'Arca dell'alleanza e del Sacro Graal.\nHanno fatto seguito \"Impronte degli dei\", \"Custode della Genesi\" e \"L'enigma di Marte\", questi ultimi due in collaborazione con Robert Bauval.\nLa serie \u00e8 continuata con \"Lo specchio del cielo\" assieme alla fotografa Santha Faiia sua moglie, \"Civilt\u00e0 sommerse\" e, nel 2004, sempre con R. Bauval, ha pubblicato \"Talismano (le citt\u00e0 sacre e la fede segreta)\". Dalla sua pubblicazione, c'\u00e8 stata una prova nella richiesta di \"Talismano\" come un complotto massonico (come dichiarato sul suo sito web) \"funzioni oggi nel mondo\" come parte di \"una religione segreta che ha plasmato il mondo stabilire un ordine mondiale governato da un nobile obiettivo che chiamiamo l'ideale massonico.\"\nI suoi libri hanno riscosso successo presso il grande pubblico in numerosi Paesi del mondo, ma i suoi metodi e le sue conclusioni non trovano sostegno da parte della comunit\u00e0 scientifica e Hancock \u00e8 considerato uno \"pseudoarcheologo\".\nInfluenza culturale.\nIl regista Roland Emmerich, nelle interviste presenti negli extra del blu-ray del film del 2008 \"10.000 AC\", dichiara che tra le sue ispirazioni per la sceneggiatura ci siano state alcune teorie proposte da Hancock - che interviene a propria volta negli extra - nei suoi libri.\nDue anni dopo la storia si ripete per il film \"2012\", questo nello specifico ispirato al libro di Hancock \"Impronte degli dei\"."}
{"id": "110720", "revid": "119552736", "url": "https://it.wikipedia.org/wiki?curid=110720", "title": "Funzioni pari e dispari", "text": "In matematica, le funzioni pari e le funzioni dispari sono funzioni che soddisfano delle particolari relazioni di simmetria riguardo ai valori negativi. Sono importanti in molte aree dell'analisi matematica, in particolare nella teoria delle serie di potenze e delle serie di Fourier.\nFunzioni pari.\nSia formula_1 una funzione a valori reali di variabile reale e sia formula_2 il suo dominio. Allora formula_3 \u00e8 pari se per ogni formula_4 vale l'equazione:\nGeometricamente, il grafico di una funzione pari \u00e8 simmetrico rispetto all'asse formula_6.\nIl nome pari deriva dal fatto che le serie di Taylor di funzioni pari centrate nell'origine contengono solo potenze pari.\nEsempi di funzioni pari sono formula_7\nEsempio pratico: formula_8\nFunzioni dispari.\nAncora sia formula_9 una funzione a valori reali di variabile reale e sia formula_2 il suo dominio. Allora formula_11 \u00e8 dispari se per ogni formula_4 sussiste l'equazione:\nGeometricamente, il grafico di una funzione dispari \u00e8 simmetrico rispetto all'origine degli assi.\nIl nome dispari deriva dal fatto che le serie di Taylor di una funzione dispari centrate nell'origine contengono solo potenze dispari.\nEsempi di funzioni dispari sono formula_15\nEsempio: formula_16\nAlcune informazioni.\nMentre l'unione degli interi pari e dispari corrisponde all'intero insieme degli interi, l'unione delle funzioni pari e dispari su un intervallo \u00e8 incluso propriamente nell'insieme delle funzioni su quell'intervallo.\nUna funzione pertanto pu\u00f2 essere pari, oppure dispari, oppure essere n\u00e9 pari n\u00e9 dispari.\nStrutture algebriche.\nma il prodotto di una funzione pari e una dispari \u00e8 una funzione dispari:\ne quindi:\nInoltre dato che l'unica funzione pari e dispari \u00e8 formula_17 lo spazio delle funzioni pari \u00e8 in somma diretta con quello delle funzioni dispari."}
{"id": "110723", "revid": "768068", "url": "https://it.wikipedia.org/wiki?curid=110723", "title": "Sobekemsaf", "text": "Biografia.\nMalgrado venga spesso indicato come Sobekemsaf I non deve essere confuso con Sekhemra Wadjkhau, un sovrano recante lo stesso nome e compreso nella XIII dinastia che talvolta viene identificato dagli storici moderni come Sobekemsaf I.\nL'attivit\u00e0 edilizia di questo sovrano \u00e8 stata rilevata nella regione tebana, ad Abido e ad Elefantina provando cos\u00ec come Sobekemsaf controllasse tutto l'Alto Egitto.\nA lui sono anche attribuiti alcuni graffiti provenienti dalle cave dello Uadi Hammamat, nelle quali riprese l'estrazione dei minerali.\nSobekemsaf venne sepolto in una tomba a Dra Abu el-Naga."}
{"id": "110725", "revid": "1305772", "url": "https://it.wikipedia.org/wiki?curid=110725", "title": "Contea di Tipperary", "text": "Il Tipperary (IPA \u02cc|t|\u026a|p|\u0259|\u02c8|r|\u025b\u0259r|i ; \"Contae Thiobraid \u00c1rann\" in gaelico irlandese) \u00e8 una delle trentadue contee tradizionali dell'Isola d'Irlanda e una delle 28 contee moderne della Repubblica d'Irlanda. Situata nella provincia meridionale del Munster, la contea prende il nome dalla cittadina di Tipperary e fu formata nei primi anni del XIII secolo, subito dopo l'invasione normanna dell'Irlanda. La popolazione della contea era di 158.754 abitanti secondo il censimento del 2011. \nI principali insediamenti sono Nenagh, che \u00e8 la \"county town\", Clonmel e Thurles.\nIl Tipperary ha avuto da sempre valenza culturale, storica e sportiva, ma non amministrativa: l'attuale \"Tipperary County Council\" \u00e8 l'autorit\u00e0 deputata ad amministrare il territorio di riferimento, ma \u00e8 stata insediata con regolari elezioni soltanto nel 2014. Prima infatti del \"Local Government Reform Act 2014\", atto legislativo che ha riformato e snellito gli enti locali e politici della nazione, il Tipperary era diviso politicamente in due contee distinte, il North e South Tipperary, che sono state unificate il 3 giugno 2014.\nConfina, da ovest verso est in senso orario, con Limerick, Clare, Galway, Offaly, Laois, Kilkenny, Waterford e Cork.\nToponomastica.\nIl nome della contea \u00e8 stato ripreso da quello del villaggio di Tipperary, ovviamente situato all'interno dei confini nonostante Tipperary Town non sia mai stata capoluogo amministrativo nemmeno di una delle due entit\u00e0 quando sussisteva la divisione fra North e South. Il gaelico \"Tiobraid Arann\", da cui deriva il toponimo inglese Tipperary, significa \"sorgente dell'Ara\", per il fatto che nei pressi dell'abitato sorge il fiume che poi l'attraversa. La sorgente \u00e8 sita in particolare nella zona rurale di Glenbane nelle parrocchie di Lattin e Cullen. Nulla si sa in merito all'importanza storica di tale sorgente e perch\u00e9 sia stata scelta come toponimo per l'abitato, n\u00e9 ulteriormente perch\u00e9 Tipperary sia stato esteso come nome anche alla contea.\nAraldica civica.\nLo stemma, formato da uno scudo d'ermellino con disegni al centro, richiama l'emblema dei conti di Ormonde, signori per secoli del territorio.\nI colori sportivi e culturali della contea sono il giallo e il blu.\nTopografia.\nOrografia e geologia.\nI monti Knockmealdown nel confine meridionale raggiungono un'altezza massima di 793 metri, mentre a nord la contea \u00e8 attraversata dalla catena dei pittoreschi Galtee (o Galty), col monte Galtymore che arriva a una delle altezze pi\u00f9 considerevoli d'Irlanda, 917 m. Ad est, sul confine con Kilkenny, ci sono gli Slieveardagh Hills, mentre vicino Templemore i Monti Devil's Bit (479 m) con un curioso valico sulla sommit\u00e0. Nel nord-ovest, infine, degna di nota \u00e8 Keeper Hill. Gran parte della contea, comunque, \u00e8 formato da una pianura con poche zone collinari molto arrotondate, parte della Golden Vale. Una delle poche eccezioni \u00e8 Cashel, che si innalza per poche centinaia di metri all'improvviso dalla ricca ed ampia zona pianeggiante.\nNella contea il calcare del Carbonifero fuoriesce facilmente tra gli stradi di vecchia arenaria rossa del sud e nelle pianure settentrionali. L'esempio pi\u00f9 eclatante di calcare che fuoriesce \u00e8 ovviamente Cashel con la sua altura, ma generalmente \u00e8 ricoperto da strati erbosi o di terra. Una grande massa esposta di vecchia arenaria rossa, con rocce siluriane visibili al centro, divide il nord del territorio, mentre un agglomerato siminile, i Monti Arra, sorgono tra Nenagh ed il Lough Derg. Lo stesso tipo di roccia forma i Galtee, lo Slievenamon ed i Knockmealdown. Ad est, strati di arenaria e di roccia dell'alto carbonifero giacciono da Cashel a Kilkenny, e l'antracite viene estratta vicino Killenaule. Nelle Silvermines, dove anticamente veniva estratto piombo ed oro, oggi si rinviene argento.\nLe caverne di stalattiti di Mitchelstown, scoperte casualmente nel 1833, attirano molti visitatori. Sono situate nell'estremit\u00e0 sud-occidentale della contea, vicino al confine al punto che il villaggio che da loro il nome \u00e8 situato a 10\u00a0km di distanza nella Contea di Cork; furono esplorate e controllate dallo speleologista francese M. Martel nel 1895.\nIdrografia.\nLa contea di Tipperary \u00e8 attraversata soltanto da un fiume di dimensioni discrete, il Suir, che nasce nei monti Devil's Bit, e scorre verso sud prima ed est in seguito passato per Templemore, Thurles, Caher, e Clonmel per poi abbandonare la contea. Il Nore, che nasce dalle stesse alture del Suir, lascia subito la contea di Tipperary per accedere nell'Offaly, mentre lo Shannon, il fiume pi\u00f9 grande d'Irlanda, si limita a formare gran parte del confine occidentale.\nL'unico lago considerevole \u00e8 il Lough Derg, che si forma lungo il corso della Shannon e crea quindi il confine naturale con il Clare nella parte nord-occidentale della contea. Il lago \u00e8 il secondo della nazione per dimensioni ed il terzo di tutta l'isola d'Irlanda.\nStoria.\nSi ritiene che la contea di Tipperary sia stata istituita da re Giovanni nel 1210; nel 1328 Edoardo III la affid\u00f2 al conte di Ormonde, ma, dopo averla presto fatta rientrare nei suoi domini, fu nuovamente riconosciuta e affidata nel 1337. Nel 1372 l'affidamento fu confermato a James Butler, conte di Ormonde, mentre le terre appartenenti alla Chiesa rimasero sotto una sperata giurisdizione e vennero chiamate contea di \"Cross Tipperary\". Nel 1621 Giacomo I riprese il dominio della contea. ma nel 1664 fu di nuovo affidata a James 12\u00ba conte e 1\u00ba duca, le cui regalit\u00e0 presto inclusero la contea della croce. Nel 1715 la giurisdizione torn\u00f2 interamente e definitivamente alla Corona.\nNel 1919 la contea di Tipperary fu teatro, a Soloheadbeg, dell'inizio della Guerra d'indipendenza irlandese.\nPolitica.\nSebbene a livello culturale, storico e sportivo sia sempre e solo esistita una sola contea di Tipperary, da sempre politicamente ed economicamente l'area ha visto due zone molto differenti tra loro. Gi\u00e0 di fatto da prima del XIX secolo la parte settentrionale era gestita da soggetti diversi da quella meridionale, tanto che nel 1898 furono formati il South e North Riding Tipperary, in sostanza due apparati burocratici e giudiziali differenti. La sussistenza di tali organismi rimase anche dopo l'indipendenza dell'Irlanda e fu definitivamente sancita dopo un secolo con la creazione di due contee totalmente e formalmente separate nel 2002, il North Tipperary ed il South Tipperary. Le due contee hanno avuto vita per\u00f2 breve, appena 12 anni, e sono state riunificate formalmente il 3 giugno 2014 a seguito della ristrutturazione degli enti locali effettuata con Local Government Act 2014.\nCultura.\nCi sono due torri circolari nella contea - una a Roscrea e l'altra alla famosa di Rocca di Cashel. I ruderi di antichi e imponenti edifici ecclesiastici sono numerosissimi nel territorio, a partire da vari resti intorno alla gi\u00e0 citata Cashel, ma anche l'Holy Cross Abbey, antica abbazia cistercense vicino Thurles ed uno dei pi\u00f9 raffinati monasteri irlandesi, e l'abbazia francescana di Roscrea.\nLa fortezza di Cashel, occupata per lungo tempo come caserma, \u00e8 ben conservata. A Roscrea rimane ancora una delle torri costruite da Re Giovanni, e la roccaforte dagli Ormonde, eretta durante il regno di Enrico VIII formava il deposito della caserme vicine. Altri resti ecclesiastici importanti sono ad Athassel, di monaci agostiniani stanziatisi nel 1200 circa, ma anche l'Abbazia di Fethard fondata nel XIV secolo.\nEconomia.\nNella parte meridionale della contea le principali forme economiche sono state tradizionalmente l'agricoltura, concentrata soprattutto sui cereali e l'allevamento, a differenza del resto d'Irlanda non solo di ovini e bovini, ma anche dei rinomati \"Stalloni di Tipperary\". Ultimamente si \u00e8 sviluppata, anche muovendosi dall'economia tradizionale, una considerevole industria alimentare che opera principalmente nel mercato delle bevande, dei prodotti a base di cereali e dei gelati. Prodotti farmaceutici, elettronica e in ambito di salute contribuiscono notevolmente all'economia della contea.\nIl turismo \u00e8 un settore molto importante, grazie a zone molto apprezzate come Lough Derg, Thurles, Cashel e Bru Boru Heritage Centre, oltre alla Tipperary Crystal. Le due contee amministrative hanno ognuna un proprio \"Enterprise Boards\" con programmi differenti. La \"Shannon Development\" si occupa del turismo e dell'industrializzazione della zona del Lough Derg e del North Tipperary. I settori economici pi\u00f9 piccoli del luogo sono gestiti dalla Leader groups e TEAGASC."}
{"id": "110727", "revid": "6923", "url": "https://it.wikipedia.org/wiki?curid=110727", "title": "Contea di Waterford", "text": "Waterford (\"P\u00f3rt L\u00e1irge\" in gaelico irlandese, \"Contae Phort L\u00e1irge\" esteso) \u00e8 una contea irlandese che prende il nome dall'omonima citt\u00e0. \u00c8 situata nella parte meridionale dell'Irlanda. Confina con Cork, Tipperary, Kilkenny e Wexford, che la circondano \nda ovest ad est, mentre a sud si affaccia sul Mare Celtico.\nToponomastica.\nIl nome della contea deriva direttamente da quello del suo capoluogo, Waterford. Il nome, probabilmente, \u00e8 l'anglicizzazione dell'antica forma norvegese \"Ve\u00f0rafj\u01ebr\u00f0r\", il cui significato \u00e8 abbastanza incerto e pu\u00f2 essere o \"fiordo della pecora\" o \"fiordo ventoso\". La provenienza del toponimo non deve stupire, in quanto l'area era stata insediata e colonizzata per molto tempo da popolazioni vichinghe, specialmente danesi.\nIl corrispettivo gaelico \u00e8 invece \"Port L\u00e1irge\", che non ha nulla da condividere n\u00e9 con la parola inglese n\u00e9 con l'antico toponimo norreno, sia a livello di assonanza che di significato, dato che significa semplicemente \"spiaggia collinosa\".\nTopografia.\nIl territorio di Waterford si estende per un'area di 458.108 acri (1.837 km\u00b2).\nCoste e isole.\nNonostante segua un andamento abbastanza regolare, la costa \u00e8 tuttavia spesso rocciosa e indentata, creando piccole ma numerose baie, la principale Waterford Harbour dove \u00e8 situata Waterford City; le altre sono la Baia di Tramore, con scogliere pittoresche e cave di dimensioni considerevoli, tristemente note per i disastri navali, Dungarvan Harbour, molto frequentata come rifugio in caso di tempo cattivo, e Youghal Harbour, che separa la contea da Cork.\nI principali promontori, partendo da ovest, sono Ram Head vicino Ardmore, Mine Head ed Helvick Head che delimitano la quasi interamente rocciosa Baia di Muggort, Ballyvoyle Head, Dunabraftin Head, Great Newtown Head vicino alla spiaggia di Tramore ed infine Brownstown Head.\nNon ci sono isole al largo della costa di Waterford.\nOrografia.\nLa superficie della contea si innalza nella parti interne abbastanza considerevolmente, offrendo gradevoli paesaggi naturali, specialmente nella parte settentrionale e di nord-ovest. I Knockmealdown, con un'altezza di circa 700 m, formano il confine col Tipperary.\nA sud di Dungarvan c'\u00e8 una catena montuosa piuttosto bassa, ma molto aspra, chiamata Drum Hills. Il resto di Waterford \u00e8 quasi interamente pianeggiante\nIdrografia.\nSebbene Waterford tragga un certo beneficio dalla navigabilit\u00e0 dei fiumi vicini, l'unico fiume maggiore \u00e8 il Blackwater. Questo fiume \u00e8 famoso per la pesca del salmone, e, particolarmente nel tratto tra Cappoquin e Lismore, scorre tra delle sponde alte e ben costruite che contrastano con le montagne sullo sfondo. Entra nella contea ad ovest nei pressi di Fermoy, e scorre ad est di Cappoquin, dove inizia il tratto navigabile, dove gira all'improvviso verso sud, per sfociare in mare vicino Youghal.\nIl Waterford Harbour potrebbe benissimo essere indicato come l'estuario di tre importanti fiumi, il Suir, il Nore ed il Barrow, ma nessuno degli ultimi due bagna minimamente la contea. Il Suir invece scorre marginalmente per 14 km da Clonmel, e forma il confine settentrionaloecon Tipperary e Kilkenny.\nStoria.\nLa storia di Waterford \u00e8 strettamente connessa alle invasioni vichinghe avvenute nel Medio Evo irlandese. Nel IX secolo infatti delle trib\u00f9 danesi si fermarono con la loro flotta nelle insenature costiere locali, trovandole ideali per passare l'inverno. Questo permise lo stanziamento successivo permanente dei Vichinghi che fondarono, infatti, la prima citt\u00e0 d'Irlanda, Waterford appunto.\nDopo la cacciata dei vichinghi dall'isola, la contea torn\u00f2 a far parte degli antichi regni gaelici prima e del dominio inglese successivamente.\nSi pensa che Waterford fu una delle prime contee create dagli inglesi, esattamente una delle prime dodici formate al tempo del regno di Re Giovanni e annesse direttamente all'autorit\u00e0 della Corona. La citt\u00e0 di Waterford e la relativa contea furono senz'altro, per la loro posizione favorevole allo sbarco, il punto di partenza di varie spedizioni intraprese nell'isola per sedare trib\u00f9 ribelli o poco fedeli.\nNel 1444 gran parte della contea fu affidata a James conte di Desmond e 3 anni dopo a John Talbot, I conte di Shrewsbury. La ribellioni di Desmond durante l'era elisabettiana e le successive guerre durante la riconquista di Oliver Cromwell segnarono profondamente la storia di Waterford.\nIn tempi preistorici l'area era sicuramente abitata, come dimostrano vari siti archeologici, forti in pietra, cromlech e reliquie simili. Ad Ardmore, proprio sul mare da Ram Head, c'\u00e8 una torre circolare con varie fortificazioni e segni umani antichi.\nTra i vari manieri merita menzione senz'altro il Castello di Lismore, originariamente costruito nel 1185, ma oggi in gran parte ricostruito successivamente.\nI resti ecclesiastici principali riguardano l'antica Cattedrale di Ardmore, parte di un antico monastero ed oratorio del VII secolo fondato da san Declano e abolito nel XII secolo. Altro monastero interessante \u00e8 quello di Mount Melleray, fondato vicino Cappoquin nel 1830 da Trappisti che erano stati scacciati dalla Francia.\nPolitica.\nLa contea \u00e8 una delle 29 suddivisioni amministrative della Repubblica d'Irlanda; il capoluogo (\"county town\") \u00e8 Dungarvan.\nL'area \u00e8 divisa in cinque distretti elettorali:\nLe cittadine di Dungarvan, Lismore e Tramore hanno un proprio \"Town Council\" con dei poteri autonomi parzialmente. La \"gaeltacht\" all'interno del distretto di Dungarvan, \"\u00dadar\u00e1s na Gaeltachta\", ha un proprio apparato amministrativo con alcune competenze indipendenti destinate all'amministrazione delle peculiarit\u00e0 culturali e linguistiche dell'area.\nEconomia, trasporti e infrastrutture.\nFondata nel 1783, la \"Waterford Crystal\" \u00e8 la principale compagnia della contea, rinomata in tutto il mondo come una delle principali produttrici di cristalli lavorati a mano. Con un terreno di 40 acri e una fabbrica ben avviata, la \"Waterford Crystal\" impiega circa 1.600 persone. Le aree urbane di Waterford hanno accresciuto lo sviluppo del loro settore terziario, specialmente nel commercio e negli affari. Altre industrie della contea includono ingegneria di precisione e il settore manifatturiero, soprattutto in ambito edile. \nL'agricoltura, settore economico tradizionale della contea che ha sempre fornito buone piantagioni di cereali e pascoli per allevamenti, si \u00e8 sviluppato notevolmente favorendo l'insediamento di industrie alimentari, specialmente per la carne, il formaggio ed altri cibi tipici.\nPur non essendo una delle contee pi\u00f9 apprezzate turisticamente, anche il turismo \u00e8 importante, dato che la contea offre scenari costieri molto apprezzati, paesaggi rurali e interessanti siti archeologici.\nLe compagnie d'oltre mare come Smithkline Beecham, Bausch &amp; Lomb, Allied Signal ed Hasbro hanno sedi distaccate a Waterford, scelta per il suo eccellente porto locale e per la sua posizione che consente un facile trasporto delle merci.\nA livello di infrastrutture per i trasporti, la contea \u00e8 una delle migliori tra quelle periferiche. Situata a solo un'ora circa di tragitto dall'Europorto di Rosslare nella vicina contea di Wexford e ad un'ora dall'altro porto di Ringaskiddy nella contea di Cork, pu\u00f2 anche contare in ambito marittimo dei suoi porti locali, specialmente quello di Waterford. A livello aereo c'\u00e8 un impianto modesto ma ben servito, il Waterford Airport, che \u00e8 collegato agli altri aeroporti nazionali ed impianti britannici con voli giornalieri. I voli internazionali possono essere effettuati solo dall'Aeroporto di Dublino, invece, distante circa 2 ore di tragitto.\nA livello ferroviario e stradale, la contea \u00e8 collegata dalla \"Iarnr\u00f3d \u00c9ireann\" alle localit\u00e0 principali nazionale come Dublino, Rosslare e Limerick. La \"Bus \u00c9ireann\", invece, gestisce sia un servizio di bus locale che nazionale. \nLe strade principali convergono tutte verso Waterford e sono la N9-N10 proveniente da Kilkenny/Carlow, la N25 proveniente da Cork e Dungarvan che poi arriva fino a Rosslare, la N24 proveniente da Limerick.\nLe strade minori soffrono della situazione di degrado che vede interessata gran parte delle strade irlandesi.\nLuoghi importanti.\nI principali insediamenti della contea sono:\nWaterford, unica citt\u00e0 e capoluogo"}
{"id": "110729", "revid": "123426924", "url": "https://it.wikipedia.org/wiki?curid=110729", "title": "Ren\u00e9 Lacoste", "text": "Pur essendo stato un grande esponente del tennis mondiale, il suo nome \u00e8 oggi principalmente legato alle magliette sportive da lui ideate nel 1933 e che infatti prendono il nome Lacoste.\nBiografia.\nVita privata.\nFiglio di industriali, nacque a Parigi nel 1904. Il padre era socio nella fabbrica di automobili francese della Hispano-Suiza, auto che venne regalata a Ren\u00e9 per gli esami di maturit\u00e0. Si spos\u00f2 nel 1930 con la golfista Simone de La Chaume, con la quale ebbe quattro figli.\nIl soprannome \"Coccodrillo\" inizi\u00f2 ad essere associato a Lacoste nel 1927. Egli diceva: \"\u00abIl soprannome mi venne dato dai miei compagni di squadra. A Boston, dove ci trovavamo per affrontare l'Australia in una semifinale di Coppa Davis, mi accadeva ogni giorno di passare di fronte ad un negozio chic, che esponeva una borsa in pelle di coccodrillo, adatta a contenere le mie racchette. La mia ammirazione per la borsa suscit\u00f2 il divertimento generale, tanto che Pierre Gillou, il nostro capitano, mi promise che, se avessi vinto i miei due singolari, me l'avrebbe regalata. L'immagine del coccodrillo divenne un simbolo fortunato, tanto che lo feci ricamare sui blazer bianchi da tennis e, in seguito, sulle camicette\".\nLa figlia Catherine intraprese a sua volta la carriera sportiva, riuscendo a ottenere buoni risultati nel golf.\nCarriera sportiva.\nForm\u00f2 insieme a Jacques Brugnon, Henri Cochet e Jean Borotra la formidabile squadra dei \"quattro moschettieri\", che strapp\u00f2 la Coppa Davis agli statunitensi nel 1927 e la vinse per sei stagioni consecutive, fino al 1932. Di questi quattro, Lacoste era il pi\u00f9 giovane, ma probabilmente il pi\u00f9 abile a rete, data l'eleganza del suo gioco.\nAnche nel singolo Lacoste ottenne grandi risultati: grazie alla sua brillante tattica, ai suoi colpi sopraffini da fondo campo e al suo rovescio perfetto, vinse due volte il torneo di Wimbledon (nel 1925 e nel 1928), tre volte il Roland Garros (1925, 1927 e 1929) e due edizioni del US Open (1926 e 1928). Partecip\u00f2, seppur in maniera meno fondamentale, alle vittorie in Coppa Davis della Francia nel 1931 e nel 1932. L'anno successivo si ritir\u00f2 dal tennis per fondare con l'amico e collega Andr\u00e9 Gillier una linea di abbigliamento sportivo che porta ancor oggi il suo nome.\nGrazie ai suoi allenamenti scrupolosi e alla strategia accurata con la quale affrontava ogni avversario, Lacoste \u00e8 entrato di diritto, nel 1976, nella International Tennis Hall of Fame.\nUn bel tributo al gruppo dei Moschettieri \u00e8 situato a Newport, nel Rhode Island.\nCarriera nell'abbigliamento.\nGrazie alle T-shirt polo che realizz\u00f2 a partire dal 1933 nella sua linea di abbigliamento, Lacoste divenne ricco e popolare: il coccodrillo, simbolo della citt\u00e0 della Provenza N\u00eemes, \u00e8 infatti il marchio cucito sulla sinistra di tutti i suoi capi. In breve, la Lacoste si espanse ad altri sport, anche grazie al mestiere della moglie di Ren\u00e9, campionessa di golf.\nNell 1967 Lacoste si trasfer\u00ec a Saint-Jean-de-Luz, dove diresse fino all'ultimo giorno di vita la sua azienda."}
{"id": "110732", "revid": "110157", "url": "https://it.wikipedia.org/wiki?curid=110732", "title": "Pro Football Hall of Fame", "text": "La Pro Football Hall of Fame \u00e8 la Hall of Fame della National Football League, il campionato professionistico statunitense di football americano. Il museo \u00e8 stato inaugurato a Canton, in Ohio, il 7 settembre 1963 con 17 persone indotte. Compresi i recenti 13 indotti nel febbraio 2013, ci sono 280 membri totali della Hall of Fame. La Pro Football Hall of Fame \u00e8 l'unica tra le Hall of Fame nord-americane degli sport maggiori in cui gli arbitri non vengono indotti. La Baseball Hall of Fame, la Basketball Hall of Fame e la Hockey Hall of Fame hanno ognuna indotto gli ufficiali di gara come propri membri.\nProcedura di selezione.\nI membri della Hall of Fame sono scelti da un comitato composto da 44 persone chiamato \"Board of Selectors\" composto per la maggior parte da giornalisti."}
{"id": "110734", "revid": "287204", "url": "https://it.wikipedia.org/wiki?curid=110734", "title": "Edlin", "text": "EDLIN, un semplice editor di linee di file testuali (da cui l'acronimo), era l'unico \"editor\" di testo fornito da MS-DOS prima della versione 5.0, quando venne soppiantato dall\"editor\" a pieno schermo EDIT. EDLIN \u00e8 ancora disponibile nei sistemi operativi Windows, almeno fino a \"Windows Server 2003\" e \"Windows XP\". A differenza di molti altri comandi esterni, non \u00e8 stato convertito in una applicazione \"Win32\" nativa.\nHa un'interfaccia rudimentale a riga di comando, simile a quella di \"QED\" o \"ed\". Questo tipo di interfaccia lo rende utilizzabile anche all'interno di script.\nEDLIN venne creato da Tim Paterson in due settimane nel 1980, per il sistema operativo QDOS (in seguito acquisito da Microsoft come base per l'MS-DOS). Nel file quick.txt del codice sorgente di MS-DOS 2, EDLIN viene descritto come \"Ridiculous editor\". Gregory Pietsch ha scritto un clone \"open source\" di EDLIN, disponibile come parte del progetto FreeDOS.\nQuesto l'elenco completo dei comandi utilizzabili per l'editing all'interno della command line di EDLIN (nella versione per sistema operativo Windows XP):"}
{"id": "110738", "revid": "964", "url": "https://it.wikipedia.org/wiki?curid=110738", "title": "Amenophis IV", "text": ""}
{"id": "110739", "revid": "438678", "url": "https://it.wikipedia.org/wiki?curid=110739", "title": "Funzioni pari", "text": ""}
{"id": "110740", "revid": "438678", "url": "https://it.wikipedia.org/wiki?curid=110740", "title": "Funzioni dispari", "text": ""}
{"id": "110741", "revid": "438678", "url": "https://it.wikipedia.org/wiki?curid=110741", "title": "Funzione dispari", "text": ""}
{"id": "110742", "revid": "438678", "url": "https://it.wikipedia.org/wiki?curid=110742", "title": "Funzione pari", "text": ""}
{"id": "110743", "revid": "1318658", "url": "https://it.wikipedia.org/wiki?curid=110743", "title": "Contea di Antrim", "text": "La contea di Antrim (irl. Antroim) \u00e8 una contea storica dell'isola di Irlanda.\nSituata nella regione nordorientale dell'isola, \u00e8 una delle sei ex contee dell'Ulster in Irlanda del Nord ed \u00e8 sotto la sovranit\u00e0 del Regno Unito; non ha pi\u00f9 valore amministrativo dal 1973, anno in cui l'Irlanda del Nord fu divisa in distretti; in particolare, la ex contea fu suddivisa nei distretti di Antrim, Ballymena, Ballymoney, Banbridge, Carrickfergus, Larne, Lisburn, Moyle, Newtonabbey e l'area metropolitana di Belfast.\nEssa era anche l'unica contea nordirlandese a non confinare con la repubblica d'Irlanda.\nA nord si affaccia sull'Oceano Atlantico e ad est sul canale del Nord.\nA sud-est il confine \u00e8 segnato dal Belfast Lough e dal fiume Lagan che la separa dalla contea di Down, a sud-ovest il Lough Neagh la separa dalle contee di Armagh e di Tyrone; infine ad ovest il fiume Bann fa da confine con la contea di Londonderry.\nToponomastica e araldica civica.\nLa parola Antrim deriva dal gaelico irlandese \"Antroim\", nome originale di una delle cittadine principali della contea, Antrim appunto, e significa \"una casa\".\nLo stemma dell'Antrim \u00e8 uno scudo color ambra con due castelli bianchi su campo verde, un leone rampante rosso e la mano rossa tipica dell'Ulster. I colori sportivi sono ambra e bianco.\nGeografia fisica.\nOrografia e geologia.\nLarga parte della contea \u00e8 collinosa, specialmente la parte orientale, dove si registrano le alture pi\u00f9 consistenti, in ogni caso di poco conto. La catena principale percorre il territorio da nord a sud e, seguendo questa direzione, i punti pi\u00f9 alti sono Knocklayd, Slieveanorra, Trostan, Slemish e Divis. L'ascesa nei territori \u00e8 graduale, mentre sulle coste \u00e8 netta, soprattutto nella zona occidentale.\nLe vallate del Bann e del Lagan, insieme alle sponde del Lough Neagh, formano territori pianeggianti fertili. Il suolo presenta vari elementi, tra i quali spicca senz'altro per curiosit\u00e0 il basalto nella parte di costa occidentale.\nMolto caratteristici sono i \"Glens of Antrim\", nove profonde vallate scavate dall'erosione durante l'era glaciale che tagliano la zona orientale della contea, in maniera quasi parallela, dai territori interni fino alla costa.\nCosta e isole.\nLa costa \u00e8 senz'altro la parte geografica pi\u00f9 interessante dell'Antrim ed offre, con la sua continua formazione di scogliere e baie, alcuni degli scenari pi\u00f9 belli d'Irlanda.\nIl tratto pi\u00f9 famoso, interessante e rinomato senza dubbio quello formato dalle colonne basaltiche perpendicolari, lunghe diversi chilometri e conosciute nella parte pi\u00f9 spettacolare come \"Giant's Causeway\" (\"Selciato del Gigante\"), entrate a far parte della lista Patrimoni dell'Umanit\u00e0 dell'UNESCO e met\u00e0 turistica gettonatissima. In questa zona di costa, formazioni basaltiche alte decine di metri, si affacciano sul mare per scenari incredibili, anche se la zona pi\u00f9 particolare \u00e8 quella vicina al mare dove le effusioni del particolare materiale geologico hanno formato una sorta di pavimento a lastroni esagonali.\nAnche Fair Head (\"Capo Fair\"), curioso promontorio che si inoltra nell'oceano e segna la parte pi\u00f9 nord-orientale dell'isola irlandese, \u00e8 formato da basalto, anche se non presenta le curiose formazioni rocciose del Selciato del Gigante; \u00e8 tuttavia un'altra meta molto apprezzata dai turisti e, soprattutto, dagli scalatori.\nTra Fair Head e il Giant's Causeway, c'\u00e8 invece un altro tratto di scogliera affascinante, Carrick-a-Rede, localit\u00e0 divenuta famosa pi\u00f9 che per la sua notevole bellezza paesaggistica, per il \"Rope Bridge\" (\"ponte sospeso\"), un ponticello di corde che collega un isolotto scoglieroso isolato nell'oceano alla suggestiva costa della terraferma, preso d'assalto dai visitatori che lo attraversano con gli occhi incollati al baratro.\nDopo Fair Head, quindi nella zona ad est, la costa \u00e8 sempre innalzata rispetto al mare, ma in maniera meno drammatica, mentre le insenature si fanno pi\u00f9 ampie e profonde. Molte sono, ovviamente le localit\u00e0 costiere e i porti, come Portrush, Portballintrae e Ballycastle; ad est Cushendun, Cushendall e Milltown sulla Red Bay, Carnlough e Glenarm, Larne, e Whitehead sul Belfast Lough. A Magilligan c'\u00e8, invece, la spiaggia pi\u00f9 ampia di tutta l'Irlanda.\nL'unica isola rilevante, a parte qualche isolotto scoglieroso a pochi metri dalla terraferma, \u00e8 Rathlin Island, al largo di Ballycastle, 11\u00a0km circa in lunghezza e neanche 3 in ampiezza, a poco pi\u00f9 di 11\u00a0km dalla costa, formata da basalto e calcare come la costa che ha di fronte. Parzialmente arabile, ospita una piccola popolazione. Islandmagee, a differenza di quanto suggerisce il nome, \u00e8 una penisola che separa il Larne Lough al Canale Irlandese.\nIdrografia.\nGli unici fiumi di una certa rilevanza sono il Bann ed il Lagan che scorrono in fertili vallate. Il Lagan sfocia nel Belfast Lough mentre il fiume Bann drena il Lough Neagh che riceve l'acqua di numerosi ruscelli. Altri fiumi sono il Bush, il Dun e il Glenshesk.\nIl Lough Neagh \u00e8 una enorme massa d'acqua dolce, il pi\u00f9 grande lago d'Irlanda e dell'intero arcipelago britannico, e le sue sponde nordorientali sono nell'Antrim.\nIl Bann ed il Lough Neagh hanno una ricca fauna ittica importante sia commercialmente sia per la pesca sportiva. La piccola citt\u00e0 di Toome \u00e8 il centro principale della pesca, mentre il canale Lagan collega il Lough Neagh con il Belfast Lough.\nClima.\nIl clima \u00e8 molto temperato essendo la contea molto vicino al mare e sulle rive del Lough Neagh. Il Lago e il vicino mare lavorano sul territorio e lo rendono un luogo mite anche se nella media dell'Irlanda come clima.\nStoria.\nNon si conosce bene la data dell'istituzione dell'Antrim, ma \u00e8 noto che una suddivisione amministrativa recante lo stesso nome esisteva gi\u00e0 da prima del regno di Edoardo II d'Inghilterra (primo XIV secolo), e quando l'Ulster fu preso da Sir John Perrot nel XVI secolo, Antrim e Down erano gi\u00e0 suddivisioni esistenti, a differenza del resto della provincia. I primi abitanti conosciuti erano i Celti, infatti i centri abitati anteriori al XIII secolo hanno nomi di origine gaelica. L'Antrim sub\u00ec le incursioni dei Danesi prima, e degli Scozzesi delle regioni settentrionali, che vi si insediarono anche permanentemente.\nIslandmagee \u00e8 stata scenario di un atroce atto di rappresaglia contro la popolazione cattolica durante la Ribellione irlandese del 1641 per il massacro dei Protestanti, condotta dall'armata scozzese stanziata a Carrickfergus.\nMonumenti e luoghi d'interesse.\nL'Antrim \u00e8 senza dubbio la contea pi\u00f9 caratteristica dell'Irlanda del Nord: i rinomati \"Glens of Antrim\", di discreta fama, offrono paesaggi sperduti e selvaggi, mentre il Giant's Causeway, celebre in tutto il mondo, \u00e8 uno scenario unico e un patrimonio dell'umanit\u00e0 protetto dall'UNESCO. Bushmills, inoltre, produce whiskey di altissima qualit\u00e0, Portrush \u00e8 un centro importante e ricco di vita, specialmente la sera. La maggior parte di Belfast, spartita con Down, giace nella contea.\nEconomia.\nColtivazioni importanti sono ancora le patate e l'avena, mentre la coltivazione del lino ha perso di importanza. L'allevamento di mucche, pecore, maiali e pollame \u00e8 in espansione.\nPochi boschi ricoprono ancora la contea, ma il rimboschimento interessa grandi appezzamenti ed inoltre l'impianto di frutteti ha avuto successo.\nLa lavorazione dei tessuti di lino \u00e8 l'industria principale. Esistono diverse cartiere e distillerie di whiskey. La pesca di mare e quella al salmone hanno la loro importanza nell'economia locale.\nGeografia antropica.\nSuddivisioni amministrative.\nCittadine.\nInsediamenti con una popolazione tra 18.000 e 75.000 secondo censimento 2001\nVillaggi principali e \"town\".\nDa 4.500 a 10.000 abitanti"}
{"id": "110744", "revid": "124714126", "url": "https://it.wikipedia.org/wiki?curid=110744", "title": "Contea di Dublino", "text": "Dublino () \u00e8 una delle trentadue contee tradizionali dell'Irlanda. Al suo interno, come suggerisce il nome, \u00e8 situata la capitale irlandese Dublino.\nDal 1994 ha soltanto valenza culturale (per attivit\u00e0 sportive e tradizionali) in quanto \u00e8 stata divisa in tre contee amministrative moderne: D\u00fan Laoghaire-Rathdown, Fingal e South Dublin, nonch\u00e9 la citt\u00e0 di Dublino che \u00e8 amministrata autonomamente.\nSi parla recentemente di Dublin Region (\"R\u00e9igi\u00fain \u00c1tha Cliath\") per identificare il territorio della vecchia contea, o anche Dublin Regional Authority, una delle 8 autorit\u00e0 regionali a fini statistici istituite nel 1991 dal NUTS.\nToponomastica e araldica civica.\nIl nome della contea derivi da quello della citt\u00e0, ovvero dal vichingo \"Dubh Linn\", che significa \"pozza nera\". Il nome della contea in gaelico (e anche della citt\u00e0) \u00e8 per\u00f2 \"\u00c1th Cliath\", che significa \"guado dei graticci\", in quanto Dubh Linn era un piccolo villaggio antecedente non propriamente coincidente con l'attuale capitale irlandese.\nI colori sportivi e culturali della contea sono il celeste e il blu scuro.\nLo stemma della contea di Dublino \u00e8 formato da uno scudo giallo o ocra nel quale \u00e8 ben evidente un corvo su una staccionata. Il corvo era un simbolo ricorrente fra le popolazioni vichinghe, che per prime fondarono un insediamento nel luogo, mentre la staccionata richiama il nome gaelico del luogo (\"guado dei graticci\"). Il corvo \u00e8 stato ripreso nello stemma della contea di Fingal.\nIl motto della contea \u00e8 traducibile, dal gaelico, approssimativamente come \"l'azione d'accordo con la nostra parola\".\nScioglimento.\nDublino \u00e8 situata nella costa centro-orientale dell'Irlanda, nella provincia del Leinster.\nL'area ebbe uno \"status\" di contea fino alla sua dissoluzione avvenuta nel 1994, quando la \"Section 9 Part 1(a)\" della legge \"Local Government (Dublin) Act, 1993\" dichiar\u00f2 che dal 1\u00ba gennaio 1994 \"the county shall cease to exist\" (\"la contea avrebbe cessato di esistere\"). Al tempo la decisione fu una risposta al parere del Consiglio Europeo che evidenziava come l'Irlanda fosse la nazione pi\u00f9 centralizzata nell'Unione europea, con il risultato che una singola contea per Dublino e circondario fosse ingestibile e anti-democratica per una prospettiva di Governo locale. La contea fu quindi formalmente abolita e rimpiazzata da quattro nuove figure amministrative, ovvero la citt\u00e0 di Dublino e le contee di D\u00fan Laoghaire-Rathdown, di Fingal e South Dublin. Il Governo mostr\u00f2 segni di paura per la portata della legge che era passata, paura che trov\u00f2 la sua palesazione pi\u00f9 evidente in una nota dichiarazione del TD Avril Doyle nel D\u00e1il \u00c9ireann il 3 novembre 1993, quando dichiar\u00f2 \"The Bill before us today effectively abolishes County Dublin. I am not sure whether Dubliners realise that that is what we are about today, but in effect that is the case\" (\"L'atto dinanzi a noi oggi effettivamente abolisce la contea di Dublino. Non sono sicura se la gente di Dublino abbia idea di cosa stiamo facendo oggi, ma in effetti questa la situazione\").\nConseguenze.\nAttualmente, varie organizzazioni, agenzie di stato e squadre sportive continuano ad operare con riferimento ad una \"County Dublin\". Di conseguenza, esiste molta confusione sulla legittimit\u00e0 delle nuove contee - sebbene siano addirittura investite di riconoscimento legale specifico, unica situazione del genere nella Repubblica d'Irlanda. Al contrario il termine \"County Dublin\" non appare in alcun atto normativo, mentre per riferirsi al vecchio territorio della contea appare il termine \"Dublin Region\", precisamente nel \"Local Government Act, 1991 (Regional Authorities) (Establishment) Order, 1993\", termine usato ufficialmente anche dalle nuove entit\u00e0. Ultimamente ha trovato diffusione anche il termine \"Greater Dublin Area\", che identificherebbe il territorio della \"Dublin Region\" e delle contee circostanti, ovvero Kildare, Meath e Wicklow, ma che tuttavia non ha trovato nessun riconoscimento ufficiale e, anzi, ha generato altre confusioni. Il censimento del 2002 ha registrato che la popolazione totale della Dublin Region era di 1.122.821 persone, ovvero il 28% della popolazione nazionale.\nAmministrazioni locali.\nIl \"Dublin City Council\" \u00e8 esistito da sempre, precedentemente chiamato \"Dublin Corporation\", come county borough. Le varie divisioni nella Dublin Region sono ora queste:\nCultura.\nSport.\nData l'alta popolazione concentrata nella regione, l'attivit\u00e0 sportiva \u00e8 diffusissima e occupa gran parte dell'importanza nazionale. Nel campionato di calcio irlandese circa la met\u00e0 delle squadre sono di Dublino e circondario, tra le tante lo Shelbourne F.C. e gli Shamrock Rovers. In capitale \u00e8 situato anche lo stadio Lansdowne Road, che ospita le gare casalinghe della nazionale di calcio irlandese e di quella di rugby, oltre che il Croke Park dove si svolgono le finali delle competizioni di GAA. Per quel che riguarda questi sport, ovvero hurling, calcio gaelico e camogie, la contea gioca ancora unita e, fatto curioso, il suo stemma riunisce gli elementi di tutte e quattro le nuove entita amministrative."}
{"id": "110746", "revid": "767487", "url": "https://it.wikipedia.org/wiki?curid=110746", "title": "Ronan Keating", "text": "Biografia.\nFiglio di un camionista e di una parrucchiera, Ronan \u00e8 l'ultimogenito di cinque figli. Ha infatti tre fratelli ed una sorella: Ciaran, Gerard, Gary e Linda. \u00c8 cresciuto nel quartiere dublinese di Bayside e si \u00e8 diplomato alla St. Fintan's High School.\nNel 1993 si presenta con altre 300 persone al provino per entrare nella band che si sarebbe poi chiamata Boyzone. Viene selezionato insieme ad altri quattro ragazzi e dal 1994 al 2000, con i Boyzone, vende 27 milioni di dischi.\nNel 1997 presenta, insieme a Carrie Crowley, l'Eurovision Song Contest di quell'anno. L'esordio da solista avviene nel 1999 con l'uscita del singolo \"When You Say Nothing at All\" tratto dalla colonna sonora del film \"Notting Hill\": il brano raggiunse la vetta in Gran Bretagna ed in mezza Europa, ed ancora oggi \u00e8 la canzone simbolo del cantautore irlandese. A seguito del successo di \"When You Say Nothing at All\" nel 2000 si separa dalla band e pubblica il suo primo album solista \"Ronan\". Il disco, trainato dai singoli \"Life Is A Rollercoaster\" (n. 1), \"The Way You Make Me Feel\" (n. 6) e \"Lovin' Each Day\" (n. 2), raggiunge la vetta in Gran Bretagna ed in mezza Europa e vende 6 milioni di copie in tutto il mondo.\nNel 2002 pubblica il secondo album \"Destination\". Trainato dai singoli \"If Tomorrow Never Comes\" (n. 1), \"I Love It When We Do\" (n. 5) e \"We've Got Tonight\" (n. 4), il disco raggiunge la numero 1 in Inghilterra e vende pi\u00f9 di 4 milioni di copie.\nNel 2003 esce il suo terzo album \"Turn It On\": nonostante il buon successo dei singoli estratti, cio\u00e8 \"The Long Goodbye\" (n. 3), \"Lost For Words\" (n. 9), \"She Believes (In Me)\" (n. 2) e \"Last Thing On My Mind\" (n. 5), il disco non replica i dati di vendita dei precedenti lavori arrivando a stento ad un milione di copie vendute e fermandosi al 21\u00ba posto nella classifica britannica.\nNel 2004 pubblica \"10 Years of Hits\", raccolta dei suoi principali successi. Il disco, trainato dai singoli \"I Hope You Dance\" (n. 2) e \"Father And Son\" (n. 2), raggiunge la numero uno in Gran Bretagna e vende 3 milioni e mezzo di copie in tutto il mondo.\nIl 2006 vede la pubblicazione del suo quarto album solista intitolato \"Bring You Home\". Il disco, anticipato dai singoli \"All Over Again\" (n. 6) e \"Iris\" (cover della celebre hit dei Goo Goo Dolls e n. 3 in Inghilterra), debutta al terzo posto in Gran Bretagna e supera i due milioni e mezzo di copie vendute.\nNel 2007 si \u00e8 riunito con i Boyzone, con i quali aveva iniziato la sua carriera: frutto della reunion \u00e8 prima una trionfale tourn\u00e9e nel 2008, poi la pubblicazione nello stesso anno di un greatest hits intitolato \"Back Again... No Matter What\" che raggiunge la quarta posizione degli album pi\u00f9 venduti in Inghilterra ed infine l'uscita nel 2010 di un nuovo album dal titolo \"Brother\", cos\u00ec chiamato in memoria di Stephen Gately, uno dei membri storici del gruppo prematuramente scomparso per un edema polmonare. L'album entra direttamente al primo posto della classifica inglese.\nNel marzo del 2009 Keating pubblica il suo quinto album solista \"Songs for My Mother\", interamente dedicato alla madre scomparsa. L'album arriva al primo posto della classifica inglese. A novembre dello stesso anno esce il sesto album dal titolo \"Winter songs\" che raggiunge la sedicesima posizione della classifica inglese.\nNel 2011 esce il nuovo album \"When Ronan Met Burt\", frutto di una collaborazione con il compositore statunitense Burt Bacharach, il quale contiene dieci suoi famosi brani reinterpretati da Keating con un'orchestra dal vivo di 40 elementi e registrato presso il leggendario Capitol Recording Studio di Los Angeles. L'album ottiene un buon riscontro di vendite arrivando alla posizione n. 3 della classifica britannica.\nNel 2014 interpreta Guy nella produzione londinese del musical \"Once\".\nIl 12 febbraio 2016 pubblica l'album \"Time of My Life.\" Nello stesso, durante una tappa del tour a Edimburgo duetta per la prima volta con il rapper italiano J-Ax."}
{"id": "110749", "revid": "123615015", "url": "https://it.wikipedia.org/wiki?curid=110749", "title": "Lingua georgiana", "text": "La lingua georgiana (, \"kartuli ena\") \u00e8 la lingua pi\u00f9 parlata della famiglia caucasica meridionale, di cui rappresenta la lingua franca, nonch\u00e9 l'unica lingua con una propria tradizione letteraria. \u00c8 la lingua ufficiale della Georgia, dove conta all'incirca 3,9 milioni di parlanti nativi (l'83% della popolazione). Altre 3,5 milioni di persone la parlano all'estero (soprattutto in Turchia, Russia e Stati Uniti con piccole comunit\u00e0 in Iran ed Azerbaigian).\nSi tratta di una lingua agglutinante (nella quale cio\u00e8 gli elementi si combinano a formare le parole in sequenza lineare), come risulta evidente soprattutto nei verbi. Possiede una flessione nominale articolata in sette casi.\nIl sistema fonetico presenta suoni particolari, detti glottalizzati. Le parole georgiane possono avere serie consecutive molto lunghe di consonanti: fino a otto (gvbrdgvnis).\nPer la scrittura sono stati utilizzati nel tempo tre diversi alfabeti. L'attuale alfabeto georgiano comprende 33 lettere (ridotte dalle originarie 38 nel XIX secolo). Le prime iscrizioni in lingua georgiana risalgono al I secolo-III secolo, sebbene le fonti storiche asseriscano che la scrittura fu introdotta nel III secolo a.C. I primi manoscritti datano al V, e il primo libro a stampa al XVII secolo.\nLa lingua ha la reputazione di essere difficile da apprendere, soprattutto a causa della complessit\u00e0 del sistema verbale. Non esiste alcuna distinzione di genere tra maschile e femminile.\nNumerose parole sono prestiti dalle lingue parlate nelle zone vicine, come l'arabo, il persiano e il turco. Ad eccezione di alcuni termini di origine greca, i prestiti dalle maggiori lingue europee, di origine piuttosto recente, sono avvenuti attraverso la mediazione del russo.\nLa lingua georgiana comprende circa 17 dialetti, suddivisi in un gruppo orientale e in uno occidentale, alcuni dei quali sono stati fortemente influenzati dal linguaggio dominante della regione in cui risultano parlati. In generale sono pi\u00f9 conservativi i dialetti delle regioni montuose. La lingua letteraria si basa sul dialetto cartiliano (pianure orientali).\nIl georgiano possiede una vasta letteratura e una prospera poesia popolare, oltre ad essere utilizzato per la tradizione di canto polifonico.\nClassificazione.\nIl georgiano \u00e8 la pi\u00f9 diffusa delle lingue caucasiche meridionali, una famiglia che comprende anche lo svan, il mengrelio (parlato principalmente nella Georgia nord-occidentale) e il laz (parlato principalmente lungo la costa turca del Mar Nero, da Melyat, Rize fino alla frontiera georgiana).\nIl gruppo sembra non avere parentele con altre famiglie linguistiche, o almeno nessuna di quelle proposte sembra essere stata dimostrata in modo convincente. \u00c8 tuttavia possibile un precoce contatto con le lingue indoeuropee.\nDialetti.\nLa variante standard del georgiano \u00e8 costituita dal dialetto di prestigio della Cartalia, la regione storica in cui \u00e8 situata la capitale Tbilisi.\nCon la lingua standard coesistono quasi una ventina di altri dialetti. La maggior parte di essi sono parlati all'interno del territorio nazionale e sono denominati secondo le province storiche:\nAltri quattro dialetti sono parlati da minoranze etniche georgiane al di fuori dei confini nazionali:\nFonologia.\nConsonanti.\nIl georgiano standard dispone di 28 consonanti, di cui 6 eiettive. I fonemi sono in rapporto uno a uno con le lettere dell'alfabeto, come illustra la tabella che segue (i simboli a sinistra sono quelli dell'AFI).\nIl sistema delle occlusive si basa su una triplice opposizione fra sorda aspirata, sonora ed eiettiva, dalla quale \u00e8 esclusa solo l'eiettiva uvulare //. La natura fonemica di tale opposizione \u00e8 attestata, ad esempio, nelle coppie minime \u10e4\u10e3\u10e0\u10d8 [p\u02b0u\u027ei] \"mucca\" vs. \u10de\u10e3\u10e0\u10d8 [p\u02bcu\u027ei] \"pane\" e \u10e5\u10e3\u10d3\u10d8 [k\u02b0udi] \"cappello\" vs. \u10d9\u10e3\u10d3\u10d8 [k\u02bcudi] \"coda\". La stessa opposizione delle occlusive \u00e8 presente anche nelle affricate. Non c'\u00e8 per\u00f2 accordo universale sulla presenza di aspirazione nei fonemi // e //.\nVocali.\nI fonemi vocalici sono 5, anch'essi in corrispondenza biunivoca con i simboli dell'alfabeto.\nSecondo Shosted e Chikovani, la realizzazione di // \u00e8 tipicamente [].\nIl georgiano non ha vocali lunghe (eccetto che per effetto dell'intonazione nelle domande chiuse; si veda oltre #Intonazione) e non ha dittonghi. Se due vocali appaiono in sequenza appartengono a sillabe diverse: una parola ha tante sillabe quante sono le sue vocali.\nFonotassi.\nGruppi consonantici.\nLa caratteristica fonotattica pi\u00f9 rilevante del georgiano \u00e8 la sua grande tolleranza per i gruppi consonantici, specialmente a inizio e a fine parola.\nI gruppi iniziali possono spaziare da 2 a 6 consonanti contigue (ignorando le sequenze prodotte dall'aggiunta di morfemi prefissali, potenzialmente ancora pi\u00f9 lunghe); le combinazioni ammesse sono 740. Ai gruppi vanno aggiunte anche le 28 consonanti semplici, che possono trovarsi tutte a inizio parola, per un totale di 768 possibili attacchi sillabici consonantici a inizio di parola.\nSe si considerano anche i gruppi prodotti dalla presenza di morfemi prefissali, si pu\u00f2 arrivare a sequenze iniziali ancora pi\u00f9 lunghe. Ad esempio, l'aggiunta del marcatore dell'oggetto diretto della I plurale \"gv-\" agli ultimi due verbi illustrati in precedenza produce le forme \u10d2\u10d5\u10e4\u10e0\u10ea\u10e5\u10d5\u10dc\u10d8\u10e1 /gvp\u027et\u0361s\u02b0k\u02b0vnis/ \"ci sbuccia\" e \u10d2\u10d5\u10d1\u10e0\u10d3\u10e6\u10d5\u10dc\u10d8\u10e1 /gvb\u027ed\u0263vnis/ \"ci strappa\", con otto consonanti iniziali.\nI gruppi finali che non contengono morfemi suffissali vanno invece dalle 2 alle 4 consonanti, per un totale di 244 combinazioni.\nLa realizzazione fonetica di alcuni gruppi consonantici prevede che ci sia una sola emissione di fiato alla fine di tutta la sequenza. Tali gruppi sono noti come \"complessi armonici\" (ing. \"harmonic complexes\" o \"harmonic clusters\"). Ad esempio, il complesso iniziale di \u10d1\u10d2\u10d4\u10e0\u10d0 /bg\u025b\u027ea/ \"suono\" \u00e8 armonico, mentre quello di \u10d7\u10d1\u10d8\u10da\u10d8\u10e1\u10d8 /t\u02b0bilisi/ \"Tbilisi\" non lo \u00e8 e prevede due emissioni distinte.\nI gruppi di due consonanti identiche sono generalmente realizzati come una consonante geminata (ad es. \u10d3\u10d0\u10db\u10db\u10d0\u10da\u10d0 [dam\u02d0a\u026ba] \"mi nascose\"). Tuttavia, in alcuni contesti grammaticali che prevedono l'accostamento di due //, la doppia che ne dovrebbe derivare non viene pronunciata come tale; tale anomalia \u00e8 registrata anche nella scrittura (ad es. \u10ec\u10d0\u10d5\u10d0\u10da [t\u0361s\u02bcava\u026b] \"andr\u00f2\" &lt; *\u10ec\u10d0\u10d5\u10d5\u10d0\u10da \"ts'a-v-val\").\nIl suono // cade quando costituisce l'ultima consonante di una radice verbale ed \u00e8 seguito:\nDesonorizzazione finale.\nEsiste una certa tendenza alla desonorizzazione delle occlusive e delle affricate sonore in fine di parola, sebbene sia meno marcata che in altre lingue. La consonante desonorizzata resta generalmente distinta dalla corrispondente sorda per l'assenza di aspirazione.\nIn rari casi il fenomeno viene registrato anche nella scrittura, soprattutto con la desinenza \"-d\" del caso avverbiale (ad es. \u10e3\u10dc\u10d4\u10d1\u10da\u10d8\u10d4\u10d7 /un\u025bbli\u025bt\u02b0/ \"senza volerlo\" &lt; *\u10e3\u10dc\u10d4\u10d1\u10da\u10d8\u10d4\u10d3 /un\u025bbli\u025bd/).\nMorfonologia.\nFenomi morfonologici comuni sono l'apofonia, l'epentesi, la sincope, la dissimilazione e la metatesi.\nProsodia.\nAccento.\nL'accento del georgiano \u00e8 estremamente debole, non ha alcuna influenza sulla qualit\u00e0 delle vocali e non \u00e8 mai distintivo. \u00c8 talmente debole che le regole sulla sua esatta collocazione non sono chiare agli studiosi; quelle che seguono ne descrivono il comportamento pi\u00f9 frequente.\nIn ogni caso, l'accento non cade mai sull'ultima sillaba.\nIntonazione.\nIl profilo dell'intonazione nelle frasi dichiarative \u00e8 relativamente piano e costante. Nelle interrogative presenta una singola variazione, secondo due modalit\u00e0 principali.\nGrammatica.\nMorfologia.\nIl georgiano \u00e8 una lingua fortemente agglutinante, sia nella morfologia flessiva sia in quella derivazionale.\nI sostantivi sono declinati rispetto al caso (nominativo, ergativo, dativo, genitivo, strumentale, avverbiale e vocativo) e al numero (singolare e plurale), ma non rispetto al genere. Non esiste l'articolo. I casi sono indicati da un apposito insieme di suffissi, che vengono aggiunti direttamente alla radice se il sostantivo \u00e8 al singolare o alla radice pi\u00f9 il suffisso \"-eb\" se \u00e8 al plurale. Ad esempio\netc.\nCome i sostantivi, anche i pronomi sono declinati rispetto al caso e al numero e non distinguono il genere. Non c'\u00e8 distinzione neppure alla terza persona, come invece avviene, ad esempio, nella lingua inglese (ad es. \u10d8\u10e1 \"is\" \"egli\", \"ella\", \"esso\"; \u10db\u10d8\u10e1\u10d8 \"misi\" \"suo (di lui)\", \"suo (di lei)\" etc).\nGli aggettivi in funzione attributiva concordano con il sostantivo solo nel caso e non nel numero (ad es. \u10d9\u10d0\u10e0\u10d2\u10d8 \u10d9\u10d0\u10ea\u10d8 \"k'argi k'atsi\" \"l'uomo buono\", \u10d9\u10d0\u10e0\u10d2\u10d8 \u10d9\u10d0\u10ea\u10d4\u10d1\u10d8 \"k'argi k'atsebi\" \"gli uomini buoni\"); la declinazione, inoltre, \u00e8 semplificata rispetto a quella dei sostantivi. Quando invece l'aggettivo viene sostantivato, si comporta in tutto e per tutto come un nome e pu\u00f2 andare al plurale (ad es. \u10d9\u10d0\u10e0\u10d2\u10d4\u10d1\u10d8 \"k'argebi\" \"quelli buoni\"). Tutti i quantificatori, compresi i numerali, sono trattati alla stregua degli altri aggettivi qualificativi e sono seguiti dal sostantivo al singolare (ad es. \u10d4\u10e0\u10d7\u10d8 \u10d9\u10d5\u10d8\u10e0\u10d0 \"erti k'vira\" \"una settimana\", \u10dd\u10e0\u10d8 \u10d9\u10d5\u10d8\u10e0\u10d0 \"ori k'vira\" \"due settimane\", \u10d1\u10d4\u10d5\u10e0\u10d8 \u10d9\u10d5\u10d8\u10e0\u10d0 \"bevri k'vira\" \"molte settimane\" etc).\nIl georgiano fa un uso quasi esclusivo di posposizioni - l'equivalente delle preposizioni italiane, ma poste dopo i sostantivi a cui si riferiscono, anzich\u00e9 prima (ad es. \u10d4\u10ed\u10d5\u10d8 \"ech'vi\" \"dubbio\" \u2192 \u10d4\u10ed\u10d5\u10e1 \u10d2\u10d0\u10e0\u10d4\u10e8\u10d4 \"ech'vs gareshe\" \"senza dubbio\"). Le pi\u00f9 comuni sono clitiche e vengono scritte attaccate al sostantivo (ad es. \u10e1\u10d0\u10e5\u10d0\u10e0\u10d7\u10d5\u10d4\u10da\u10dd\u10e8\u10d8 \"sakartvelo-shi\" \"in Georgia\", \u10db\u10d0\u10d2\u10d8\u10d3\u10d0\u10d6\u10d4 \"magida-ze\" \"sul tavolo\"). Ciascuna posposizione richiede che il sostantivo modificato sia in un caso specifico, tipicamente il genitivo o il dativo (in maniera simile alle preposizioni di molte lingue indoeuropee, come il tedesco, il russo o il latino).\nL'argomento pi\u00f9 complesso della morfologia georgiana \u00e8 il verbo. I verbi sono tradizionalmente divisi in quattro classi, a ciascuna delle quali sono associati un modello generale di coniugazione e una sfumatura semantica prevalente:\nOgni classe richiede inoltre una specifica sintassi dei casi (si veda oltre in #Sintassi).\nLa coniugazione si basa sull'aggiunta e sulla sottrazione di un gran numero di affissi alla radice (sia prefissi, sia suffissi). Una singola voce verbale pu\u00f2 cos\u00ec arrivare ad avere sette o otto morfemi diversi in contemporanea, ad esempio:\nIl verbo manifesta inoltre una concordanza polipersonale: vengono codificate la persona e il numero sia del soggetto che dell'oggetto, tipicamente quello indiretto.\nSebbene i verbi delle singole classi aderiscano ad alcune regole comuni, la loro coniugazione non \u00e8 del tutto uniforme: la scelta di alcuni morfemi \u00e8 regolata da casistiche molto complicate, oppure \u00e8 imprevedibile. Un grandissimo numero di verbi sono irregolari, soprattutto quelli di uso comune (su vari livelli: alterazioni morfonologiche, radici suppletive, terminazioni anomale etc). Questo stato di cose fu messo in evidenza gi\u00e0 da Francesco Maria Maggio, l'autore della prima grammatica georgiana (datata 1643), che accingendosi a trattare del verbo scriveva:\nSintassi.\nL'aspetto pi\u00f9 complesso della sintassi \u00e8 l'uso dei casi nella codifica degli argomenti verbali. In quasi tutti i contesti l'allineamento morfosintattico \u00e8 quello di una lingua nominativo-accusativa. Il soggetto va quindi al nominativo e l'oggetto al dativo. In alcuni casi il soggetto logico viene espresso come un oggetto grammaticale e l'oggetto logico come un soggetto grammaticale, fenomeno tradizionalmente noto come \"inversione\" (ad es. \u10d2\u10dd\u10d2\u10dd\u10e1 \u10d0\u10e5\u10d5\u10e1 \u10ec\u10d8\u10d2\u10dc\u10d8 \"gogos akvs ts'igni\" \"la ragazza ha un libro\", lett. \"alla ragazza \u00e8-avere un libro\").\nDallo schema nominativo-accusativo si discostano per\u00f2 due \"tempi\", uno dei quali \u00e8 l'aoristo, l'equivalente del passato remoto italiano. In questo ambiente i verbi di 1\u1d43 classe (transitivi) e quelli di 3\u1d43 classe (intransitivi inergativi) hanno il soggetto all'ergativo e l'eventuale oggetto diretto al nominativo; i verbi di 2\u1d43 classe (intransitivi inaccusativi) e quelli di 4\u1d43 classe (verbi di sentimento) non alterano l'uso dei casi. Ne risulta che il nominativo \u00e8 al contempo il caso dell'oggetto dei transitivi e il caso del soggetto di gran parte degli intransitivi, fatto che ha portato all'interpretazione tradizionale di un allineamento ergativo (in particolare di un'ergativit\u00e0 cosiddetta \"scissa\", perch\u00e9 assente negli altri tempi). Rimane tuttavia anomala la 3\u1d43 classe, che \u00e8 composta da verbi intransitivi con soggetto all'ergativo. A fronte di tale anomalia e di un'analisi semantica delle classi verbali, Alice Harris ha proposto che l'allineamento sia in realt\u00e0 attivo-inattivo, con il caso ergativo usato come agentivo e il nominativo usato come pazientivo.\nL'ordine delle parole \u00e8 piuttosto libero e tutte le disposizioni sono ammesse per motivi di enfasi. Se per\u00f2 la frase non \u00e8 marcata (cio\u00e8 se non si pone l'enfasi su nessuno dei suoi costituenti), l'ordine \u00e8 SVO o SOV.\nLessico.\nIl georgiano ha un ricco sistema di derivazione dei vocaboli. Aggiungendo alcuni prefissi e suffissi specifici a una radice, si possono da questa derivare molti sostantivi e aggettivi. Per esempio, dalla radice -\"kart\"-, possono essere derivate le successive parole: \"kartveli (una persona georgiana), \"kartuli (la lingua georgiana) e sakartvelo (Georgia).\nLa maggior parte dei cognomi georgiani terminano in\nLa desinenza -\"eli\" \u00e8 una particella nobiliare, equivalente al francese \"de\", al tedesco \"von\" o al polacco -\"ski\". Almeno due cognomi georgiani di personaggi storici sono famosi all'estero: Eduard Shevardnadze e Stalin, il cui cognome era \"Dzhugashvili\". Negli anni '90, la squadra di calcio britannica del Manchester City ebbe un numero di giocatori georgiani che avevano il nome con queste desinenze, come Georgi Kinkladze, Murtazi Shelia, Kakhaber Tshkadadze e Mikhail Kavelashvili.\nIl georgiano ha un sistema di numerazione vigesimale, ovvero basato sul numero 20, come il basco o il francese antico. Per esprimere un numero pi\u00f9 grande di 20 e minore di 100, per primo viene stabilito il numero delle ventine e il numero rimanente viene sommato. Per esempio, il 93 viene scritto (in lettere) \u10dd\u10d7\u10ee\u10db\u10dd\u10ea\u10d3\u10d0\u10ea\u10d0\u10db\u10d4\u10e2\u10d8 - \"otkh-m-ots-da-tsamet'i\" (quattro-volte-venti-e-tredici).\nStoria.\nIl georgiano condivide una lingua ancestrale comune con lo svan e il mingrelio/laz e si crede si sia separata da queste nel I millennio a.C. In base al grado di mutamento, i linguisti (per es. Klimov, T.\u00a0Gamkrelidze, G.\u00a0Machavariani) ipotizzano che la pi\u00f9 antica separazione sia avvenuta nel II millennio a.C. o anche prima, dividendo lo svan dalle altre lingue. Il megrelio e laz si separarono dal georgiano grosso modo un migliaio di anni pi\u00f9 tardi.\nLa pi\u00f9 antica allusione alla lingua georgiana parlata pu\u00f2 essere trovata in un passo del grammatico romano Marco Cornelio Frontone nel II secolo d.C.: Frontone immagina gli iberici che si rivolgono all'imperatore Marco Aurelio nella loro lingua incomprensibile.\nL'evoluzione del georgiano, per quanto concerne la lingua scritta, fu una conseguenza della conversione dell'\u00e9lite georgiana al cristianesimo, nella met\u00e0 del IV secolo. La nuova lingua letteraria venne costruita su un'infrastruttura culturale gi\u00e0 ben definita, appropriandosi delle funzioni, convenzioni, e stato dell'aramaico, la lingua letteraria della Georgia pagana, e la nuova religione nazionale. I primi testi georgiani sono iscrizioni e palinsesti risalenti al V secolo. Il georgiano ha una ricca tradizione letteraria. La pi\u00f9 antica opera letteraria sopravvissuta in georgiano \u00e8 il \"Martirio della santa regina Shushanik\" (\"Tsamebay tsmindisa Shushanikisi, dedoplisa\") di Iakob Tsurtaveli, del V secolo d.C. Il poema epico nazionale georgiano, \"Il cavaliere dalla pelle di leopardo\" (\"Vepkhistqaosani\"), di Shota Rustaveli, risale al XII secolo.\nLa storia del georgiano pu\u00f2 convenzionalmente essere divisa in:\nSistema di scrittura.\nIl georgiano \u00e8 stato scritto in una variet\u00e0 di alfabeti nel corso della sua storia. Attualmente un alfabeto, mkhedruli (\"militare\") \u00e8 quasi completamente dominante, mentre gli altri sono oggetto di interesse per gli studiosi, perch\u00e9 \u00e8 necessario conoscerli per la consultazione di documenti storici.\nLo mkhedruli ha 33 lettere di uso comune, delle quali attualmente pi\u00f9 di mezza dozzina sono obsolete. Le lettere dello \"mkhedruli\" corrispondono ai suoni della lingua georgiana.\nSecondo i resoconti tradizionali scritti da Leonti Mroveli nell'XI secolo, il primo alfabeto georgiano venne creato dal primo re dell'Iberia caucasica (nota anche come Kartli), Pharnavaz, nel III secolo a.C. Tuttavia, i primi esempi di quest'alfabeto, o la sua versione modificata, risalgono al V secolo d.C. Nel corso di molti secoli, l'alfabeto venne modernizzato. Ci sono adesso tre alfabeti georgiani completamente diversi, chiamati asomtavruli (lettere maiuscole), nuskhuri (lettere minuscole) e mkhedruli. I primi due sono utilizzati insieme come lettere maiuscole e minuscole, formando un singolo alfabeto usato dalla chiesa ortodossa georgiana e chiamato khutsuri (dei sacerdoti).\nNello mkhedruli, non ci sono forme separate per le lettere maiuscole. Tuttavia, talvolta, un effetto maiuscolo, chiamato mtavruli (titolo o intestazione), viene ottenuto graduando e posizionando le lettere ordinarie in modo che le loro dimensioni verticali siano tutte identiche rispetto alla linea di base. Questo modo di scrivere le lettere viene spesso utilizzato nelle pagine di intestazione, titoli di capitoli, iscrizioni monumentali e simili.\nEsempi.\nFormazione delle parole.\nIl georgiano ha un sistema derivazionale della parola che permette la derivazione di nomi da radici verbali, sia con prefissi che con suffissi. Per esempio:\n\u00c8 anche possibile derivare i verbi da sostantivi:\nIn modo similare, i verbi possono essere derivati dagli aggettivi:\nNumeri cardinali da 1 a 10.\n\u10d4\u10e0\u10d7\u10d8 (ert'i) (uno), \u10dd\u10e0\u10d8 (ori) (due), \u10e1\u10d0\u10db\u10d8 (sami) (tre), \u10dd\u10d7\u10ee\u10d8 (ot'khi) (quattro), \u10ee\u10e3\u10d7\u10d8 (khut'i) (cinque), \u10d4\u10e5\u10d5\u10e1\u10d8 (ek'vsi) (sei), \u10e8\u10d5\u10d8\u10d3\u10d8 (shvidi) (sette), \u10e0\u10d5\u10d0 (rva) (otto), \u10ea\u10ee\u10e0\u10d0 (ts'khra) (nove), \u10d0\u10d7\u10d8 (at'i) (dieci).\nCollegamenti esterni.\nRisorse per l'apprendimento:"}
{"id": "110751", "revid": "686936", "url": "https://it.wikipedia.org/wiki?curid=110751", "title": "San Francisco 49ers", "text": "I San Francisco 49ers sono una squadra di football americano della National Football League, con sede a San Francisco, in California. Competono nella West Division della National Football Conference. La squadra nacque nel 1946 come membro fondatore della All-America Football Conference (AAFC) e si un\u00ec alla NFL nel 1949 quando le due leghe si fusero.\nAl 2019, secondo la rivista \"Forbes\", il valore dei 49ers \u00e8 di circa 3,5 miliardi di dollari, quinti tra le franchigie della NFL e sedicesimi a livello mondiale, dietro ai Chicago Cubs e davanti al Bayern Monaco.\nI 49ers sono noti per avere avuto una delle pi\u00f9 grandi dinastie della storia della NFL, vincendo cinque Super Bowl nell'arco di soli 14 anni, tra il 1981 e il 1994, con quattro di quei titoli vinti negli anni ottanta. Le squadre vincitrici dei Super Bowl erano guidate dagli Hall of Famer Joe Montana, Jerry Rice, Ronnie Lott, Steve Young e dall'allenatore Bills Walsh. Con cinque vittorie del Super Bowl, i 49ers sono alla pari con i rivali Dallas Cowboys per il secondo maggior numero di vittorie, dietro le sei dei Pittsburgh Steelers e dei New England Patriots.\nStoria.\nI San Francisco 49ers sono stati la prima squadra professionistica della West Coast americana ad entrare in una \"major-league\". I 49ers entrarono nel football professionistico nel 1946 come membri della All-America Football Conference. Dopo quattro stagioni, nel 1950 la lega conflu\u00ec nella National Football League.\nI 49ers hanno vinto 5 Super Bowl, 4 dei quali negli anni ottanta. Per questo - e per il fatto di non aver mai vinto un campionato NFL prima di allora, e neppure un titolo di \"division\" prima del 1970 - sono chiamati \"The Team of the Eighties\" (\"La Squadra degli Anni Ottanta\"). Durante quel decennio, la squadra manc\u00f2 la qualificazione ai play off solo due volte: nel 1980, e di nuovo nella stagione 1982, accorciata dallo sciopero dei giocatori, durante la quale persero 5 partite su 5 in casa, mentre vinsero 3 partite su 4 in trasferta (l'unico caso nella storia della NFL in cui una squadra rimase senza vittorie in casa vincendo per\u00f2 pi\u00f9 della met\u00e0 delle gare in trasferta). Il giocatore della svolta in quegli anni fu il quarterback Joe Montana, allenato in panchina da Bill Walsh, cui si aggiunsero il running back Roger Craig nel 1983 e il wide receiver Jerry Rice nel 1985. Negli anni novanta, Montana fu sostituito da un altro quarterback membro della Pro Football Hall of Fame, Steve Young, che port\u00f2 il quinto Super Bowl alla franchigia battendo nel 1994 i San Diego Chargers. Dopo il ritiro di Young nel 1998, la squadra speriment\u00f2 delle annate difficili. Queste si interruppero solo nel 2011 quando fu assunto l'allenatore Jim Harbaugh che riport\u00f2 la squadra ad alti livelli e al ritorno al Super Bowl nel 2012, dove fu sconfitta dai Baltimore Ravens.\nL'anno successivo arrivarono fino alla finale di Conference, perdendo per\u00f2 con i Seattle Seahawks.\nDalla stagione 2013 fino alla 2018, i Niners hanno avuto una serie di annate negative, non arrivando mai ai playoff. Nel 2019 per\u00f2 la squadra, anche grazie al ritorno dell'infortunato quarterback Jimmy Garoppolo e all'arrivo del rookie Nick Bosa, con un record di 13 vittorie e 3 sconfitte si laure\u00f2 campione della NFC contro i Green Bay Packers. Nell Super Bowl LIV, giocato nell'Hard Rock Stadium di Miami contro i Kansas City Chiefs, furono sconfitti 31 a 20 nonostante l'essersi trovati in vantaggio nel quarto periodo.\nLoghi e uniformi.\nIl soprannome \"49ers\", l'unico che la squadra abbia mai avuto, ricorda l'ondata di cercatori d'oro che ha invaso l'area di San Francisco nel 1849. I colori sociali dei 49ers sono il rosso e l'oro. Tuttavia, il design dell'uniforme della squadra \u00e8 cambiato spesso nel corso degli anni. Nel 1946, la stagione della loro nascita, la squadra indossava divise color rosso scuro, passando al colore rosso scarlatto e oro nel 1948, con un elmetto color oro, con una striscia dorata, calzini rossi e pantaloni senza strisce. All'inizio della stagione 1949, la prima nella NFL, i 49ers adottarono tre strisce nelle loro maglie rosse, indossando caschi e pantaloni color oro, senza strisce, e calzini rossi con tre strisce. Dal 1953 al 1955, i 49ers portarono caschi rossi con una striscia bianca nel mezzo e pantaloni color argento con una striscia rossa. Nell'immagine a fianco \u00e8 possibile vedere i cambiamenti avvenuti nella divisa di gara, in casa ed in trasferta, dalla fondazione ad oggi.\nRivalit\u00e0.\nOltre alla rivalit\u00e0 minore con i Green Bay Packers, le rivalit\u00e0 pi\u00f9 sentite dai tifosi dei 49ers sono quelle con i Rams, i Seahawks, i Raiders, i Giants ed i Cowboys.\nLos Angeles Rams.\nLa rivalit\u00e0 tra Rams e 49ers \u00e8 considerata una delle pi\u00f9 accese di sempre nella storia della NFL. La reciproca antipatia nasce dal fatto che le squadre giocano nella stessa division (la NFC West) e dalla fortissima rivalit\u00e0 che divide la California meridionale (la cui citt\u00e0 principale \u00e8 Los Angeles) e la California centro-settentrionale (dove \u00e8 situata San Francisco). Nel 1995 i Rams si trasferirono a St. Louis, ma questo non ha diminuito l'astio tra le franchigie. Roger Craig, ex running-back dei 49ers, afferm\u00f2 che i Rams avrebbero potuto \"giocare le gare casalinghe anche su Marte\" ma che sarebbero sempre rimasti i principali avversari di San Francisco. Dalla stagione 2016 i Rams sono tornati a Los Angeles e la rivalit\u00e0 \u00e8 tornata ad essere intrastatale.\nSeattle Seahawks.\nLa rivalit\u00e0 tra Seahawks e 49ers nasce nel 2002, in seguito al realignment che spost\u00f2 la franchigia di Seattle dalla AFC West alla NFC West. Nonostante alcune partite molto accese, la rivalit\u00e0 tra queste due squadre \u00e8 meno intensa che in altri casi, dato che quasi mai queste due franchigie sono state in lotta per titoli importanti nello stesso periodo. Tuttavia la rivalit\u00e0 si riaccese quando nel 2011 i 49ers assunsero Jim Harbaugh come head coach, dato che Harbaugh ha avuto una intensa rivalit\u00e0 personale con Pete Carroll, head coach dei Seahawks, quando il primo allenava a Stanford ed il secondo a USC.\nOakland Raiders.\nPur non giocando nella stessa conference, i 49ers ed i Raiders condividono una fortissima rivalit\u00e0 geografica. Le partite tra queste franchigie, dette \"battles of the Bay\" (battaglie della Baia), pur svolgendosi generalmente una volta ogni 4 anni, sono sempre molto tese e violente. Durante una partita di pre-season a Candlestick Park nel 2011 vi furono risse nei bagni dello stadio e fuori dall'impianto vennero sparati colpi di arma da fuoco. Da allora la NFL ha vietato gli incontri di pre-season tra queste due squadre.\nDallas Cowboys.\nLa rivalit\u00e0 tra 49ers e Cowboys \u00e8 una delle pi\u00f9 iconiche della lega e risale fino agli anni '70, quando entrambe le squadre erano tra le pi\u00f9 forti e competitive di tutta la NFL. La sfida per l'NFC Championship del 1981 tra queste due squadre \u00e8 considerata una delle pi\u00f9 famose nella storia del football americano, quando Joe Montana e Dwight Clark realizzarono \"the Catch\" permettendo a San Francisco di vincere la partita all'ultimo minuto. Le due squadre si incontrarono ancora per tre volte consecutive nell'NFC Championship Game tra il 1992 ed il 1994: tutte e tre le volte la squadra vincente di quell'incontro (Dallas le prime due volte, San Francisco nel '94) avrebbe poi vinto il Super Bowl. Nonostante queste due squadre non stiano vivendo il loro momento migliore negli anni 2010, la rivalit\u00e0 rimane comunque molto sentita da entrambe le parti.\nNew York Giants.\nNonostante non giochino nella stessa division, quella tra Giants e 49ers \u00e8 considerata una delle grandi rivalit\u00e0 interdivisionali della NFL. Le due squadre si sono incontrate spesso in partite di playoff (8 volte dal 1982 ad oggi, record NFL per gli incontri di playoff disputati in questo arco temporale). Soprattutto negli anni '80 e '90 questa rivalit\u00e0 era particolarmente sentita, dato che entrambe le squadre si davano battaglia per la vittoria della conference. Da allora le due franchigie hanno vissuto momenti alterni, anche se la partita contro i newyorchesi rimane comunque attesa da tutti i tifosi dei 49ers.\nGiocatori importanti.\nMembri della Pro Football Hall of Fame.\nIn grassetto i giocatori indotti come membri dei 49ers.\n\"Fonte\":\nRecord di franchigia.\nCarriera\nStagionali\n\"Fonte\":"}
{"id": "110755", "revid": "125132332", "url": "https://it.wikipedia.org/wiki?curid=110755", "title": "Bioma mediterraneo", "text": "Il bioma mediterraneo \u00e8 una zona di transizione compresa tra la fascia temperata e quella tropicale che si sviluppa in alcune regioni comprese tra i 20\u00b0 e i 40\u00b0 di latitudine nord e sud. La regione di biosfera pi\u00f9 estesa con queste caratteristiche e che d\u00e0 il nome al bioma \u00e8 quella del bacino del Mediterraneo.\nDistribuzione mondiale.\nIl bioma mediterraneo \u00e8 distribuito in diverse regioni a cavallo del 30\u00ba parallelo. La regione pi\u00f9 ampia \u00e8 quella che si sviluppa intorno al mare Mediterraneo, ma sono presenti altre regioni di dimensioni inferiori con queste caratteristiche in Cile, in California, nella costa occidentale dell'Africa meridionale e nella regione sudoccidentale dell'Australia.\nClima.\nIl bioma mediterraneo \u00e8 caratterizzato da temperature medie annue comprese tra gli 0 e i 35 gradi centigradi. Le masse d'aria a queste latitudini sono tendenzialmente povere di umidit\u00e0, condizione che favorisce la desertificazione; in questo bioma la presenza di mari o oceani adiacenti relativamente freddi compensa tale tendenza. Le precipitazioni sono concentrate nei mesi invernali e le estati sono calde e secche\nFlora.\nIl bioma mediterraneo costituisce meno del 5% della biosfera ma ospita il 20% delle piante vascolari, la maggior parte delle quali sono endemiche e rare.\nLa sua flora \u00e8 costituita da lecci, conifere e sughere, un tempo formanti grandi estensioni forestali, la cui ampiezza \u00e8 stata in parte ridotta dall'azione umana. Nelle aree in cui la copertura arborea \u00e8 aperta, degradata o rarefatta (per cause naturali o antropiche), si d\u00e0 luogo ad associazioni di alberi e arbusti che vanno sotto il nome di macchia mediterranea, o, nelle zone di maggior diradazione, di gariga. Le specie erbacee meglio adattate a questo clima sono le annuali terofite che alla fine della stagione vegetativa muoiono e superano la stagione arida (l'estate) sotto forma di seme. In queste associazioni vegetali un posto di rilievo \u00e8 occupato da un insieme di arbusti xerofili, sempreverdi e spesso aromatici, che costituiscono tipici elementi del \"bioma mediterraneo\". e la barbabietola da zucchero"}
{"id": "110756", "revid": "125941227", "url": "https://it.wikipedia.org/wiki?curid=110756", "title": "Micelio", "text": "Il micelio \u00e8 l'apparato vegetativo dei funghi ed \u00e8 formato da un intreccio di filamenti detti ife, tubuli in cui scorre il protoplasma. Le ife possono essere unicellulari o pluricellulari, nei pluricellulari le singole cellule sono delimitate da pareti che prendono il nome di setti, (per l'osservazione \u00e8 necessario il microscopio). Tuttavia i setti sono dotati di un foro che permette il passaggio del \"protoplasma\". L'insieme di queste ife costituiscono il vero corpo (\"Tallo\") del fungo (non il \"frutto\", che viene chiamato \"carpoforo\" o \"sporoforo\"). \u00c8 possibile che il micelio derivi il suo nome da Pier Antonio Micheli, botanico del Settecento che per primo cominci\u00f2 a studiarne la natura.\nAltra ipotesi \u00e8 che attenga al greco \"mikes\" (fungo). La \"massa miceliare\" si presenta in varie forme e colori a seconda della specie: translucido, bianco, giallo, rosa.\nHa origine da una \"spora\" e ne possiede la \"sessualit\u00e0\" (in alcuni funghi anche \"4 sessi\" es. \"Boletus aereus\"). Miceli di varia sessualit\u00e0 possono fondersi ma solo il patrimonio genetico completo pu\u00f2 dare origine ad un \"carpoforo\".\nNel caso del \"Boletus aereus\" la fusione di 4 miceli primari (originati da spora) pu\u00f2 dare origine al frutto.\nVive e si ramifica a circa sotto terra, o nel caso di substrato legnoso sotto la corteccia o in profondit\u00e0 nel legno. In condizioni adatte di temperatura, umidit\u00e0 disponibilit\u00e0 di nutrimento la produzione di citoplasma diviene tumultuosa, determinando il rapido accrescimento del micelio a velocit\u00e0 che pu\u00f2 anche essere di all'ora.\nIl micelio affiorante dal terreno saggia le condizioni atmosferiche (umidit\u00e0 relativa, incremento o decremento di temperatura\u2026) se ottimali d\u00e0 origine al carpoforo.\nSe ad esempio il micelio di \"Pleurotus\" registra un decremento di temperatura questa ne stimola la fruttificazione, il contrario avviene col genere \"Morchella\" specie primaverile.\nDue miceli compatibili, anche dello stesso sesso, possono fondersi se vengono in contatto o in prossimit\u00e0, in queste condizioni i miceli sono guidati da feromoni (es. \"sirenina\").\nA volte stimolati dal contenuto del substrato nutritivo un particolare rapporto carbonio/azoto (C/N), le ife possono unirsi linearmente affastellandosi e formando strutture che prendono il nome di \"rizomorfe\" (es. \"Armillaria mellea\"). In questa condizione la velocit\u00e0 di crescita \u00e8 anche superiore ai 6\u00a0mm/ora, la ragione sembra essere esplorativa quasi a cercare rapidamente nuove fonti di azoto disponibile.\nLe \"rizomorfe\" infatti non si formano se la disponibilit\u00e0 di azoto \u00e8 elevata.\nLa fusione delle ife pu\u00f2 anche avvenire in modo caotico si formano in questo caso degli agglomerati di forma pi\u00f9 o meno sferica detti \"sclerozi\", formazioni tuberiformi anche di grosse dimensioni, come ad es. in \"Polyporus tuberaster\". (Rambelli Angelo in \"Fondamenti di micologia\", d\u00e0 notizia del ritrovamento di sclerozi di \"Polyporus mylittae\" in Australia con diametro di e peso intorno ai ).\nCuriosit\u00e0.\nIn \"StarTrek Discovery\" (XXIII secolo) una versione spaziale del micelio \u00e8 usata come carburante per la \"USS Discovery - NCC 1031\" per il suo \"motore a spore\" che le permette di fare salti nello spazio (rendendo obsoleta la velocita luce e di curvatura) e perfino in altri universi alternativi."}
{"id": "110757", "revid": "1652635", "url": "https://it.wikipedia.org/wiki?curid=110757", "title": "Santa Martina", "text": "Venerata come santa dalla chiesa cattolica, il suo culto si celebra il 30 gennaio.\nAgiografia.\nSecondo una \"passio\" leggendaria la diaconessa Martina durante l'impero di Alessandro Severo fu arrestata per aver professato apertamente la sua fede e fu trascinata davanti a una statua di Apollo e poi davanti a una di Diana, e infine a una di Giove, facendo in ogni caso andare in pezzi la statua e crollare il tempio, per un terremoto o per un fulmine mandato da Dio.\nVana anche l'esposizione alle belve, dal momento che il feroce leone scatenato contro di lei miracolosamente parve ammansito e si accucci\u00f2 ai suoi piedi come un animale domestico. Fu quindi sottoposta a tormenti (in particolare seviziata con uncini, in genere presenti nell'iconografia specifica della santa) e infine decapitata presso il X miglio della via Ostiense dove fu eretta una chiesa poi scomparsa. Da questo luogo furono successivamente traslate le reliquie presso la chiesa di Santa Martina insieme alle reliquie dei martiri Epifanio e Concordio che erano state rinvenute nel medesimo luogo.\nLa storia \u00e8 molto simile a quella di Santa Taziana (o Tatiana), o di Santa Prisca.\nCulto.\nLe prime notizie storiche risalgono al VII secolo, quando papa Onorio I le dedic\u00f2 nei pressi del Foro Romano una chiesa (l'attuale chiesa dei santi Luca e Martina, presso l'arco di Settimio Severo rifatta nel XVII secolo per opera di Pietro da Cortona).\nLa sua festa era celebrata nell'VIII secolo, ma il culto venne rivitalizzato solo dopo che la tomba dei tre martiri venne scoperta in alcuni scavi sotto l'antica chiesa del Foro Romano, nel 1634. La festa fu fissata al 30 gennaio da papa Urbano VIII, che ne fece anche una delle patrone della citt\u00e0 di Roma.\nUn proverbio lombardo recita: \"Santa Martina la tra gi\u00f2 gran farina\" (\"Il giorno di Santa Martina dispensa farina\").\nIl culto di Santa Martina \u00e8 molto presente a Martina Franca (Diocesi di Taranto). Incominci\u00f2 nel 1730 quando l'allora cardinale Irido Caracciolo don\u00f2 alla sua citt\u00e0 natale Martina Franca una reliquia della martire, depositata nella Chiesa Matrice (l'attuale Chiesa Matrice Basilica minore Santuario Parrocchia di San Martino). Subito dopo nella stessa Chiesa Parrocchiale, si realizz\u00f2 la statua e successivamente l'altare barocco in onore della santa (nel primo altare laterale del transetto a destra). Portando lo stesso nome della citt\u00e0, \"Martina\", dal 1730 a oggi, le \u00e8 stato conferito il grado e il titolo di compatrona, ma con festeggiamenti sobri e culto relativamente limitato al Comune stesso. Quest'ultimo \u00e8, infatti, poco conosciuto nel territorio e chi porta il nome di Martina festeggia l'onomastico nel giorno di San Martino di Tours l'11 novembre essendo il patrono del comune insieme con santa Comasia vergine e martire, festeggiati insieme nella prima decade di luglio."}
{"id": "110759", "revid": "22475", "url": "https://it.wikipedia.org/wiki?curid=110759", "title": "Panasonic (marchio)", "text": " \u00e8 il marchio utilizzato dal gruppo industriale Panasonic (ex Matsushita) per commercializzare i propri prodotti di elettronica di consumo. Gli altri marchi utilizzati nel corso degli anni dal gruppo sono stati National nel campo della radiofonia, Technics nel settore dell'alta fedelt\u00e0, JVC per videocamere e videoregistratori e Lumix per la fotografia digitale. \nNel corso del 2004 il gruppo industriale ha deciso di razionalizzare la sua politica commerciale, decidendo di fondere nel marchio Panasonic anche i prodotti precedentemente commercializzati con altri marchi. Il termine \"panasonic\", che significherebbe \"suono panoramico\", \u00e8 derivato dal termine cinematografico \"panavision\".\nStoria.\nIl marchio \"Panasonic\" fu ideato e lanciato dallo stesso fondatore K\u014dnosuke Matsushita nel 1955, quando i suoi prodotti, fino ad allora noti con il solo marchio \"National\", penetrarono nel mercato statunitense. Questa scelta fu dovuta al fatto che, negli USA, \"National\" era un marchio registrato da un'altra azienda.\nDa allora ebbe inizio un inarrestabile periodo di espansione, e successivamente, Panasonic sbarc\u00f2 anche in Europa, tra cui in Italia, dove Panasonic entr\u00f2 nel mercato dell'elettronica soltanto nel 1980, con la creazione di una filiale a Milano, la \"Panasonic Italia S.p.A.\"\nAttivit\u00e0.\nLa produzione del marchio \u00e8 per gran parte situata nell'Estremo Oriente, ma numerosi sono anche gli insediamenti produttivi in Europa (Galles, Germania, Inghilterra, Repubblica Ceca, Spagna), da dove provengono il 60% dei prodotti Panasonic commercializzati nel vecchio continente, e negli Stati Uniti.\nLe sedi commerciali sono 229, e sono sparse in quasi tutto il mondo. Per il mercato internazionale il gruppo Panasonic usa il marchio omonimo, mentre invece in Giappone \u00e8 ancora utilizzato e molto popolare il marchio \"National\", in modo particolare per elettrodomestici quali asciugacapelli, bollitori per caff\u00e8 e t\u00e8, asciugamani elettrici e molti altri prodotti. Per pubblicizzare il marchio \u00e8 stata scelta in particolare la Formula 1, specificamente il team Toyota e tra il 1984 ed il 1992 sponsorizz\u00f2 una squadra ciclistica. Il 7 novembre 2008 annuncia la fusione per incorporazione della Sanyo, creando cos\u00ec il pi\u00f9 grande polo al mondo nel settore dell'hi-tech, che sar\u00e0 leader nel campo delle batterie al litio per impianti fotovoltaici.\nA partire da marzo 2010 Panasonic, da semplice marchio d'impresa, \u00e8 diventato anche il nuovo nome della Matsushita Electric Industrial."}
{"id": "110760", "revid": "125637394", "url": "https://it.wikipedia.org/wiki?curid=110760", "title": "Clima", "text": "Il clima (dal greco \"\u03ba\u03bb\u03af\u03bc\u03b1\" che vuol dire \"regione, tratto di paese) \u00e8 lo stato medio del tempo atmosferico a varie scale spaziali (locale, regionale, nazionale, continentale, emisferico o globale) rilevato nell'arco di almeno 30 anni (secondo la definizione ufficiale fornita dalla Organizzazione meteorologica mondiale). \n\u00c8 in massima parte una funzione dell'inclinazione dei raggi solari sulla superficie della Terra al variare della latitudine; a ciascuna fascia climatica-latitudinale della Terra corrispondono caratteristiche fisico-ambientali diverse in termini di flora e fauna detti biomi (es. foreste pluviali, deserti, foreste temperate, steppe, taiga, tundra e banchisa polare), influenzando fortemente le attivit\u00e0 economiche, le abitudini e la cultura delle popolazioni che abitano il territorio.\nLa principale caratteristica del clima rispetto al comune \"tempo meteorologico\", oltre all'intervallo temporale di osservazione e studio, \u00e8 l'avere un andamento che tende a mantenersi stabile nel corso degli anni pur con una variabilit\u00e0 climatica interannuale dovuta alle stagioni e di medio-lungo periodo che vi si sovrappone. L'attenzione scientifica negli ultimi decenni si \u00e8 spostata sempre pi\u00f9 sulla comprensione o ricerca approfondita dei meccanismi che regolano il clima terrestre, specie in rapporto ai temuti cambiamenti climatici osservati negli ultimi decenni (es.riscaldamento globale). La disciplina scientifica che studia tutti questi aspetti \u00e8 la climatologia.\nDescrizione.\nClima e tempo meteorologico.\n\"Tempo meteorologico e \"clima\" sono termini che nel linguaggio comune vengono spesso usati come sinonimi; dal punto di vista strettamente scientifico invece i loro significati sono distinti.\nQuando si parla di \"clima\" ci si riferisce alle condizioni ambientali che persistono in una zona per periodi lunghi almeno qualche decina di anni (da minimo 30 anni a migliaia di anni) e condizioni atmosferiche che tendono a ripetersi stagionalmente, mentre variazioni meteo giornaliere, stagionali o annuali devono essere considerate variazioni del tempo meteorologico di una zona. In pratica quando si parla di clima si parla non soltanto delle condizioni meteo, ma soprattutto all'ambiente ad esse associate: una variazione del clima \u00e8 una variazione stabile non solo delle condizioni meteo di un'area ma anche dell'ambiente di quell'area (ambiente come piante, animali, morfologia...).\nIl clima \u00e8 riferito ad aree terrestri che vanno dalla piccola estensione fino ad aree molto vaste (ad esempio, le fasce climatiche o interi continenti). In particolare l'Organizzazione Meteorologica Mondiale (OMM) ha stabilito che la durata minima delle \"serie storico-temporali\" di dati continui per poter individuare le caratteristiche climatiche di una data localit\u00e0 \u00e8 di minimo 30 anni.\nRisulta pertanto evidente come anche il clima di una regione, sebbene mostri una certa regolarit\u00e0 nel tempo, possa essere soggetto a cambiamenti temporali, anche con periodi piccoli comparabili con la durata media della vita umana; succede quindi abbastanza di frequente che una persona, nella sua vita, si trovi a sperimentare dei piccoli cambiamenti climatici. A maggior ragione, quindi, possono esserci cambiamenti climatici su periodi lunghi, in risposta a variazioni nei fattori sotto elencati.\nIn questo contesto vengono ad assumere particolare importanza gli studi di \"analisi climatica\" delle suddette serie storiche che evidenziano i \"trend\" e le ciclicit\u00e0 statistiche delle grandezze meteo-climatiche osservate, ovvero le \"anomalie\" e le regolarit\u00e0 dei parametri rispetto alla media del periodo di riferimento (hanno scarso senso climatico invece le analisi di breve periodo riferite a singoli eventi meteorologici in quanto rientranti invece nella comune variabilit\u00e0 meteorologica). Seguono poi in genere gli studi di attribuzione delle cause dei cambiamenti climatici stessi. Tecnicamente parlando si pu\u00f2 dire che il tempo atmosferico \u00e8 caotico a bassa temporalit\u00e0 ovvero a breve periodo, andando poi a regime ovvero mostrando una certa regolarit\u00e0 nel lungo periodo (vedi attrattore di Lorenz).\nDefinizioni amministrative e normative.\nSecondo il \"Glossario Dinamico ISPRA-CATAP\", per clima si intende la sintesi statistica dei parametri atmosferici (temperatura, precipitazioni, umidit\u00e0, pressione atmosferica, venti) che interessano un territorio per un periodo di tempo sufficientemente lungo.\nElementi del clima.\nGli elementi climatici sono delle grandezze fisiche misurabili, la cui misurazione viene effettuata per mezzo di opportuna strumentazione da parte delle stazioni meteorologiche (capanne standard di legno colorato di bianco), e sono: \nEssi sono gli stessi elementi che caratterizzano il tempo atmosferico, ma coerentemente con la definizione di Clima di essi sono rilevanti solo i valori medi assunti su un lungo periodo di tempo.\nFattori climatici.\nI \"fattori climatici\" sono le condizioni che producono variazioni sugli elementi climatici. Si possono distinguere tra fattori zonali, che agiscono regolarmente dall'equatore ai poli, e fattori geografici, che agiscono in modo diverso per ogni localit\u00e0.\nSono fattori zonali: \nSono fattori geografici:\nClassificazione dei climi.\nCelebre \u00e8 la classificazione del Clima ad opera di Wladimir K\u00f6ppen secondo la quale i climi si distinguono in:\nFunzionamento del sistema climatico.\nIl sistema climatico \u00e8 il risultato dell'accoppiamento atmosfera-oceano-biosfera-criosfera con scambi di calore sensibile, vapore acqueo, quantit\u00e0 di moto (attraverso i venti sul moto ondoso) e elementi chimici vari (attraverso i cicli biogeochimici) all'interfaccia di separazione dei vari mezzi. Il motore del sistema climatico \u00e8 il Sole (forzante esogena) che riscalda la superficie terrestre con intensit\u00e0 variabile (decrescente) con la latitudine causando un gradiente termico tra i poli e l'equatore laddove l'insolazione \u00e8 rispettivamente minima e massima. L'influsso degli oceani si fa sentire anche attraverso i \"pattern\" di circolazione accoppiati con l'atmosfera e detti teleconnessioni atmosferiche.\nCome conseguenza di ci\u00f2 e della rotazione terrestre il ripristino dell'equilibrio termico planetario latitudinale \u00e8 affidato alla circolazione generale dell'atmosfera la quale pu\u00f2 essere suddivisa in 3 grosse macrocelle per emisfero: la cella di Hadley che va dalla fascia equatoriale fino a quella tropicale, la cella di Ferrel che copre le medie latitudini e la cella polare che staziona sui polo fino al circolo polare. Ognuna di queste celle comunica con la confinante scambiandosi masse d'aria a temperatura e umidit\u00e0 diverse. Una caratteristica fondamentale dell'atmosfera terrestre \u00e8 l'effetto serra ovvero l'intrappolamento del calore da parte dei gas atmosferici.\nIl sistema climatico \u00e8 un sistema in equilibrio dinamico con le sue forzanti esterne (esogene), quali appunto il Sole, ed interne (endogene), quali i cicli oceanici e la concentrazione di gas serra, ovvero modifica il suo stato di equilibrio termico al variare dell'intensit\u00e0 delle forzanti stesse. All'interno del sistema in virt\u00f9 dei mutamenti delle forzanti di origine naturale \u00e8 definibile anche il concetto di variabilit\u00e0 climatica.\nIn una rappresentazione fisico-matematica tramite spazio delle fasi del sistema climatico ovvero tramite l'attrattore risultante, le singole \"traiettorie di stato\" rappresentano la normale evoluzione meteorologica (riferibile a ciascun parametro meteorologico) con una chiara variabilit\u00e0 intrastagionale e interannuale (caos) delle traiettorie stesse, mentre la ciclicit\u00e0 regolare climatica \u00e8 rappresentata invece dalla forma complessiva dell'attrattore (farfalla o doppio lobo) dove si evidenzia l'equilibrio del sistema come 'media' delle singole traiettorie. Al variare delle forzanti l'equilibrio nel tempo delle traiettorie (densit\u00e0 e baricentro), quindi del sistema, si sposta in un lobo oppure nell'altro. \nDi rilevante importanza sono i processi di retroazione o \"feedback\" del sistema climatico sulle forzanti originarie al sistema stesso, sia positivi che negativi (albedo, ghiacci, nubi ecc...), che spesso di natura non-lineare assieme agli altri processi non-lineari rendono il sistema climatico propriamente un sistema complesso il quale manifesta cio\u00e8 un comportamento emergente solo in corrispondenza della computazione in toto di tutti processi (\"il tutto \u00e8 maggiore della somma delle singole parti\"). L'energia esterna ricevuta \u00e8 dunque assorbita e redistribuita in tutto il sistema tramite i vari processi interagenti e all'equilibrio parte di questa energia \u00e8 ceduta nuovamente allo spazio; in virt\u00f9 di ci\u00f2 il sistema climatico \u00e8 anche un sistema aperto ovvero non isolato cio\u00e8 dissipativo. A ci\u00f2 si aggiunge la rilevante capacit\u00e0 di autoregolazione della temperatura globale da parte degli oceani in grado di fungere da grandi serbatoi di accumulo del calore grazie alla loro notevole capacit\u00e0 termica.\nL'evidente difficolt\u00e0 di studio tramite riproduzione in laboratorio dell'intero sistema e la necessit\u00e0 di tenere in considerazione tutti i processi rappresentativi in legame strettamente non-lineare ha portato negli ultimi decenni ad un approccio di studio simulato, col ricorso a laboratori virtuali ovvero all'uso accoppiato di supercalcolatori e modelli matematici al fine di ottenere simulazioni sul clima passato e su quello futuro, preservando cos\u00ec, attraverso la validazione del modello sui dati passati, uno dei requisiti cardine della scienza fisica moderna qual \u00e8 la riproducibilit\u00e0 galileiana dell'osservabile fisico nonch\u00e9 il superamento definitivo dell'approccio qualitativo con quello ben pi\u00f9 rigoroso di tipo quantitativo pesando i contributi di ciascun fattore.\nIndici climatici e teleconnessioni.\nGli indici climatici vengono utilizzati dagli scienziati per meglio caratterizzare e comprendere i meccanismi del clima; proprio come accade con gli indici borsistici, per esempio il Dow Jones, che rappresentano le fluttuazioni complessive di pi\u00f9 titoli azionari, cos\u00ec gli indici climatici in un certo senso \"riassumono\" le caratteristiche essenziali del clima, e sono perci\u00f2 definiti \"semplici\" e \"completi\", nel senso che danno una descrizione generale dello stato dell'atmosfera o degli oceani. Essi quantificano le fasi delle cosiddette teleconnessioni atmosferiche cio\u00e8 i modi o pattern di variabilit\u00e0 atmosferica ed oceanica a media, bassa e alta frequenza.\nCon il nome di \"\"El Ni\u00f1o Southern Oscillation\" (o pi\u00f9 brevemente \"ENSO\"\") si denomina un importante fenomeno sia oceanico che atmosferico. El Ni\u00f1o (e il fenomeno opposto, La Ni\u00f1a) sono fluttuazioni della temperatura delle acque superficiali dell'Oceano Pacifico Orientale, tra le pi\u00f9 importanti e influenti teleconnessioni oceaniche-atmosferiche.\nModelli climatici.\nPer lo studio del clima futuro, anche in relazione al problema dei cambiamenti climatici, sono stati messi a punto svariati modelli climatici a partire dagli anni settanta, sia globali (\"Global Climate Models\", GCMs) sia regionali (\"Regional Climate Models\", RCMs) ottenuti con operazioni di \"downscaling\" dai modelli globali.\nLe equazioni di base dei modelli climatici sono sostanzialmente le stesse dei modelli meteorologici, ma in ambito climatico oltre ai modelli di trasferimento radiativo-convettivo e a quelli fluidodinamici, gi\u00e0 presenti in quelli meteorologici, vengono aggiunte equazioni relative a processi fisici che hanno scarsa influenza a scala meteorologica (breve periodo), ma peso molto maggiore a scala climatica (medio-lungo periodo) come ad esempio l'effetto della copertura nevosa sull'albedo terrestre, l'interazione tra atmosfera e biosfera attraverso il ciclo del carbonio per la valutazione dell'impatto del \"forcing\" antropico, le variazioni delle correnti oceaniche (modelli oceanici), ovvero tutte le possibili retroazioni alle forzanti energetiche del sistema.\nCambia inoltre radicalmente il tipo di \"risoluzione matematica\" del modello: mentre nei modelli meteorologici hanno estrema importanza le condizioni iniziali da cui parte la previsione meteo (inizializzazione) e in virt\u00f9 delle quali questa perde significato oltre i 15 giorni, i modelli climatici (pur inizializzati) mirano al calcolo dell\"'equilibrio medio generale\" del sistema climatico ovvero dei suoi parametri caratteristici medi visualizzabili tramite un semplice attrattore, il cui risultato a regime \u00e8 indipendente dunque dalle condizioni iniziali, ma dipende unicamente dal bilancio delle forzanti energetiche del sistema unite in maniera non-lineare ai processi di retroazione. \nIl livello di dettaglio dei modelli climatici \u00e8 quindi tale da escludere la riproduzione della comune variabilit\u00e0 meteorologica interannuale e intrastagionale ovvero il caos intrinseco dell'atmosfera evidenziando invece i \"trend\" sul lungo periodo dei vari parametri atmosferici in funzione delle sole forzanti significative; in altri termini i risultati (\"output\") dei modelli climatici sono puramente indicativi dello stato futuro 'medio' dell'atmosfera, cio\u00e8 forniscono delle \"tendenze\" a medio-lungo termine del tutto in linea quindi con la definizione statistica di \"clima\" e l'analisi o prognosi richiesta, lasciando a quelli meteorologici ad alta definizione spazio-temporale i dettagli di breve periodo propri della comune variabilit\u00e0 meteorologica.\nPrevedere il clima, ovvero i \"trend\", \u00e8 quindi sulla carta pi\u00f9 semplice che prevedere il tempo meteorologico, a patto di conoscere tutte le forzanti; secondo alcuni l'unica difficolt\u00e0 starebbe nella modellizzazione accurata di tutti i processi compresi i \"feedback\" per rendere il modello il pi\u00f9 possibile realistico ovvero fedele alla realt\u00e0. In realt\u00e0 anche modelli semplici possono avere una loro concreta validit\u00e0 nel lungo periodo grazie all'esclusione di determinati processi rilevanti solo nel pi\u00f9 breve periodo.\nCome per i modelli meteorologici anche i modelli climatici si differenziano tra loro per le diverse parametrizzazioni usate di alcuni processi fisici.\nIn base alla complessit\u00e0 del modello si distinguono inoltre modelli a bilancio energetico a singolo punto, modelli a complessit\u00e0 intermedia (EMICs), modelli \"full complexity\" (ma dall'alta onerosit\u00e0 computazionale) dinamici come gli AOGCMs, ovvero modelli con accoppiamento del sistema oceano-atmosfera-biosfera-criosfera che operano su un grigliato atmosferico ed infine modelli a rete neurale.\nNell'ambito della teoria ufficiale del riscaldamento globale che vuole le cause di natura prevalentemente antropica (effetto serra), data l'incertezza sui quantitativi di gas serra futuri rilasciati dalle attivit\u00e0 umane, le previsioni sui cambiamenti climatici futuri sono espresse in termini di \"scenari\" ovvero previsioni in base a diverse ipotesi di emissioni di gas serra ottenute a loro volta sulla base di modelli economici di sviluppo mondiale.\nCome per i modelli meteorologici, un recente sviluppo delle previsioni climatiche \u00e8 rappresentato dalle previsioni di \"Ensemble Multimodels\" le quali, attraverso i fondamenti della fisica stocastica, cercano di ridurre l'incertezza derivante dalla presenza dei numerosi modelli climatici, ovvero delle molte diverse parametrizzazioni, mediando opportunamente gli \"output\" tra i vari modelli.\nAltri ambiti di studio climatologici.\nCambiamenti climatici.\nCon il termine \"cambiamenti climatici\" si indicano le variazioni del clima della Terra, ovvero variazioni a diverse scale spaziali (regionale, continentale, emisferica e globale) e storico-temporali (decennale, secolare, millenaria e ultramillenaria) di uno o pi\u00f9 parametri ambientali e climatici nei loro valori medi: temperature (media, massima e minima), precipitazioni, nuvolosit\u00e0, temperature degli oceani, distribuzione e sviluppo di piante e animali.\nPaleoclima.\nLo studio del clima passato \u00e8 oggetto della paleoclimatologia. Secondo le conoscenze attuali il clima terrestre avrebbe subito nelle varie ere geologiche passate importanti cambiamenti climatici di origine naturale dovuti principalmente a variazioni orbitali terrestri (cicli di Milankovi\u0107), variazioni dell'attivit\u00e0 solare e modificazioni della composizione chimica dell'atmosfera terrestre in particolare nella concentrazione di gas serra evidenziando fasi alterne di raffreddamento e riscaldamento globale come ad esempio glaciazioni e periodi interglaciali. Tali risultati emergono da vari studi di carotaggi sui ghiacci polari e sui sedimenti geologici nonch\u00e9, per quanto riguarda gli ultimi due millenni, dai risultati della dendroclimatologia, cio\u00e8 dalle analisi sull'accrescimento degli anelli degli alberi.\nMicroclima.\nIn ambito locale si parla spesso di microclima per indicare le caratteristiche climatiche di un dato luogo che si differenziano da quelle di un luogo attiguo per caratteristiche geo-morfologiche proprie (es. esposizione a nord o sud, vegetazione ecc...).\nClima e vegetazione.\nLo studio degli aspetti del clima che condizionano la distribuzione dei vegetali costituisce la \"fitoclimatologia\".\nPer definire il tipo di fitoclima di una regione si deve tenere conto dell'interazione fra temperatura e precipitazioni: la quantit\u00e0 di acqua necessaria alla vegetazione aumenta con l'aumento della temperatura a causa dell'incremento dell'evaporazione e della traspirazione.\nTuttavia fattore pi\u00f9 importante della quantit\u00e0 totale di pioggia \u00e8 la sua distribuzione nel corso dell'anno e l'umidit\u00e0 dell'aria.\nSono state riconosciute forme di vegetazione molto diverse in relazione al clima, che possono rappresentare categorie di base per individuare significati adattativi in relazione al clima. Risultano spesso caratteristiche dei diversi biomi presenti alla differenti latitudini e altitudini."}
{"id": "110761", "revid": "110157", "url": "https://it.wikipedia.org/wiki?curid=110761", "title": "Contea di Leitrim", "text": "Il Leitrim (pronunciato \"l\u00ec-tr\u0259m\" - in gaelico irlandese \"Liatroim\", nome completo \"Contae Liatroma\") \u00e8 una contea settentrionale del Connacht, nella Repubblica d'Irlanda. Confina a nord col Donegal, a nord-est con la nordirlandese Fermanagh, ad est col Cavan, a sud est con Longford, a sud-ovest con Roscommon e ad ovest con Sligo, mentre a nord-ovest con l'Oceano Atlantico.\nLa \"county town\" \u00e8 Carrick-on-Shannon.\nToponomastica e araldica civica.\nIl nome \"Leitrim\" deriva dal gaelico \"Liatroim\" che significa letteralmente \"cresta grigia\"\nLo stemma del Leitrim nell'attuale forma, \u00e8 stato adottato dal Consiglio della Contea del 1980, anche se \u00e8 da sempre rimasto praticamente invariato.\nTrattasi di uno scudo diviso orizzontalmente a met\u00e0 nei due colori della contea, giallo e verde. \nLa divisione non \u00e8 netta, ma con due curve che rendono la parte verde ondulata, in modo da richiamare vagamente la forma delle colline morbide che caratterizzano quasi tutto il paesaggio della contea. Sempre nel campo verde, sono presenti tre cerchi blu con onde bianche, che rappresentano i laghi e i fiumi che costellano il territorio. Nella parte gialla infine, domina un leone nero, simbolo della casata degli O'Rourke (il territorio coincide perfettamente con la parte occidentale dell'antico Regno di Br\u00e9ifne, governato per lungo tempo dalla casata).\nViene diffusamente appellata come \"Lovely Leitrim\" (\"Grazioso Leitrim\"), a volte anche in maniera ufficiale come nei segnali stradali di benvenuto, in rapporto ai paesaggi dolci e suggestivi.\nI colori sportivi e sociali della contea sono il giallo ed il verde, peraltro pressoch\u00e9 identici se non per disposizione (talvolta non rispettata) con quelli del confinante Donegal.\nTopografia.\nIl Leitrim, seppure affacciandosi per un brevissimo tratto sulla baia di Donegal, separando Sligo e Donegal, \u00e8 una contea per lo pi\u00f9 dell'entroterra, piccola di dimensioni, poco abitata e caratterizzata da un numero cos\u00ec alto di specchi d'acqua e fiumi, al punto che c'\u00e8 uno scherzoso modo di dire in Irlanda secondo il quale la terra nel Leitrim si venda a galloni e non ad acri.\nIl clima \u00e8 molto umido e inadatto per le piantagioni di cereali.\nIdrografia.\n\u00c8 divisa geograficamente (ma non politicamente) in \"South Leitrim\" e \"North Leitrim\" dal Lough Allen, nonch\u00e9 attraversata dallo Shannon, il fiume pi\u00f9 lungo d'Irlanda, che nasce nel vicino Cavan e si immette nel Lough Allen, percorrendo la parte orientale della contea facendo da confine con il Roscommon. Un altro fiume, ben meno importante, \u00e8 il Bonnet, che nasce nella zona nord-occidentale del Leitrim e confluisce nel Lough Gill, mentre il Drones e Duff fanno da confine con Donegal e Sligo. Altri laghi importanti a parte l'Allen, sono il Lough Macnean, il Lough Scur, il Lough Garadice ed il Lough Melvin.\nOrografia e geologia.\nIl paesaggio settentrionale \u00e8 molto selvaggio e suggestivo, quello meridionale e nei pressi dello Shannon pi\u00f9 boscoso e molto apprezzabile. Le cime pi\u00f9 alte sono le Truskmore Hills, il Benbo e il Lackagh.\nSebbene i paesaggi siano abbastanza variegati, geologicamente il Leitrim \u00e8 abbastanza uniforme, formato per gran parte da un tavolato di calcare dell'era carbonifera che crea la ondulate colline che raggiungono la baia di Donegal. Roccia arenaria appare nei dintorni del Lough Melvin e ai margini di un'area del Siluriano nella parte pi\u00f9 meridionale della contea. Le zone Carbonifere, oltre alle zone collinari centrali e meridionali, formano anche delle zone montagnose intorno al Lough Allen.\nNelle zone pi\u00f9 settentrionali il suolo \u00e8 freddo e arido, e, sebbene ricco di pietra, impermeabile all'umidit\u00e0: \u00e8 nelle vallate che si trova qualche distretto fertile. Fango e concimi sono abbastanza abbondanti, cos\u00ec come sulla costa i rifiuti organici. La proporzione di spazi destinati al pascolo \u00e8 grosso modo di 1 a 3. Ci sono piantagioni di patate che \u00e8 l'ortaggio pi\u00f9 diffuso, ma anche da avena, principale tipo di frumento che cresce nella contea. Per quel che riguarda l'allevamento i capi principali di bestiame sono di bovini, suini e pollame.\nIl fazzoletto di terra costiero \u00e8 lungo soltanto 4 chilometri circa.\nStoria.\nLa storia pi\u00f9 antica della contea \u00e8 riconducibile al tempo della famiglia O'Rourke di Dromahair: coincide infatti perfettamente con la parte occidentale del loro \"Regno di Br\u00e9ifne\" e il leone che fa parte dello stemma attuale era il simbolo della antica casata. La parte orientale invece era l'attuale Cavan.\n\u00c8 del XIII secolo l'invasione normanna, che per\u00f2 riusc\u00ec soltanto nell'assoggettamento del territorio meridionale dell'attuale Leitrim, giacch\u00e9 la parte settentrionale rimase in mano agli O'Rourke per addirittura altri tre secoli. Si pu\u00f2 parlare invece di County Leitrim a tutti gli effetti dal 1565, quando il deputato inglese Sir John Perrott ordin\u00f2 la legale costituzione della contea, definendo i confini nel 1568.\nDal 1620, vaste terre furono conquistate o confiscate ai precedenti possessori e date a coloni e avventurieri inglesi, tra i quali Villiers ed Hamilton che fondarono Manorhamilton, in quello che fu uno dei tanti tentativi di \"plantation\", che nel Leitrim per\u00f2 riuscirono veramente poco. Carrick-on-Shannon divenne il centro principale della zona, con un altro insediamento, Jamestown, costruito nel XVII secolo per i coloni. Subito crebbero anche Manorhamilton, Ballinamore e Mohill, divenendo importanti centri di commercio locale.\nDa quel momento fino al XVII secolo il Leitrim vide l'abbattimento sistematico delle proprie foreste per far spazio a vaste zone per l'allevamento e la coltura delle patate, che divennero il mezzo principale di sostentamento della popolazione. Questo port\u00f2 per\u00f2 a una disastrosa situazione nel periodo della \"Grande Carestia\" a tal punto che la popolazione del tempo fu letteralmente decimata (era di 155.000 persone, basta confrontare anche con l'attuale situazione).\nPolitica.\nL'attuale \"Leitrim County Council\" nasce nel 1898. \u00c8 composto da 22 membri eletti col sistema proporzionale in quattro zone elettorali: \nLe elezioni si tengono ogni 5 anni, mentre il presidente del \"council\" viene eletto annualmente nel mese di luglio.\nEconomia, trasporti e infrastrutture.\nOltre al turismo, abbastanza diffuso grazie alle crociere sul sistema fluviale Shannon-Erne e ad altri luoghi interessanti, nel Leitrim ultimamente ha preso piede l'agricoltura organica: Rossinvar \u00e8 sede dell'Organic Centre of Excellence per la produzione di vegetali e carni OGM. La commercializzazione del materiale di alcune foreste ricostituite, inoltre, sta portando a cambiare la destinazione di vari fondi. Questo tipo di operazione favorisce il gi\u00e0 ben avviato settore della lavorazione del legno, come produttori di arredi. La compagnia statunitense Masonite Ireland ha costruito i suoi impianti europei per porte elaborate vicino Carrick-on-Shannon su un'area di 75 acri, e ci\u00f2 ha ovviamente contribuito in positivo all'economia del Leitrim. Altre industrie della contea riguardano ingegneria, settore alimentare e il settore informatico. Produttori manufatturieri e artistici sono presenti nel nord del territorio.\nCentri e localit\u00e0.\nI principali centri del Leitrim, anche se tutti di modeste dimensioni, sono:\nAltri importanti riferimenti geografici sono:"}
{"id": "110764", "revid": "1305772", "url": "https://it.wikipedia.org/wiki?curid=110764", "title": "Mayo", "text": ""}
{"id": "110766", "revid": "287204", "url": "https://it.wikipedia.org/wiki?curid=110766", "title": "Kerry", "text": "Kerry pu\u00f2 riferirsi a:"}
{"id": "110771", "revid": "1318658", "url": "https://it.wikipedia.org/wiki?curid=110771", "title": "Algeri", "text": "Algeri (: ; - le isole -; in berbero: \u2d37\u2d63\u2d30\u2d62\u2d3b\u2d54, \"Dzayer\"; in francese: \"Alger\") \u00e8 la capitale dell'Algeria e della provincia omonima. \u00c8 anche il pi\u00f9 importante porto del paese.\nIl nome arabo, \"le tarantan\", deriva da un gruppo di piccoli isolotti antistanti la costa della citt\u00e0 e attualmente non pi\u00f9 visibili in quanto inglobati nelle barriere di protezione e nelle dighe foranee del porto.\nGeografia fisica.\nTerritorio.\nSituata sulle coste del mar mediterraneo nella parte occidentale di un'ampia baia sulle pendici di un ramo della catena montuosa dell'Atlante, ha circa 2.988.145 abitanti. \u00c8 capoluogo dell'omonimo dipartimento.\nLa citt\u00e0 \u00e8 divisa in tre parti con caratteristiche diverse. La parte bassa fu costruita sulla costa dalle autorit\u00e0 francesi, che vi collocarono gli uffici dell'amministrazione coloniale. Lo stile architettonico \u00e8 quindi tipicamente francese con ampi \"boulevard\", teatri, cattedrali e musei.\nLa parte alta, o citt\u00e0 vecchia, nota come casba, fu costruita nel XVI secolo come forte ottomano e residenza del dey, e in decenni di progressivo declino \u00e8 diventata un vero e proprio \"slum\".\nLa terza area \u00e8 costituita dai quartieri periferici risalenti al periodo postcoloniale.\nClima.\nLa temperatura media nell'anno \u00e8 pari a 17,6\u00a0\u00b0C e le precipitazioni totali sono di 707\u00a0mm. Il mese pi\u00f9 caldo \u00e8 agosto mentre quello pi\u00f9 freddo \u00e8 gennaio (11,5\u00a0\u00b0C). Le precipitazioni massime si hanno a dicembre e le minime in luglio.\nEtimologia.\nIl nome della citt\u00e0 deriva (tradotto in italiano dal francese \"Alger\" e dal catalano \"Alger\") dal nome arabo \u0627\u0644\u062c\u0632\u0627\u0626\u0631 al-Jaz\u0101'ir, che si traduce come \"Le Isole\", che si riferiva alle quattro isole che si trovavano al largo della costa della citt\u00e0 fino al 1525.\nAl-Jaz\u0101'ir \u00e8 di per s\u00e9 una forma troncata del pi\u00f9 vecchio nome della citt\u00e0 \u062c\u0632\u0627\u0626\u0631 \u0628\u0646\u064a \u0645\u0632\u063a\u0627\u0646\u0629 Jaza'ir Bani Mazghana, \"le isole dei Figli di Mazghana\", utilizzato dai primi geografi medievali come Idrisi e Yaqut.\nStoria.\nOrigini.\nIl primo insediamento Fenicio risale al 1200 a.C. circa, quando, ad una ventina di chilometri dalla citt\u00e0 attuale, viene fondato il porto di Icosium che, in seguito alle guerre puniche, diventa romano nel 146 a.C. La citt\u00e0 romana pi\u00f9 importante della zona non \u00e8 per\u00f2 Icosium bens\u00ec Caesarea in Mauretania.\nLa citt\u00e0 divenne una colonia romana di diritto latino sotto l'imperatore Vespasiano.\nNel 429 d.C., viene conquistata dai Vandali, nel VI secolo passa sotto il controllo bizantino e nel secolo successivo sotto quello arabo.\nL'attuale Algeri venne fondata nel 944 dal sovrano berbero Buluggin ibn Ziri, fondatore della dinastia Ziride, che ne modifica il nome in \"al-Jaz\u00e2'ir\"; da questo momento in poi vede aumentare progressivamente la propria importanza nell'area.\nAnche se la sua dinastia fu rovesciata definitivamente da Ruggero II di Sicilia solo nel 1148, gli Ziridi avevano gi\u00e0 perso il controllo di Algeri nel 1014 a vantaggio degli Hammadidi.\nAl 1159 risale la conquista da parte degli Almohadi e nel 1235 la conquista da parte del sovrano hafside Abu Zakarya Yahya.\nNel 1302, l'isolotto antistante, chiamato Penon, venne occupato dai castigliani che ne fecero la base per i traffici commerciali tra il Regno di Tlemcen e la penisola iberica. Tuttavia, Algeri rimase un centro minore fino a dopo la cacciata dei mori dalla Spagna, molti dei quali trovarono asilo in citt\u00e0.\nDal XIV secolo fece parte dei domini della dinastia zayyanide del Regno di Tlemcen.\nDominio ottomano.\nNel 1510 gli spagnoli fortificarono la propria base sull'isola di Penon, nell'ambito della lotta contro le azioni dei corsari barbareschi.\nQuando la presenza spagnola inizi\u00f2 ad essere percepita come minacciosa viene invocato, nel 1516, l'aiuto di Aruj Barbarossa e del fratello Khair Ed-Din detto Barbarossa, che iniziarono una lunga lotta per scacciare gli spagnoli.\nDurante questo periodo Algeri fu governata prima da Aruj, poi alla sua morte, dal fratello Ariadeno Barbarossa. Nel 1517, governante Aruj, Algeri si dichiar\u00f2 parte dell'Impero ottomano di Solimano il Magnifico, per poter resistere ai tentativi di riconquista degli spagnoli. Nel 1524 Ariadeno Barbarossa perse Algeri, che per\u00f2 riconquist\u00f2 agli spagnoli nel 1529, obbligandoli a lasciare definitivamente l'isola di Penon e la citt\u00e0 di Algeri.\nDa questo momento Algeri divenne la base principale dei pirati barbareschi. Nell'ottobre del 1541 con la spedizione di Algeri, il re di Spagna e imperatore del Sacro Romano Impero Carlo V d'Asburgo cerc\u00f2 di conquistare la citt\u00e0 per eliminare il flagello della pirateria islamica, ma una tempesta distrusse un gran numero di navi della sua flotta, e il suo residuo esercito di circa 30.000 soldati, principalmente composto da spagnoli, fu sconfitto dagli algerini guidati dal pasci\u00e0 Hassan.\nFormalmente parte dell'Impero Ottomano, ma in pratica indipendente, a partire dal XVII secolo Algeri fu un importante centro di pirateria, anche grazie alla sua posizione periferica, sia rispetto ai domini ottomani che alle zone di influenza economica delle potenze europee. Di fatto, la pirateria divenne la sua principale attivit\u00e0 economica. Gli atti di pirateria, effettuati ai fini di rapimento di persone da avviare al commercio di schiavi, interessarono tutto il Mediterraneo, ma arrivarono a interessare anche le coste dell'Islanda.\nDurante questo periodo la citt\u00e0 era circondato da mura su tutti i lati, compreso il lungomare. Da quest'ultimo lato cinque porte consentivano l'accesso alla citt\u00e0, con cinque strade che si dipartivano da ogni porta e si riunivano di fronte alla Moschea Ketchaoua. Nel 1556, una cittadella fu costruita nel punto pi\u00f9 alto delle mura. Una strada principale, che correva da nord a sud divideva la citt\u00e0 in due: \"la citt\u00e0 alta\" (\"al-Gabal\", o \"la montagna\"), che consisteva di una cinquantina di piccoli quartieri abitati da gente di origine andalusa, ebraica, araba e le comunit\u00e0 Kabyle, e \"la citt\u00e0 bassa\" (\"al -Wata\", o \"la pianura\"), che era il centro amministrativo, militare e commerciale della citt\u00e0, per lo pi\u00f9 abitata da dignitari turchi e da altre famiglie di classe superiore.\nNel 1815 la marina statunitense chiede formalmente al governatore della citt\u00e0 di interrompere gli attacchi ai vascelli statunitensi, l'anno seguente navi inglesi e olandesi distruggono parzialmente la flotta algerina ma gli attacchi continuano.\nNell'agosto del 1816, la citt\u00e0 fu bombardata da una squadra navale britannica comandata da messi, assistito da soldati olandesi; in quella battaglia fu distrutta la flotta corsara ospitata ad Algeri.\nDominio francese.\nNel 1827, la flotta algerina fu totalmente distrutta nella battaglia di Navarino, dove gli algerini sostenevano l'Impero ottomano contro navi da guerra francesi, inglesi e russe.\nNel 1827, Husayn Dey, governatore ottomano dell'Algeria, chiese ai francesi di saldare un debito, vecchio di trentuno anni, contratto nel 1799 per acquisti di rifornimenti per le truppe della napoleonica campagna d'Egitto. Il console francese, Pierre Deval, rifiut\u00f2 di dare una risposta soddisfacente al dey, e in un impeto di rabbia Husayn Dey tocc\u00f2 il console con il suo ventaglio. Carlo X us\u00f2 questo come pretesto per avviare un blocco contro il porto di Algeri. Il blocco dur\u00f2 tre anni fino a quando la Francia, nel 1829, invi\u00f2 un ambasciatore al dey con una proposta per i negoziati, questi rispose con il fuoco dei cannoni diretto verso una delle navi del blocco. La Francia quindi stabil\u00ec che era necessaria un'azione pi\u00f9 energica.\nNel maggio del 1830, l'esercito francese part\u00ec da Tolone alla volta dell'Algeria, dove il 14 giugno sbarc\u00f2 la forza di terra agli ordini di Bourmont a circa 25 chilometri ad ovest da Algeri. Mentre l'esercito incontrava una minima resistenza da parte degli algerini, la flotta navale francese, sotto il comando dell'ammiraglio Guy-Victor Duperr\u00e9, attacc\u00f2 via mare la citt\u00e0, dando il via a quella che si sarebbe trasformata nell'invasione di Algeri. I francesi entrarono in Algeri il 5 luglio e dopo soli due giorni la citt\u00e0 capitol\u00f2 definitivamente.\nDurante il dominio francese molti europei si stabilirono ad Algeri e a partire dal XX secolo erano la maggioranza della popolazione della citt\u00e0.\nNel corso del 1930, l'architetto Le Corbusier elabor\u00f2 piani per una riprogettazione completa della citt\u00e0 coloniale, piani che per\u00f2 furono ignorati dall'amministrazione francese.\nDurante la seconda guerra mondiale, dopo l'armistizio di Compi\u00e8gne del 22 giugno 1940, Algeri fu affidata al governo di Vichy. Nel novembre 1942 venne occupata dalle truppe alleate nel corso dell'operazione Torch e nel 1943 divenne sede del governo francese in esilio guidato da Charles de Gaulle. Nel 1957 divenne il cuore della guerra algerina di indipendenza e nel 1962 divenne la capitale dell'Algeria indipendente. La gran parte dei pieds-noirs abbandon\u00f2 allora la citt\u00e0.\nIndipendenza.\nL'Algeria divenne indipendente il 5 luglio del 1962, con Algeri come capitale.\nIl 19 giugno 1965 ebbe luogo un colpo di Stato che rovesci\u00f2 il primo (in ordine di tempo) Presidente della Repubblica algerina, Ben Bella, e port\u00f2 al potere il colonnello Boum\u00e9di\u00e8ne, allora vicepresidente del governo e Ministro della Difesa, e quindi capo dell'Esercito Nazionale Popolare algerino, che rimase al potere fino al 1978, anno della sua morte.\nNel mese di ottobre del 1988 Algeri fu al centro delle manifestazioni per chiedere la fine del sistema a partito unico del paese e la creazione di una democrazia moderna battezzato la \"Primavera di Algeri\". Le manifestazioni furono represse con l'uso della forza dalle autorit\u00e0, che .\nL'11 dicembre 2007, due autobombe sono esplose ad Algeri. Una bomba ha preso di mira due edifici delle Nazioni Unite mentre l'altra ha colpito un edificio che ospitava la Corte Suprema. Le vittime furono almeno 62 persone, con oltre duecento feriti.\nEconomia.\nAlgeri \u00e8 un importante centro economico, commerciale e finanziario, con in particolare una Borsa con una capitalizzazione di 60 milioni di euro. La citt\u00e0 ha il pi\u00f9 alto costo della vita di tutte le citt\u00e0 nel Nordafrica, il 50\u00b0 pi\u00f9 alto in tutto il mondo.\nLe attivit\u00e0 prevalenti della citt\u00e0 sono quelle derivanti dal governo e dall'amministrazione del paese.\nIl porto \u00e8 un importante nodo per il commercio internazionale, da esso partono le esportazioni di grano, ferro, fosfati, agrumi e verdure cos\u00ec come il petrolio estratto nelle aree centrali del paese.\nLe industrie principali sono la raffinazione del petrolio e dei derivati, la lavorazione dei metalli e quella alimentare.\nInfrastrutture e trasporti.\nIl porto, ampliato negli ultimi decenni, \u00e8 il principale del paese e uno dei pi\u00f9 attivi e attrezzati del Nordafrica. Un regolare servizio di traghetti collega Algeri con Marsiglia in Francia.\nIl Trasporto bus urbano ed extraurbano di Algeri \u00e8 gestito dalla ETUSA che opera un servizio di autobus in citt\u00e0 e nella periferia circostante.\nLa SNTF (societ\u00e0 nazionale ferroviaria) gestisce le linee pendolari ferroviari che collegano la capitale a periferia circostante.\nSono presenti anche 4 funivie urbane:\nUn'ampia rete stradale la collega agli altri principali centri urbani del paese. Per mezzo della ferrovia \u00e8 collegata con Costantina situata 430\u00a0km a est e Orano 440\u00a0km a ovest.\nL'aeroporto internazionale \"Houari Boumedienne\" la collega con il mondo.\nNel 2011, sono state inaugurate una rete metropolitana e una linea tranviaria.\nAmministrazione.\nGemellaggi.\nAlgeri \u00e8 gemellata con diverse citt\u00e0 di ogni parte del mondo:\nInoltre, molti distretti di Algeri mantengono relazioni di gemellaggio con altre citt\u00e0 straniere."}
{"id": "110772", "revid": "125470378", "url": "https://it.wikipedia.org/wiki?curid=110772", "title": "Bamako", "text": "Bamako (in bambaro \u07d3\u07ca\u07e1\u07ca\u07de\u07d0, translitt. B\u00e0mak\u0254\u030c) \u00e8 la capitale e la citt\u00e0 pi\u00f9 popolosa del Mali.\nGeografia fisica.\nSorge sul Niger, nelle vicinanze delle rapide che separano la valle del Niger superiore e la valle del medio Niger, nella parte sud-occidentale del paese.\nBuon porto fluviale e principale centro amministrativo e commerciale del Mali, \u00e8 attivo nella produzione di caucci\u00f9, resina e legname, cos\u00ec come nel tessile, nella lavorazione della carne, nella manifattura di oggetti in metallo e nel settore ittico. \u00c8 scalo aereo internazionale.\nStoria.\nLa citt\u00e0 di Bamako \u00e8 abitata sin dal paleolitico, anche se la sua leggendaria fondazione \u00e8 fissata circa nel XVI secolo. Bamako, il nome ha origine dalla parola \"Bammako\" che significa (\u00abstagno del coccodrillo\u00bb in lingua bambara). La citt\u00e0 fu un importante centro commerciale e il principale centro dell'insegnamento dell'Islam, sotto l'impero del Mali, ma entr\u00f2 in declino nel XIX secolo. Alla fine del declino Bamako divenne un grosso villaggio fortificato di 600 abitanti, quando il 1\u00ba febbraio 1883, i francesi, con il generale Gustave Borgnis-Desbordes, la conquistarono. Nel 1904 fu inaugurata la linea ferroviaria Dakar-Niger. Nel 1905 inizi\u00f2 la costruzione dell\"H\u00f4pital du point G\", il vecchio ospedale. Nel 1908 Bamako diventa capitale del Sudan francese, e tra il 1903 ed il 1907 venne costruito il palazzo di Koulouba, ossia il palazzo del governatore,dove a partire dall'Indipendenza nel 1960 concessa dalla francia, si riunir\u00e0 la presidenza della Repubblica.\nIl 20 dicembre 1918 Bamako diviene un comune misto amministrato da un sindaco. Nel 1927 venne costruita la cattedrale, mentre la \"maison des artisans\" viene ultimata nel 1931. Nel 1947 viene costruito un primo ponte sul Niger e la grande moschea di Bamako che risale al 1948. Il 18 novembre 1955 Bamako diventa un comune a pieno titolo, e il suo sindaco, Modibo Ke\u00efta, viene eletto la prima volta un anno pi\u00f9 tardi. Il 22 settembre 1960 \u00e8 proclamata l'indipendenza del Mali e Bamako diventa capitale della nuova repubblica. Il 20 novembre 2015, ha luogo un'azione jihadista di \"al-Mur\u0101bi\u1e6d\u016bn-Base (al-Q\u0101\u02bfida) del Jihad nell'Africa Occidentale\" di Mokhtar Belmokhtar, che conduce alla presa di 170 ostaggi nell'Hotel Radisson Blu. Un bilancio provvisorio indica ventuno morti tra gli ostaggi, oltre ai tredici terroristi uccisi grazie all'intervento delle forze speciali maliane, francesi e statunitensi.\nSuddivisione amministrativa.\nLa citt\u00e0 costituisce una regione autonoma, chiamata \"Distretto di Bamako\" (\"District de Bamako\"), non appartenente ad alcuna delle Regioni del Mali. Il distretto \u00e8 a sua volta suddiviso in sei comuni (\"communes\"), numerati da I a VI in numeri romani.\nCultura.\nA Bamako ha sede l'universit\u00e0 di Bamako fondata nel 1993."}
{"id": "110773", "revid": "1318658", "url": "https://it.wikipedia.org/wiki?curid=110773", "title": "Bangui", "text": "Bangui o Bang\u00ee (pronuncia francese: e italiana: bangh\u00ec) \u00e8 la capitale della Repubblica Centrafricana e la sua pi\u00f9 grande citt\u00e0, con una popolazione stimata di 790\u00a0000 abitanti nel 2014.\nGeografia.\nTerritorio.\nBangui sorge nella parte sudoccidentale del paese sulla riva settentrionale del fiume Ubangi, a valle di una serie di rapide che ne limitano la navigazione commerciale pi\u00f9 a monte. \u00c8 l'unica citt\u00e0 di dimensioni significative lungo il corso del fiume, di fronte a Bangui, sulla riva opposta si trova la cittadina congolese di Zongo.\nIl territorio comunale si estende su una superficie di 67 chilometri quadrati ed \u00e8 circondato da una fitta foresta tropicale che si estende sulle rive del fiume. Molti dei quartieri di Bangui sono sotto al livello del letto del fiume e per questo sono soggetti a ricorrenti inondazioni soprattutto durante la stagione delle piogge quando la portata del fiume triplica. Nel giugno e luglio 2009 le piogge hanno lasciato 11.000 persone senza tetto, le inondazioni del 2019 hanno distrutto oltre 4000 abitazioni .\nClima.\nLa Repubblica Centrafricana \u00e8 situata appena a nord dell'equatore e di conseguenza per tutto l'anno le temperature raramente scendono sotto i 30\u00b0 Celsius. \nBangui, essendo nel sud del paese, e quindi pi\u00f9 vicina all'equatore, \u00e8 leggermente pi\u00f9 calda e pi\u00f9 umida rispetto alle regioni settentrionali del paese. Ha un clima tipico della savana tropicale, caratterizzato da inverni secchi. \nLa stagione secca dura dal 21 gennaio al 21 marzo, la stagione umida dal 21 giugno al 21 agosto. Le precipitazioni si verificano dal 21 giugno al 21 agosto, durante la stagione umida con frequenti temporali. Anche durante la stagione calda vengono registrate precipitazioni. L'umidit\u00e0 varia da un minimo del 31% ad un massimo del 99%, ma non scende al di sotto del 13%. La velocit\u00e0 del vento varia da 0 (condizione di calma) a 10\u00a0mph (brezza leggera), la velocit\u00e0 massima del vento registrata \u00e8 7\u00a0mph, mentre la pi\u00f9 bassa \u00e8 2\u00a0mph.\nOrigini del nome.\nFondata nel 1889 come avamposto francese il nome deriva dalla sua posizione sulla riva settentrionale del fiume Ubangi (in francese \"Oubangui\"); il nome del fiume, a sua volta, deriva dal termine bobangi che definisce le rapide situate fuori dall'insediamento che definiscono il termine della navigabilit\u00e0 del fiume a nord di Brazzaville. \nStoria.\nStudi archeologici a Bangui e nelle aree limitrofe hanno rivelato almeno 26 siti risalenti all'et\u00e0 del ferro, contenenti molti utensili e oggetti di metallo, grazie ai quali si \u00e8 potuto far luce sulla storia pre-europea della citt\u00e0 e della zona circostante. L'insieme dei siti archeologici \u00e8 stato inserito nell'aprile del 2006 nella cosiddetta \"tentative list\" dei siti candidati per l'inclusione nel Patrimonio dell'umanit\u00e0 dell'UNESCO. \nIl sito pi\u00f9 vicino a Bangui \u00e8 \"Pendere-Sengue\", a 800 metri dalla moderna Independence Avenue, dove gli archeologi hanno effettuato studi. \u00c8 un sito paleo-metallurgico, dove, oltre a diverse migliaia di cocci di ceramica, sono stati rinvenuti utensili in ferro e ceramica e una spatola di ferro dal peso di 9\u00a0kg. Gli affioramenti di oggetti in ferro si distribuiscono lungo 200 metri sul letto di un torrente. La datazione del sito archeologico, rispetto a siti simili in Nigeria e Sudan, potrebbe essere pi\u00f9 vicina al IX secolo a.C.\nBangui \u00e8 stata fondata nel 1889 in quella che fu la colonia francese di Haut-Oubangui, pi\u00f9 tardi chiamata Ubangi-Chari, e fece parte dell'Africa Equatoriale Francese. La citt\u00e0 \u00e8 cresciuta a causa della sua vicinanza a una postazione militare francese situata sul fiume. Bangui \u00e8 servita come centro amministrativo in epoca coloniale e continua ad essere il centro amministrativo della Repubblica Centrafricana. I francesi installarono una stazione radio a Bangui, che venne descritta nel 1932 come \"la stazione radio pi\u00f9 remota in Africa\". \nNel 1970 il presidente Jean-B\u00e9del Bokassa istitu\u00ec l'Universit\u00e0 di Bangui, nel 1971 fond\u00f2 la compagnia aerea nazionale, Air Centrafrique, e ordin\u00f2 la costruzione di due nuovi hotel di lusso in citt\u00e0. Con l'aumentare delle tensioni fra Bangui e Parigi a causa delle spese incontrollabili di Bokassa, le banche occidentali rifiutarono di prestargli altri soldi. I rapporti con i francesi peggiorarono ulteriormente nell'aprile 1974, quando il corpo di Brigette Miroux fu scoperto in una camera d'albergo a Bangui. I giornali francesi riportarono che la donna era stata l'amante di Bokassa e che quest'ultimo era responsabile del suo omicidio. Come risultato, Bokassa viet\u00f2 le importazioni di giornali francesi e assunse il controllo della sede dell'agenzia di stampa francese Agence France-Presse, situata a Bangui.\nNel 1975, Bangui aveva una popolazione di 300.723 abitanti. Nel marzo del 1981, in seguito alle elezioni, la citt\u00e0 vide lo scatenarsi della violenza, soprattutto in seguito all'Operazione Caban, che port\u00f2 i francesi a far cadere Bokassa (che si era auto-incoronato imperatore Bokassa I), e a sostituirlo con David Dacko. Gli oppositori del presidente si incontrarono a Bangui e furono costretti a fuggire dal paese. Bokassa and\u00f2 sotto processo, ma torn\u00f2 volontariamente a Bangui, nell'autunno del 1986. Inizialmente condannato a morte, l'ex presidente ottenne la commutazione della pena in ergastolo nel febbraio 1988. Il suo successore, il generale Andr\u00e9 Kolingba, capo di stato maggiore dell'esercito di Decko, assunse il controllo dell'esercito il 1\u00ba settembre 1981 sotto il pretesto che il paese si stava dirigendo verso la guerra civile. Sebbene Kolingba stesse tentando di combattere la corruzione e di migliorare la condizione economiche del paese, non riusc\u00ec ad attuare le riforme. Nella met\u00e0 del 1980 la situazione economica del paese si deterior\u00f2. L'80% del fatturato veniva utilizzato per pagare gli stipendi al personale. Anche il tentativo di generare reddito attraverso il prelievo fiscale sui diamanti si rivel\u00f2 controproducente. Nel 1986, seguendo le orme dei presidenti precedenti anche Kolingba si dichiar\u00f2 \"capo della nazione\". Tuttavia, sotto la pressione della Francia e di altri paesi occidentali, Kolingba, restaur\u00f2 la democrazia nel 1991 con un governo multipartitico, anche se le elezioni si tennero solo tre anni pi\u00f9 tardi, nell'agosto 1994. Dopo le elezioni Ange-F\u00e9lix Patass\u00e9 venne eletto alla carica di presidente. Dal momento che proveniva dal nord della Repubblica, i sostenitori meridionali di Kolingba iniziarono una ribellione nel 1996. \nNel maggio 1996, circa 200 soldati della Repubblica Centrafricana si ammutinarono a Bangui, chiedendo aumenti salariali e le dimissioni di Ange-F\u00e9lix Patass\u00e9. In seguito, i rinnegati depredarono e uccisero pi\u00f9 di 50 persone. Le truppe francesi di stanza nel paese soppressero la ribellione e restaurarono il potere dittatoriale. Dopo essere stato eletto, il presidente Patass\u00e9 annunci\u00f2 la creazione di un governo di unit\u00e0 nazionale all'inizio del 1997. Il governo di Patass\u00e9, i partiti di opposizione e gruppi religiosi firmarono gli accordi di Bangui nel gennaio 1997, considerati \"una serie di misure volte a conciliare concorrenti fazioni politiche, per effettuare le riforme e rafforzare l'economia. Nello stesso anno, le truppe ribelli rifiutarono una base militare a Bangui e nel mese di giugno scoppi\u00f2 una nuova rivolta. \nA causa delle frequenti agitazioni politiche Bangui fu nominata nel 1996 una delle citt\u00e0 pi\u00f9 pericolose al mondo. Il 25 ottobre 2002, diverse citt\u00e0 del paese compresa Bangui sono state attaccate dalle forze del generale Fran\u00e7ois Boziz\u00e9, forti del sostegno internazionale. Boziz\u00e9 \"ha rifiutato di accettare un mandato di arresto ed ha disertato con un centinaio di soldati, impegnati in battaglie di strada nei quartieri settentrionali di Bangui (tradizionalmente fedeli a Patass\u00e9), e si \u00e8 trasferito al nord del paese.\" Boziz\u00e9 and\u00f2 temporaneamente in esilio in Ciad, ma torn\u00f2 presto a Bangui per continuare la lotta affiancato dalle sue truppe. Potasse venne completamente isolato e le poche forze favorevoli al mantenimento della pace furono inefficaci. Le truppe di Boziz\u00e9 riuscirono a rovesciare il governo di Patass\u00e9 con il supporto del Ciad. Mentre tornava dal Niger dopo aver partecipato a una conferenza, Patass\u00e9 non pot\u00e9 atterrare a Bangui e dovette chiedere asilo in Togo. Boziz\u00e9, dopo aver preso il potere, sospese la Costituzione e form\u00f2 un governo di transizione composto da tutti i partiti, che funzionava come un organo legislativo provvisorio. Tuttavia, il clima di sfiducia continu\u00f2 e alla fine del 2012 la coalizione Seleka si ribell\u00f2 contro il governo autocratico ed entr\u00f2 in citt\u00e0. Dopo la cattura di Bria, Sibut e altre citt\u00e0 importanti, i ribelli erano sul punto di prendere Damara, ovvero l'ultima citt\u00e0 strategica prima di Bangui. Francia e Stati Uniti rifiutarono di sostenere il presidente e rafforzarono la Forza multinazionale dell'Africa Centrale (Fomac). Nel gennaio 2013 i ribelli cessarono le ostilit\u00e0, sperando in una soluzione negoziata. A seguito di un cessate il fuoco e un accordo di condivisione del potere, Seleka e Boziz\u00e9 decisero di onorare le richieste dei ribelli, ovvero la liberazione dei prigionieri ribelli e l'espulsione delle truppe straniere dal Paese. L'accordo permise a Boziz\u00e9 di completare il suo mandato e di includere i membri della Seleka in un nuovo governo. Nuove elezioni erano in programma nel 2016 ma l'accordo non venne onorato e i ribelli furono catturati a Bangui il 23 marzo 2013, costringendo Boziz\u00e9 a fuggire dalla capitale.\nMonumenti e luoghi d'interesse.\nEssendo la capitale della Repubblica Centrafricana, Bangui funge da centro commerciale ed amministrativo, qui hanno sede l'Assemblea Nazionale, gli edifici governativi, le banche, le imprese straniere, le ambasciate, gli ospedali, molti alberghi, grandi mercati e la prigione centrale di Ngaragba.\nNel 1970 la citt\u00e0 era conosciuta anche come \"La Coquette\" (bella citt\u00e0). Il centro della citt\u00e0 si trova vicino al fiume e comprende un ampio arco di trionfo dedicato a Bokassa, il Palazzo Presidenziale e il mercato centrale. Situato 5\u00a0km pi\u00f9 a nord, nel cuore della zona residenziale, ha sede il pi\u00f9 grande mercato intorno al quale si svolge la maggior parte della vita notturna. Nel quartiere noto come New Ikoyi si trova una significativa colonia di nigeriani espatriati. Molte persone vivono nella periferia di Bangui in case conosciute come \"Kodros\", costruite con mattoni di fango e con il tetto di paglia. \nA Bangui si trova l'anomalia magnetica di Bangui, una delle pi\u00f9 grandi anomalie magnetiche della crosta terrestre che ha il suo centro proprio sulla citt\u00e0. L'anomalia \u00e8 a forma di ellisse, con dimensioni di 700 chilometri x 1.000 chilometri con il punto centrale a 6 gradi nord e 18 gradi est. \u00c8 formata da tre parti o segmenti, che comprendono le anomalie del nord, del sud e centrali. L'equatore magnetico passa attraverso il centro di questa anomalia. Si tratta di una caratteristica magnetica molto ben documentata ma la ragione della sua formazione non \u00e8 ancora del tutto chiara.\nLa vecchia citt\u00e0 di Bangui ha mantenuto un design coloniale con ampi viali orientati verso la piazza del mercato centrale. Le principali attrazioni di Bangui sono: il Museo Boganda, lo Zoo di Bangui, e il Palazzo Presidenziale, gi\u00e0 Palazzo Bokassa. La cattedrale di Notre-Dame a Bangui \u00e8 la sede dell'arcidiocesi cattolica di Bangui. Il Museo Boganda, noto anche come il \"Mus\u00e9e de Boganda\", contiene collezioni dedicate agli strumenti musicali tradizionali, armi da guerra, elementi architettonici dei villaggi, strumenti utilizzati per la caccia, ceramiche, e anche una collezione di oggetti d'antiquariato religiosi. Ha inoltre una buona collezione di tessuto fatto con la corteccia, materiale utilizzato per ricoprire il letto dell'imperatore Bokassa.\nAnche se \u00e8 stata teatro di intense lotte politiche, la citt\u00e0 \u00e8 conosciuta per la sua \"vivace vita notturna e una diversa cultura musicale \". Bangui ha diversi alberghi, tutti piccoli per gli standard dei paesi pi\u00f9 ricchi. Il Ledger Plaza Bangui, nella periferia dovrebbe essere un hotel a cinque stelle, e dispone di una piscina all'aperto e di un campo da tennis. Il National Hotel \u00e8 stato fondato nel 1970 e dispone di 30 camere. Degna di nota sono anche il Golf Palace Hotel, l'Hotel du Centre con 72 camere, il JM Residence, il Oubangui hotel, fondato nel 1985, e l'Hotel Somba, che dispone di 23 camere.\nOltre ai luoghi di interesse all'interno della citt\u00e0 di Bangui, alcuni siti importanti nel raggio di 100 chilometri sono: il \"Chutse de Baali\" cascata di circa 25 metri che si sviluppa su 250 metri di lunghezza, che si anima solo durante la stagione delle piogge; il \"Lac des crocodiles\" (lago dei coccodrilli) dove gli abitanti attirano i coccodrilli a riva utilizzando carne di pollo, \"Berengo\" sull'Autostrada Nazionale 8, a circa 80 chilometri da Bangui, il luogo di ritiro di Bokassa, che comprende il suo palazzo, una sua enorme statua, e anche la sua tomba, e Babangi, che contiene la tomba commemorativa dell'eroe di movimento per l'indipendenza del paese, Barth\u00e9lemy Boganda. Boganda e Bokassa sono entrambi nati in Repubblica Centrafricana. Il trono di Bokassa \u00e8 stato descritto come un \"enorme seggio dell'incoronazione, modellato con l'immagine di un'aquila rampante e ricoperto con oro ventiquattro carati.\" La statua \u00e8 ora arrugginita e viene tenuta nel seminterrato di uno stadio abbandonato.\nSociet\u00e0.\nLa maggior parte della popolazione della Repubblica Centrafricana vive nella parte occidentale del paese, a Bangui e nell'area circostante. La citt\u00e0 forma un comune autonomo circondato dalla prefettura di Ombella-M'Poko. \nReligione.\nNon esiste una religione di Stato nel paese. I gruppi religiosi nel centro urbano di Bangui sono, in ordine di grandezza, i cristiani che formano la maggioranza (con cattolici e protestanti in parit\u00e0 di numero), gli animisti, che seguono antiche credenze, e i musulmani. L'Islam \u00e8 l'ultima, nell'ordine, tra le credenze religiose di Bangui, con un seguito di circa 20.000 fedeli.\nLa chiesa principale di Bangui \u00e8 la Cattedrale di Notre-Dame, dedicata all'Immacolata Concezione, che si trova sotto la metropolita dell'arcidiocesi cattolica di Bangui, sede dell'arcivescovo. L'Arcidiocesi Metropolitana di Bangui controlla le chiese dell'Africa Orientale e Centrale. L'8 maggio 1909 l'arcidiocesi venne istituita come Prefettura Apostolica di Oubangui. Papa Giovanni Paolo II visit\u00f2 Bangui nell'agosto 1985. Il defunto presidente Bokassa si era convertito all'Islam a causa delle pressioni politiche operate dall'allora presidente libico Gheddafi. Egli assunse per breve tempo il nome musulmano di Sala Eddine Ahmed Bou Kassa, ma una volta abbandonato il credo voleva costruire una cattedrale a Bangui. Le Chiesa di Fatima e di Notre Dame d'Afrique si trovano a 5\u00a0km da Bangui.\nIl 29 novembre 2015 Papa Francesco, in occasione del suo viaggio apostolico in Africa, apre la porta santa della cattedrale di Bangui, segnando cos\u00ec l'inizio del Giubileo straordinario della misericordia.\nSalute pubblica.\nIl principale ospedale si trova nella parte orientale della citt\u00e0. Esistono moderne strutture sanitarie solo a Bangui, anche se a causa della povert\u00e0 le cure fornite sono minime. Le persone pi\u00f9 ricche di Bangui si curano nelle cliniche private. Il rischio di contrarre l'AIDS in citt\u00e0 \u00e8 alto: i molti camionisti che si fermano in citt\u00e0 in cerca di prestazioni sessuali rappresentano il rischio maggiore per la diffusione della malattia in altre parti del paese. Il rischio di contrarre la malaria a Bangui e nei campi pigmei \u00e8 molto pi\u00f9 alto che nel resto del Paese. Una conferenza di funzionari della sanit\u00e0 pubblica tra cui i rappresentanti dei Centers for Disease Control (CDC) e dell'Organizzazione Mondiale della Sanit\u00e0 (OMS) si tenne a Bangui nell'ottobre 1985. La conferenza produsse una definizione diagnostica di AIDS, conosciuta come \"la definizione Bangui per l'AIDS\". La conferenza ha definito i sintomi dell'AIDS come \"febbre prolungata per un mese o pi\u00f9, perdita di peso di oltre il 10% e diarrea prolungata\". La definizione Bangui si \u00e8 successivamente dimostrata problematica, in quanto la soppressione immunitaria pu\u00f2 anche essere causata da malnutrizione.\nCultura.\nIstruzione.\nIl sistema francese di educazione \u00e8 il pi\u00f9 usato e il francese \u00e8 la lingua di insegnamento. Tuttavia nelle scuole viene promossa anche la lingua Sango. Una percentuale considerevole della popolazione \u00e8 alfabetizzata. L'istruzione \u00e8 obbligatoria per i bambini nella fascia di et\u00e0 da 6 a 14. Bangui \u00e8 sede dell'Universit\u00e0 di Bangui, fondata nel 1969 dal presidente Jean-B\u00e9del Bokassa dal quale prende il nome, che ha cominciato a funzionare nel 1970. Le altre istituzioni educative sono la Scuola Nazionale delle Arti e la Scuola Centrale di Agraria, oltre a molte scuole religiose e tecniche. Dal 1981, \u00e8 stata istituita la Biblioteca Universitaria, situata in un edificio che ospita volumi sulla scienza, la letteratura e la legge. La scuola di medicina dell'universit\u00e0 ha la sua biblioteca. Il complesso \"Palais des Sports Universit\u00e9\" \u00e8 il pi\u00f9 grande complesso sportivo della citt\u00e0. \u00c8 stata istituita un'altra scuola in lingua francese nella parte orientale della citt\u00e0, il Lyc\u00e9e Charles de Gaulle, che prende il nome dal presidente Charles de Gaulle. Diverse notevoli personalit\u00e0 africane, tra cui scrittori come Calixthe Beyala, hanno studiato a Bangui. Beyala studi\u00f2 al Lyc\u00e9e des Rapides.\nMedia.\nA Bangui sono pubblicati diversi periodici e tre quotidiani: \"E le Songo\", primo giornale del paese, ha iniziato la pubblicazione nel 1986. Gli altri giornali principali sono \"Le novateur,\" \"Le Citoyen\" e \"L'Echo de Centrafrique\". \nLe stazioni radio operanti a Bangui includono Centrafrique Radio, Radio Nehemie, Radio Naotre-Dame, Radio Voix de la paix, Radio Ndeke Luka, RFI, Radio Voik de la grazia, Radio FM Linga, Africa Number One, e Tropic FM. La BBC World Service \u00e8 l'unica emittente inglese che viene trasmessa in citt\u00e0 sul 90,2 FM, come tutti gli altri canali locali viene trasmessa sia in francese che in Sango. Nel 1998 inizi\u00f2 le trasmissioni Radio-MINURCA rivolta alle forze di \"peacekeeping\" presenti nel paese, nel 2000 al termine della missione venne rinominata Radio Ndeke Luka.\nGeografia antropica.\nIl comune ha una superficie di 67 chilometri quadrati ed \u00e8 la pi\u00f9 piccola divisione amministrativa di secondo livello del paese e la pi\u00f9 grande in termini di popolazione. \nSuddivisioni amministrative.\nBangui \u00e8 comune autonomo (\"comune autonome\") della Repubblica Centrafricana. La citt\u00e0 \u00e8 composta da 8 distretti urbani (\"arrondissement\"), 16 \"groupement\" e 205 quartieri (\"quartier\").\nAmministrazione.\nLa Corte penale internazionale ha aperto degli uffici a Bangui nell'ottobre 2007. L'Assemblea Nazionale della Repubblica Centrale africana, una Repubblica multipartitica, con sede a Bangui, \u00e8 un organo legislativo unitario composto da 105 membri. A Bangui hanno sede i Ministeri del paese: dei servizi civili, del lavoro e della previdenza sociale; della comunicazione; della riconciliazione nazionale e della cultura democratica e civica; dell'economia e finanza; del Bilancio, Pianificazione e Cooperazione Internazionale; delle Infrastrutture e dei Trasporti, degli Esteri e francofona; dell'integrazione regionale; della Giustizia, i diritti umani e il buon governo; delle miniere e dell'energia e idraulica.\nEconomia.\nA Bangui si producono tessuti, prodotti alimentari, birra, scarpe e sapone. La citt\u00e0 \u00e8 servita dall'aeroporto di Bangui, il Bangui M'Poko International Airport. La citt\u00e0 \u00e8 anche sede dell'Universit\u00e0 di Bangui, inaugurata nel 1970. Bangui \u00e8 stata teatro di intense attivit\u00e0 ribelli durante i decenni di sconvolgimenti politici, compresa la ribellione in corso, per i quali \u00e8 stata nominata nel 1996 una delle citt\u00e0 pi\u00f9 pericolose al mondo. La maggior parte delle istituzioni del paese hanno uffici a Bangui, comprese quelle francesi come l'\u00c9lectricit\u00e9 de France (EDF).\nBangui \u00e8 un centro commerciale e amministrativo. Durante la seconda guerra mondiale il paese \u00e8 diventato pi\u00f9 ricco, come l'aumento delle esportazioni di gomma, cotone, caff\u00e8, uranio e diamanti. Dopo la guerra, l'occupazione della popolazione locale nell'amministrazione del paese ha portato allo sviluppo delle infrastrutture del Paese, aumentando il commercio e rallentando il movimenti nazionalistici per l'indipendenza. Durante il regno di David Dacko, presidente dal 1960 al 1966, la produzione di diamanti \u00e8 aumentata notevolmente. Questo \u00e8 accaduto perch\u00e9 il monopolio delle societ\u00e0 concessionarie francesi era scaduto e perch\u00e9 venne una legge permetteva a qualsiasi cittadino di scavare per cercare i diamanti. Dacko istitu\u00ec una fabbrica per il taglio di diamanti a Bangui, che gli ha permesso di diventare il leader nell'esportazione di diamanti del paese. Alla fine del suo mandato di cinque anni, la corruzione dilagante e la scarsa disciplina finanziaria avevano provocato ritardi nel pagamento dei lavoratori con conseguenti disordini che scaturirono nella guerra civile. Bokassa prese il potere a causa di un golpe militare nel 1966.\nAllo stesso tempo, Bangui divenne il centro chiave per l'attivit\u00e0 sociale e culturale della regione, grazie alle nuove istituzioni che si stabilirono in citt\u00e0. Tuttavia, i disordini politici nel paese, la corruzione dilagante, e il regime dittatoriale del presidente Bokassa incentrato sulla citt\u00e0, hanno portato alla recessione nel 1970 a causa della caduta dei prezzi delle sue principali esportazioni. Questo impoverimento causato dal grave conflitto venne ulteriormente aggravato dall'afflusso di persone che migrarono come profughi dai paesi vicini in difficolt\u00e0. A Bangui la prima filiale di una banca \u00e8 aperta nel 1946, quando la Banca dell'Africa orientale (BAO) ha istituito una succursale. I venditori arabi dominano il commercio della citt\u00e0, che era un importante luogo di mercato per l'avorio. Bangui produce tessili, prodotti alimentari, birra, scarpe e sapone. Le principali esportazioni sono il cotone, gomma, legno, caff\u00e8, e sisal. A causa del conflitto in corso, la disoccupazione nella citt\u00e0 si aggira intorno 23% dal 2001. La prigione centrale di Ngaragba, il carcere nazionale per gli uomini, ha sede a Bangui. Nel 2007, la prigione Ngaragba aveva 476 detenuti, costretti in condizioni di grande disagio.\nInfrastrutture e trasporti.\nBangui \u00e8 un importante nodo dei trasporti della Repubblica Centrafricana. A partire dal 1999, otto strade collegavano la citt\u00e0 con le altre citt\u00e0 principali del Paese, del Camerun, del Ciad e del Sudan meridionale, di queste, solo le strade a pedaggio sono asfaltate. Durante la stagione delle piogge da luglio a ottobre, alcune strade sono impraticabili. La rete stradale della citt\u00e0 parte dal Palazzo de la Republique.\nTraghetti fluviali salpano dal porto fluviale da Bangui fino Brazzaville e Zongo. Il fiume \u00e8 navigabile per gran parte dell'anno nel tratto tra Bangui e Brazzaville. Da Brazzaville, le merci sono poi trasportate lungo la ferrovia a Pointe-Noire, porto atlantico del Congo. Il porto fluviale gestisce la stragrande maggioranza del commercio internazionale del paese e ha una capacit\u00e0 di movimentazione del carico di 350.000 tonnellate, dispone banchine lunghe 350 metri e di 24.000 metri quadrati di spazio di immagazzinamento.\nLa prima pista di atterraggio a Bangui fu costruita tra il 1920-1925. Il Bangui M'Poko International Airport (codice aeroportuale IATA BGF) \u00e8 situato a 7\u00a0km a nord della citt\u00e0 vecchia, sul Viale dei Martiri tra Koudoukou Avenue e l'Universit\u00e0 di Bangui, in 600 ettari dei terreni disboscati. Ci sono in programma dei progetti per collegare Bangui con la Ferrovia Transcamerunense."}
{"id": "110774", "revid": "287204", "url": "https://it.wikipedia.org/wiki?curid=110774", "title": "Maputo", "text": "Maputo (gi\u00e0 Louren\u00e7o Marques) \u00e8 la capitale e la maggiore citt\u00e0 (1.114.000 ab. nel 2004) del Mozambico, principale porto sulla baia di Delagoa (Oceano Indiano). Da un punto amministrativo, la citt\u00e0 di Maputo costituisce una provincia autonoma (la provincia di Maputo non comprende il territorio della citt\u00e0, e ha capoluogo Matola).\nStoria.\nFondata all'inizio del XVIII secolo, la citt\u00e0 ricevette il nome di Louren\u00e7o Marques, il commerciante portoghese che esplor\u00f2 la baia nel 1544, all'epoca nota come \"Ba\u00eda da Lagoa\" o \"Delagoa Bay\" (in inglese), come la citt\u00e0 \u00e8 stata a volte denominata. Nel 1895 la costruzione di una ferrovia che la collegava a Pretoria provoc\u00f2 un deciso aumento della popolazione. Nel 1907, Louren\u00e7o Marques divent\u00f2 la capitale della colonia portoghese del Mozambico, poi, con l'indipendenza e la proclamazione della Repubblica popolare del Mozambico il 25 giugno 1975, come previsto dagli accordi di Lusaka firmato a settembre 1974, pass\u00f2 a essere la capitale della repubblica e il nome della citt\u00e0 fu cambiato (nel febbraio 1976) in Maputo. Il nome di Maputo deriva da quello del fiume Maputo, che segna il confine meridionale con l'Africa del Sud ed era evocato negli slogan rivoluzionari come un simbolo dell'unit\u00e0 nazionale all'epoca della guerra di indipendenza, partita invece dalle province del Nord. \nLe statue degli eroi portoghesi sono state rimosse e per la maggior parte sono state conservate nelle caserme. I soldati nelle statue usano fucili russi, in sostituzione di quelli usati dai soldati portoghesi dell'esercito coloniale (sia bianchi sia neri). I nomi della maggior parte delle strade della citt\u00e0, una volta dedicate agli eroi del regime portoghese o a ricorrenze significative per la storia portoghese, sono stati cambiati con quelli di personaggi pi\u00f9 vicini alla cultura locale: figure importanti per il processo di indipendenza o nomi storici pre-coloniali.\nGeografia fisica.\nMaputo sorge sulle coste dell'Oceano Indiano, nella parte occidentale della omonima baia, in prossimit\u00e0 dell'Estuario do Espirito Santo in cui confluiscono i fiumi Tembe, Umbeluzi, Matola e Infulene. Il porto \u00e8 molto protetto, perch\u00e9 la baia stessa \u00e8 chiusa sul lato dell'Oceano indiano dall'isola di Inhaca. La citt\u00e0 dista 120\u00a0km dal confine con il Sudafrica e 80\u00a0km dal confine con lo Swaziland.\nEconomia.\nLa sua economia si basa sul suo moderno porto, che si trova in posizione protetta e ha acque relativamente profonde. Verso il porto di Maputo convergono tre linee ferroviarie, che garantiscono un'importante via commerciale ai prodotti della parte settentrionale dell'Africa meridionale (Pretoria e Johannesburg), dello Swaziland e della parte meridionale dello Zimbabwe. Carbone, zucchero, cromo e pietre preziose sono le principali esportazioni. Inoltre \u00e8 anche sviluppata l'industria, in particolare nel settore edile, delle ceramiche e delle calzature.\nInfrastrutture e trasporti.\nIl 11 novembre 2018 \u00e8 stato inaugurato il ponte Maputo-Catembe, che collega le due citt\u00e0 omonime poste sulle sponde dell'Estuario do Espirito Santo. \nCultura.\nLa citt\u00e0 \u00e8 sede dell'Universit\u00e0 Eduardo Mondlane, di un museo di storia naturale e di un museo della storia del paese. Vi si trova anche la Biblioteca nazionale del Mozambico. \nMonumenti e luoghi di interesse.\nFamosa \u00e8 la cattedrale di Nostra Signora di Fatima.\nLa stazione ferroviaria \u00e8 stata progettata dagli architetti Alfredo Augusto Lisboa de Lima, Mario Veiga e Ferreira da Costa e venne costruita tra il 1913 e il 1916. L'edificio della stazione \u00e8 considerato una delle opere pi\u00f9 belle nel suo genere, \u00e8 sormontato da tre cupole di cui una particolarmente grande in rame ed \u00e8 stata ristrutturata di recente.\nSi possono visitare l'antico forte, con i bastioni ed i vecchi cannoni, i Giardini Botanici ed il Museo d'Arte Nazionale.\nEventi.\nIl 22 marzo 2007 esplode nella capitale il pi\u00f9 grande arsenale di armi della citt\u00e0 causando 100 morti e 450 feriti.\nAmministrazione.\nGemellaggi.\nMaputo \u00e8 parte delle 8 citt\u00e0 fondatrici della Uni\u00e3o das Cidades Capitais Luso-Afro-Am\u00e9rico-Asi\u00e1ticas (in italiano \"Unione delle Citt\u00e0 Capitali Lusofone Africane, Americane e Asiatiche\") UCCLA.\nLa citt\u00e0 \u00e8 gemellata con:"}
{"id": "110775", "revid": "297059", "url": "https://it.wikipedia.org/wiki?curid=110775", "title": "Gus Grissom", "text": "Biografia.\nPrimi anni.\nVirgil \"Gus\" Grissom nacque a Mitchell, nell'Indiana, e si diplom\u00f2 alla Mitchell High School. Nel 1950 consegu\u00ec la bachelor's degree in ingegneria meccanica alla Purdue University. Grissom ricevette il grado di tenente pilota dell'U.S. Air Force nel marzo 1951. Nella sua carriera militare prese parte a oltre cento missioni di combattimento in Corea con il 334\u00ba Squadrone Caccia-Intercettori. Dopo il ritorno dalla Corea divenne un istruttore aeronautico presso la base aerea di Bryan, in Texas.\nNell'agosto 1955 entr\u00f2 a far parte dell'Istituto di Tecnologia A.F. alla base di Wright-Patterson, in Ohio, e specializzarsi in ingegneria aeronautica. Nell'ottobre 1956 frequent\u00f2 la scuola per collaudatori alla base Edwards in California e torn\u00f2 alla Wright-Patterson nel maggio 1957 come collaudatore assegnato alla divisione aerei da caccia.\nNASA.\nNel 1959, dopo una serie di test psicofisici, Grissom fu scelto per essere uno dei sette astronauti del Programma Mercury (i Mercury Seven), insieme a:\n\u00c8 stato il pilota per il Mercury-Redstone 4 (\"Liberty Bell 7\"), il secondo americano per un volo nello spazio (suborbitale) e pilota comandante per la prima missione Gemini con equipaggio umano (Gemini 3), come pilota di riserva per Gemini 6.\nMorte.\nGrissom rimase ucciso con i suoi compagni astronauti Edward White e Roger Chaffee nell'incendio dell'Apollo 1 a Cape Kennedy. Era stato scelto come comandante del primo volo del Programma Apollo poco prima della sua scomparsa. L'amministrazione NASA voleva che fosse uno dei sette astronauti del Programma Mercury e che fosse il primo uomo a camminare sulla Luna. Registr\u00f2 un totale di 4.600 ore di volo, di cui 3.500 in velivoli jet. Grissom ricevette sepoltura nel Cimitero nazionale di Arlington, Virginia."}
{"id": "110776", "revid": "1654832", "url": "https://it.wikipedia.org/wiki?curid=110776", "title": "Lilongwe", "text": "Lilongwe \u00e8 la capitale e la citt\u00e0 pi\u00f9 grande del Malawi, nonch\u00e9 capoluogo della Regione Centrale. Si trova nel sud-ovest del Paese, sul fiume omonimo, a ovest del fiume Malawi, vicino alla frontiera tra Malawi, Mozambico e Zambia. Secondo il censimento del 2018 \u00e8 abitata da persone.\nLilongwe \u00e8 suddivisa in una Citt\u00e0 Nuova, in gran parte pianificata (in cui si trovano i grandi alberghi, le ambasciate, gli uffici governativi e delle compagnie aeree, e cos\u00ec via) e una Citt\u00e0 Vecchia, pi\u00f9 pittoresca (in cui si trovano i mercati, i caff\u00e8, i ristoranti, e le stazioni degli autobus). Fra i luoghi di interesse, si possono citare il variopinto mercato in Malangalanga Road e il santuario naturale in Kenyatta Road.\nStoria.\nLa citt\u00e0 fu fondata nel 1947 come centro commerciale e amministrativo ed \u00e8 divenuta capitale nel 1974, succedendo a Zomba.\nIstruzione e universit\u00e0.\nLilongwe \u00e8 sede dell'Universit\u00e0 dell'Agricoltura, il pi\u00f9 importante ateneo del Malawi, sebbene la sede principale dell'universit\u00e0 si trovi a Blantyre.\nEconomia.\nA Lilonggwe si commerciano i prodotti della ricca regione agricola circostante (soprattutto tabacco e arachidi)\nClima.\nLa stagione delle piogge \u00e8 fra ottobre e aprile.\nInfrastrutture e trasporti.\nLa citt\u00e0 dispone di un aeroporto che la collega alle principali citt\u00e0 dell'Africa australe e orientale (in particolare Johannesburg)."}
{"id": "110778", "revid": "1851848", "url": "https://it.wikipedia.org/wiki?curid=110778", "title": "Giacinto Facchetti", "text": "Leg\u00f2 il proprio nome a quello dell', della quale fu giocatore dal 1960 al 1978 \u2013 634 partite e 75 reti \u2013 e presidente dal gennaio 2004 al settembre 2006. Con la maglia nerazzurra ha conquistato nove trofei, vincendo sia a livello nazionale con quattro campionati e una Coppa Italia che internazionale con due Coppe dei Campioni e due Coppe Intercontinentali. Sotto la sua presidenza, l'Inter ha vinto un campionato, due Coppe Italia e due Supercoppe italiane.\nCapitano della nazionale italiana dal 1966 al 1977, ha partecipato alla vittoriosa edizione del campionato d'Europa del 1968, primo successo dell'Italia nella competizione. Gioc\u00f2 in tre campionati del mondo (, , ) vicecampione nel 1970 giocando 94 partite; tra il 1971 e il 1981 \u00e8 stato il \"recordman\" per partite disputate in maglia azzurra, prima di essere superato da Dino Zoff.\nConsiderato un innovatore del ruolo per la sua costante partecipazione al gioco d'attacco, \u00e8 ritenuto uno dei migliori giocatori nella storia del calcio italiano. Occupa la 90\u00aa posizione nella speciale classifica dei migliori calciatori del XX secolo pubblicata dalla rivista \"World Soccer\". Nel 2004 \u00e8 stato inserito nella FIFA 100, una lista dei 125 pi\u00f9 grandi giocatori viventi redatta da Pel\u00e9 e dalla FIFA in occasione del centenario dalla sua fondazione, mentre nel 2006 \u00e8 stato insignito dalla stessa Federazione del Presidential Award postumo per il contributo offerto al mondo del calcio sia da giocatore che da dirigente. Nel 2018 la rivista \"France Football\" lo ha inserito nella lista dei 100 giocatori pi\u00f9 importanti nella storia dei Mondiali, ricordando le sue prestazioni nell'edizione 1970.\nBiografia.\nNato a Treviglio (BG), da padre ferroviere e madre casalinga, aveva scelto di vivere a Cassano d'Adda (MI). Era legato a Giovanna, dalla quale ha avuto quattro figli: Barbara (divenuta capo delegazione della nazionale femminile italiana al Mondiale 2019), Vera, Gianfelice e Luca. All'inizio della sua militanza nell'Inter fu ribattezzato \"Cipe\", nomignolo che lo accompagn\u00f2 per tutta la vita: l'opinione pi\u00f9 diffusa \u00e8 che tale soprannome sia nato in seguito a un errore di Helenio Herrera, che storpi\u00f2 il cognome di Facchetti in \"Cipelletti\"; tuttavia, c'\u00e8 chi ritiene che la sua origine vada attribuita al portiere Lorenzo Buffon, e non all'allenatore argentino.\n\u00c8 deceduto il 4 settembre 2006 dopo una lunga malattia. Sepolto nel cimitero di Treviglio, il suo nome \u00e8 iscritto nel Famedio del cimitero monumentale di Milano. Le esequie, celebrate nella basilica di Sant'Ambrogio a Milano dal vescovo di Lodi Giuseppe Merisi, conterraneo di Facchetti, hanno visto la presenza di molte autorit\u00e0 sportive e politiche nonch\u00e9 di gente comune.\nCaratteristiche tecniche.\nTerzino sinistro con spiccate propensioni offensive, Facchetti mise in mostra tali doti fin dalle giovanili dell'Inter, allenato da Giuseppe Meazza, riuscendo a confermarle anche una volta approdato in Serie A: nel massimo campionato italiano mise a segno 59 gol (peraltro tutti su azione), record assoluto per un difensore; a detta del giornalista Gianni Mura, tra i motivi della sua prolificit\u00e0 vi era la tendenza a convergere verso il centro per cercare la porta, caratteristica insolita anche per i terzini di spinta.\nLa sua confidenza con l'azione offensiva era tale che Helenio Herrera lo schier\u00f2 in alcune occasioni come centravanti, salvo poi accorgersi che il giocatore dava il meglio di s\u00e9 da fluidificante: ci\u00f2 anche in virt\u00f9 della sua abilit\u00e0 in fase difensiva, che a fine carriera, insieme alla bravura nel gioco aereo, gli permise di adattarsi ai ruoli di stopper e libero. Facchetti era inoltre dotato di notevoli qualit\u00e0 tecniche, fisiche e atletiche: nel 1958 vinse a Bergamo i campionati studenteschi dei 100 metri con il tempo di 11\".\nIl giornalista Gianni Brera lo soprannomin\u00f2 \"Giacinto Magno\", a sottolinearne l'elevata statura e l'autorevolezza conquistata in campo.\nCarriera.\nGiocatore.\nClub.\nDopo aver mosso i primi passi nella squadra di calcio del suo paese natale, la Zanconti, nel 1957 entro nel settore giovanile della Trevigliese, giocando nel ruolo di attaccante. Venne scoperto da Helenio Herrera che lo port\u00f2 all' per il finale di stagione 1960-1961, trasformandolo in un terzino d'attacco, primo nel suo genere insieme a Vittorio Calvani (anche se quest'ultimo non era un realizzatore di reti); proprio a Calvani \u00e8 legato il suo destino: il 14 giugno 1961 l'Inter gioc\u00f2 un'amichevole contro il , e Facchetti, che ben impression\u00f2, venne schierato al posto di Calvani poich\u00e9 quest'ultimo era alle prese con un fastidioso callo.\nL'esordio in Serie A avvenne il 21 maggio del 1961, in un -Inter conclusosi con la vittoria dei nerazzurri per 2-0. Facchetti rappresent\u00f2 l'Inter fino al 1978 vincendo la Coppa dei Campioni nel 1964 e nel 1965 e il campionato italiano nel 1963, 1965, 1966 e 1971. Con la squadra nerazzurra vinse anche due Coppe Intercontinentali ed una Coppa Italia. Con l'Inter in 634 partite realizz\u00f2 75 gol: fu nel 1965-1966 il primo difensore a segnare 10 reti nel campionato italiano.\nDisput\u00f2 la sua ultima partita il 7 maggio 1978, a 36 anni, in Inter-Foggia (2-1): la rete degli ospiti scatur\u00ec tra l'altro da un suo autogol. L'8 giugno, pur non scendendo in campo nella finale contro il Napoli (Facchetti era in Argentina per accompagnare la spedizione italiana ai campionati mondiali), conquist\u00f2 l'ultimo trofeo della sua carriera, la Coppa Italia.\nSi rivel\u00f2 molto corretto in campo, venendo espulso solo una volta per un applauso al direttore di gara Vannucchi in Inter-Fiorentina (1-0) del 13 aprile 1975.\nNazionale.\nFacchetti venne convocato per la prima volta in nazionale dal commissario tecnico Edmondo Fabbri, ed esord\u00ec il 27 marzo 1963, a 20 anni, nell'incontro valido per le qualificazioni al disputato ad Istanbul contro la in cui l'Italia vinse per 1-0.\nDivenne subito titolare, e realizz\u00f2 il suo primo gol in nazionale il 4 novembre 1964 nella partita Italia- (6-1) disputata a Genova. Partecip\u00f2 al in Inghilterra, dove l'Italia venne eliminata al primo turno. Dopo il campionato del mondo, a soli 24 anni eredit\u00f2 la fascia di capitano da Sandro Salvadore.\nCon il selezionatore Ferruccio Valcareggi vinse da capitano il , alzando la Coppa Henri Delaunay il 10 giugno 1968 allo stadio Olimpico di Roma dopo la ripetizione della finale vinta per 2-0 contro la .\nPartecip\u00f2 quindi al dove, dopo la storica semifinale vita per 4-3 sulla , l'Italia si arrese solo al di Pel\u00e9 nella finale disputata allo stadio Azteca di Citt\u00e0 del Messico.\nFacchetti prese parte da titolare anche al in Germania Ovest, dove gli \"Azzurri\" vicecampioni del mondo furono eliminati al primo turno. Successivamente, nonostante l'ampio ricambio generazionale avvenuto sotto le gestioni di Fulvio Bernardini ed Enzo Bearzot, Facchetti mantenne il suo posto e partecip\u00f2 sia alle qualificazioni al che a quelle per il .\nTuttavia nel maggio del 1978, poco prima della fase finale del \"mundial\" in Argentina, comunic\u00f2 all'allora \"cit\u00ec\" Bearzot la sua intenzione di non partecipare alla rassegna iridata, dato che non si sentiva al meglio fisicamente essendo reduce da un infortunio; con grande spirito di squadra Facchetti partecip\u00f2 comunque alla spedizione azzurra come \"capitano non giocatore\". Chiuse con 94 presenze e 3 reti in nazionale, stabilendo all'epoca il \"record\" di presenze, e la sua ultima partita in nazionale rimase quella disputata il 16 novembre 1977 a Wembley contro l'.\nCon Tarcisio Burgnich, Facchetti ha formato il duo difensivo pi\u00f9 longevo nella storia della nazionale: undici anni, dal 1963 al 1974; insieme disputarono 58 partite. \u00c8 stato inoltre il pi\u00f9 longevo capitano della nazionale (undici anni, dal 1966 al 1977) e il primo giocatore degli \"Azzurri\" a disputare due mondiali consecutivi da capitano (Messico 1970 e Germania Ovest 1974).\nDirigente.\nSubito dopo il suo addio al calcio, prese parte come dirigente accompagnatore alla spedizione della nazionale italiana al , vista la stima e la vicinanza con il commissario tecnico e i giocatori che erano stati suoi compagni fino a poche settimane prima.\nDopo esser divenuto rappresentante all'estero per l'Inter, divenne vicepresidente dell'Atalanta nel 1980, per poi tornare ai meneghini dal 1995, in coincidenza con l'inizio della presidenza di Massimo Moratti, col il ruolo di direttore generale prima e di direttore sportivo poi.\nNominato vicepresidente della \"Beneamata\" nel novembre 2001, poco prima della morte di Giuseppe Prisco, assunse l'incarico presidenziale nel gennaio 2004 dopo le dimissioni di Moratti. Fu l'unico ex calciatore dei nerazzurri a rivestire tale carica dirigenziale, mantenendola fino alla morte.\nDurante il periodo di presidenza ha vinto uno scudetto (assegnato a tavolino agli interisti per le sentenze di \"Calciopoli\"), due Coppe Italia e altrettante Supercoppe italiane.\nControversie.\n\u00c8 rimasto oggetto di dibattito il ruolo di Facchetti all'interno delle vicende di \"Calciopoli\". Presidente nell'estate 2006 della societ\u00e0 interista beneficiaria delle decisioni della giustizia sportiva, tuttavia nel luglio 2011 il procuratore federale Stefano Palazzi present\u00f2 una relazione sull'inchiesta \"Calciopoli bis\", originata da fatti emersi nel relativo procedimento penale di Napoli e a suo tempo giudicati non rilevanti nel processo sportivo di cinque anni prima, in cui, tra gli altri, si contestava a Facchetti la violazione dell'articolo 6 dell'allora Codice di Giustizia Sportiva, configurando un illecito consistente in \u00abuna rete consolidata di rapporti, di natura non regolamentare, diretti ad alterare i principi di terziet\u00e0, imparzialit\u00e0 e indipendenza del settore arbitrale\u00bb, azioni \u00abcertamente dirette ad assicurare un vantaggio in classifica all'Inter\u00bb.\nLa sopraggiunta prescrizione circa gli eventuali atti commessi indusse lo stesso Palazzi a dichiarare l'impossibilit\u00e0 nel procedere e verificare le accuse. Nell'immediato la figura di Facchetti, nel frattempo scomparso, fu difesa \"in primis\" da Massimo Moratti \u2014 \u00absenza processo si pu\u00f2 dire ci\u00f2 che si vuole ma io non l'accetto e l'Inter non l'accetta. [...] Considerare Facchetti come nelle accuse della Procura federale \u00e8 offensivo, grave e stupido\u00bb \u2014 oltrech\u00e9 da compagni di squadra, avversari ed esponenti del dibattito pubblico italiano.\nNel merito della vicenda, gi\u00e0 nel 2010 l'ex direttore generale juventino Luciano Moggi, tra i condannati di \"Calciopoli\", aveva pubblicamente accusato Facchetti di simili condotte illecite: querelato per diffamazione da Gianfelice Facchetti, figlio di Giacinto, nel 2015 il tribunale di Milano assolse in primo grado Moggi rimarcando, nelle motivazioni, di avere riscontrato \u00abcon certezza una buona veridicit\u00e0\u00bb nelle sue affermazioni e di avere altres\u00ec rilevato l'esistenza di \u00abuna sorta di intervento di \"lobbying\" da parte dell'allora presidente dell'Inter nei confronti della classe arbitrale [...] significative di un rapporto di tipo amicale [e] preferenziale [con] vette non propriamente commendevoli\u00bb. La sentenza venne confermata in appello nel 2018 e pass\u00f2 in giudicato l'anno seguente.\nRiconoscimenti postumi.\nIn seguito alla sua morte, l'Inter ha deciso di ritirare la maglia \"numero tre\". Qualche settimana dopo, Facchetti \u00e8 stato insignito dalla Federazione Internazionale del Calcio (FIFA) del Presidential Award postumo per il contributo offerto al mondo del calcio sia da giocatore che da dirigente.\nPer omaggiare i grandi valori etici e sportivi espressi nel corso di un'intera carriera, la Lega Nazionale Professionisti ha deciso di intitolare a suo nome il Campionato Primavera, mentre \"La Gazzetta dello Sport\" ha istituito un omonimo riconoscimento internazionale onde promuovere e premiare i comportamenti all'insegna della correttezza e dei valori.\nTra le numerose vie intitolategli in tutto il Paese, la prima \u00e8 stata quella del Comune di Monte San Vito, in provincia di Ancona, alla presenza della moglie Giovanna e del figlio Gianfelice, di Bedy Moratti in rappresentanza della famiglia, dei genitori di Roberto Mancini e delle pi\u00f9 alte autorit\u00e0 locali. Una piazza gli \u00e8 stata dedicata a Cesano Maderno mentre a Lettomanoppello gli \u00e8 stato intestato il \"Belvedere Facchetti\". Altre vie e numerosi impianti sportivi in tutta Italia portano il suo nome; tra essi, oltre al Palazzetto dello Sport \"PalaFacchetti\", nella sua citt\u00e0 natale Treviglio anche a Matera, Cassano d'Adda, Trezzano sul Naviglio, Rosolini, Solaro.\nNella cultura di massa.\nA Facchetti \u00e8 ispirato il personaggio di \"Giacinto\" in \"Azzurro tenebra\" (1977), romanzo di Giovanni Arpino dedicato all'avventura della nazionale italiana al . Altro importante riferimento letterario si trova ne \"Il prete lungo\" (1971), racconto di Luciano Bianciardi nel quale il giocatore nerazzurro viene citato come esempio di rettitudine morale.\nAlla 64\u00aa Mostra internazionale d'arte cinematografica di Venezia del 2007 \u00e8 stato proiettato \"Il Capitano\", un documentario realizzato da Alberto D'Onofrio per il programma televisivo \"La Storia siamo noi\" della Rai.\nIl 26 agosto 2011 \u00e8 stato pubblicato dal gruppo degli \"Stadio\" il singolo \"Gaetano e Giacinto\", dedicato a due grandi figure del calcio italiano, come Gaetano Scirea e appunto Giacinto Facchetti."}
{"id": "110779", "revid": "1977996", "url": "https://it.wikipedia.org/wiki?curid=110779", "title": "Kinshasa", "text": "Kinshasa (in lingala: \"Kins\u00e1s\u00e1\"; fino al 3 maggio 1966 in francese \"L\u00e9opoldville\" o, meno diffuso, in olandese \"Leopoldstad\") \u00e8 la capitale e la maggiore citt\u00e0 della Repubblica Democratica del Congo. La sua area metropolitana \u00e8 la terza pi\u00f9 grande dell'Africa con pi\u00f9 di 17.000.000 di abitanti, dopo quelle de Il Cairo e di Lagos. Nell'ordinamento amministrativo del paese, Kinshasa \u00e8 sia una citt\u00e0 sia una provincia (in modo analogo a Parigi nell'ordinamento francese, che \u00e8 sia una citt\u00e0 sia un dipartimento).\nKinshasa \u00e8 la prima citt\u00e0 di lingua francese al mondo per popolazione, davanti a Parigi e Montr\u00e9al. Kinshasa \u00e8 molto vicina a Brazzaville, capitale della Repubblica del Congo: le separa solo il Fiume Congo, il che le rende le due capitali pi\u00f9 vicine del mondo, dopo Roma e Citt\u00e0 del Vaticano.\nGeografia fisica.\nTerritorio.\nSituata a 280 m s.l.m., sulla riva sinistra del fiume Congo in corrispondenza della palude di Malebo, e posta alle coordinate 4 19' 30\" Sud 15 19' 20\" Est, presenta un clima quasi tipicamente equatoriale con solamente valori di accumulo pluviometrico pi\u00f9 bassi rispetto alle zone strettamente equatoriali e un periodo di stagione secca, quest'ultima dovuta in primis alla relativa lontananza dell'oceano Atlantico (400\u2013450 km in linea d'aria), dispensatore di umidit\u00e0.\nClima.\nLe temperature medie annuali dell'area geografica in questione sono elevate su valori di 27\u00b0 C (media tra le minime e le massime). In alcuni rari periodi le minime scendono appena sotto i 20\u00b0 C permettendo un po' di refrigerio. Seppur con ancor minore frequenza anche nella stessa metropoli congolese si possono avere notti pi\u00f9 fresche, comunque un'irrisoria percentuale durante tutto un anno.\nStoria.\nFu fondata da Henry Morton Stanley nel 1881 con il nome di L\u00e9opoldville, in onore del sovrano belga Leopoldo II, appena un anno dopo che il suo rivale nell'esplorazione del fiume Congo, Pietro Savorgnan di Brazz\u00e0, aveva fondato Brazzaville sulla riva opposta del fiume. L'importanza strategica degli insediamenti era dovuta al fatto che la palude di Malebo, che separa le due citt\u00e0, \u00e8 il punto a partire dal quale il fiume Congo diventa navigabile procedendo verso l'interno del continente. Per avere accesso a tutto il bacino del Congo, quindi, era necessario procedere via terra solo fino a Malebo, dopodich\u00e9 era possibile procedere (molto pi\u00f9 agevolmente) via fiume.\nAl 1898 risale il completamento della ferrovia diretta verso la citt\u00e0 costiera di Matadi. Quando, negli anni venti, la capitale del Congo belga venne spostata da Boma a L\u00e9opoldville, essa crebbe repentinamente: a met\u00e0 degli anni trenta gli abitanti erano circa 40.000, 2.500 dei quali erano europei; la popolazione stimata del 1945 era pari a 100.000 abitanti, e all'inizio degli anni cinquanta gli abitanti erano 250.000, tra cui si stimava la presenza di 15.000 europei. A quell'epoca risale la fondazione dell'universit\u00e0, amministrativamente aggregata all'universit\u00e0 di Lovanio.\nPrima dell'indipendenza, L\u00e9opoldville era costituita da due parti distinte, la citt\u00e0 degli europei e quella africana, quest'ultima chiamata \"Quartier Indig\u00e8ne\". I residenti necessitavano di un permesso speciale per entrare nelle diverse parti della citt\u00e0 dopo le ore 21:00. Nel 1950 venne costruito lo stadio. Nel 1960 L\u00e9opoldville aveva circa 400.000 abitanti, ed era la pi\u00f9 popolosa citt\u00e0 dell'Africa centrale. Dopo la presa di potere da parte di Mobutu Sese Seko (1965) L\u00e9opoldville venne rinominata Kinshasa, dal nome di un piccolo villaggio che si trovava nei pressi della citt\u00e0.\nEconomia.\nKinshasa \u00e8 anche un attivo centro industriale e costituisce il maggior porto fluviale dell'Africa, capolinea della ferrovia e dell'oleodotto per Matadi.\nGeografia antropica.\nSuddivisioni amministrative.\nKinshasa \u00e8 una citt\u00e0 (\"ville\" in francese) e una provincia (\"province\" francese), una delle 26 province della Repubblica Democratica del Congo. Il suo status \u00e8, cos\u00ec, simile a Parigi, che \u00e8 una citt\u00e0 e uno dei 101 dipartimenti della Francia.\nLa \"ville-province\" di Kinshasa \u00e8 divisa in quattro distretti che sono ulteriormente divisi in 24 \"communes\" (comuni), che a loro volta contengono diversi quarti (332 in totale)."}
{"id": "110780", "revid": "775372", "url": "https://it.wikipedia.org/wiki?curid=110780", "title": "Brazzaville", "text": "Brazzaville \u00e8 una citt\u00e0-dipartimento del Congo. \u00c8 la capitale e la citt\u00e0 pi\u00f9 popolosa della Repubblica del Congo. Gi\u00e0 capitale dell'Africa Equatoriale Francese, sorge sul fiume Congo, di fronte alla citt\u00e0 di Kinshasa.\nAmministrativamente costituisce una regione autonoma suddivisa in distretti.\nStoria.\nFondata nel 1880 dall'italiano Pietro Savorgnan di Brazz\u00e0, la citt\u00e0 non crebbe in modo molto ordinato. \u00c8 infatti caratterizzata da pi\u00f9 strade che si incrociano in pi\u00f9 punti in modo disordinato e da edifici posizionati lontano dalle strade.\n\u00c8 un importante centro di comunicazioni ferroviarie e fluviali per l'esportazione dell'avorio e del caucci\u00f9.\nNel febbraio 1944 vi si tenne la conferenza del Comitato francese di Liberazione nazionale, che gett\u00f2 le basi dell'Unione francese.\nGeografia antropica.\nSuddivisioni amministrative.\nLa citt\u00e0 \u00e8 suddivisa in 9 \"arrondissement\":\nGli \"arrondissement\" sono amministrati da un amministratore-sindaco (\"administrateur-maire\"), nominato per decreto presidenziale.\nMonumenti e luoghi d'interesse.\nL'edificio pi\u00f9 alto della citt\u00e0 e del Paese \u00e8 la torre Nabemba, alta 106 metri.\nInfrastrutture e trasporti.\nIl principale mezzo di trasporto \u00e8 l'autobus di cui i pi\u00f9 diffusi sono il Toyota Coaster o HiAce, e sono condotti da privati.\nI Taxi a seconda delle distanze si negoziano da 700 a 1500 CFA (da 1 a 2 \u20ac). Ci sono anche dei Taxi collettivi soprannominati 100-100.\nSia i taxi che i gli autobus, sono facilmente riconoscibili dal colore verde e bianco. I taxi rappresentano circa il 70% del parco auto circolante in citt\u00e0.\nBrazzaville \u00e8 situata a da Pointe-Noire, seconda citt\u00e0 del Congo, tramite la strada, ma Brazzaville e Pointe-Noire sono anche collegate via ferrovia Congo-Oc\u00e9an, costruita tra il 1931 e il 1934 costata la vita di 17.000 operai.\nCuriosit\u00e0.\nBrazzaville e Kinshasa sono rispettivamente le capitali della Repubblica del Congo e della Repubblica Democratica del Congo. Sono entrambe site lungo il confine dei rispettivi paesi e a separarle fisicamente c'\u00e8 soltanto il fiume Congo, rendendole la coppia di capitali pi\u00f9 vicine del mondo dopo Roma e la Citt\u00e0 del Vaticano."}
{"id": "110781", "revid": "125382921", "url": "https://it.wikipedia.org/wiki?curid=110781", "title": "Kigali", "text": "Kigali \u00e8 la capitale e la citt\u00e0 pi\u00f9 popolosa della repubblica del Ruanda. \u00c8 capoluogo della provincia omonima. \u00c8 situata al centro della nazione ed \u00e8 la principale citt\u00e0 del paese dal punto di vista culturale ed economico.\n\u00c8 divenuta capitale nel 1962, in seguito al raggiungimento dell'indipendenza da parte del paese. Tutti i principali uffici nazionali, compresi la sede della Presidenza e del Governo e tutti i Ministeri hanno sede in citt\u00e0. L'attuale provincia di Kigali (gi\u00e0 \"Kigaly City\"), \u00e8 stata allargata nel gennaio del 2006 nell'ambito della riorganizzazione amministrativa del paese.\n\u00c8 considerata la citt\u00e0 pi\u00f9 pulita d'Africa.\nStoria.\nFondata nel 1907 durante il dominio tedesco, la citt\u00e0 divenne capitale del Ruanda solo in seguito all'indipendenza, raggiunta nel 1962: infatti ai tempi del regno mwami la capitale aveva sede a Nyanza, mentre sotto il dominio coloniale aveva sede a Butare, ora conosciuta come \"Astrida\". In seguito all'indipendenza del Ruanda si pens\u00f2 inizialmente di scegliere Butare come capitale, ma si prefer\u00ec Kigali dal momento che si trovava geograficamente al centro del paese: da quel momento la citt\u00e0 divenne il principale centro del Ruanda.\nA partire dal 7 aprile 1994, Kigali fu uno degli scenari del genocidio perpetrato contro i tutsi causato dal conflitto etnico tra Hutu e Tutsi, nel quale rimasero uccise circa un milione di persone di maggioranza Tutsi. In seguito al genocidio dei tutsi \u00e8 iniziata una riorganizzazione della citt\u00e0 nell'ambito del progetto di pacificazione del paese.\nGeografia fisica.\nSi trova in una zona collinare ad un'altezza variabile fra i 1400 e i 1600 m s.l.m. Gode di un clima piacevolmente estivo tutto l'anno, con temperature massime che si avvicinano ai 30 gradi, nonostante il soleggiamento non sia molto notevole. Le piogge sono regolari e piuttosto frequenti, salvo nel trimestre \"invernale\" da giugno ad agosto.\nEconomia.\nNelle vicinanze si estraggono stagno e tungsteno. L'economia del paese \u00e8 in forte crescita, ed in citt\u00e0 stanno sorgendo numerosi nuovi edifici. Sul territorio sono presenti molte ONG. La citt\u00e0 \u00e8 sede di un aeroporto internazionale. La citt\u00e0 nel 2009 sta cablando tutta la propria area in vista di una pi\u00f9 generale conversione dell'economia cittadina verso settori tecnologici."}
{"id": "110784", "revid": "327773", "url": "https://it.wikipedia.org/wiki?curid=110784", "title": "Casa delle Vestali", "text": "La Casa delle Vestali era la sede del collegio sacerdotale delle Vestali della Roma antica, presso il Foro Romano. Era collocata alle spalle della Regia e componeva un \"unicum\" con il Tempio di Vesta, in un complesso chiamato \"Atrium Vestae\".\nStoria.\nIl nome antico di \"Atrium Vestae\" si riferiva in origine ad un'area aperta situata presso il tempio di Vesta, sede del culto della dea, circondata da costruzioni. La residenza delle Vestali ne fece parte solo a partire dal II secolo a.C., occupando l'area compresa tra la \"Regia\", la \"Domus Publica\" (la residenza del pontefice massimo) e le pendici del Palatino.\nIn quest'epoca l'edificio era molto pi\u00f9 piccolo e presentava lo stesso orientamento della \"Regia\" secondo i punti cardinali. Sotto questi resti sono state a pi\u00f9 riprese messe in luce fasi di costruzioni precedenti, in stretto legame con le ricostruzioni della \"Regia\", risalenti fino al VI secolo a.C. Nei recenti scavi di Andrea Carandini si sono inoltre rinvenuti i resti di una capanna dell'VIII secolo a.C., interpretata come la casa delle Vestali di et\u00e0 regia. Il tempio era gi\u00e0 circondato da un recinto unito alla casa e non si conosce se fosse gi\u00e0 a pianta circolare. In ogni caso l'ingresso guardava a est, come mantenne nelle ricostruzioni successive.\nNel 12 a.C. Augusto, nella sua qualit\u00e0 di pontefice massimo, don\u00f2 alle Vestali la \"Domus Publica\", residenza del pontefice dove aveva abitato anche Giulio Cesare. Probabilmente dopo l'incendio del 64 d.C., il complesso venne ricostruito a un livello pi\u00f9 alto con una nuova pianta e un nuovo orientamento, in accordo con le altre costruzioni che circondavano la piazza del Foro.\nI resti attualmente visibili furono rimessi in luce dagli scavi di Lanciani (1884) e di Boni (1907) e appartengono ad una ricostruzione databile, sulla base dei bolli laterizi (\"marchi di fabbrica\" impressi sui mattoni utilizzati nelle costruzioni), principalmente all'epoca di Traiano.\nL'ala occidentale, con il tempio di Vesta fu restaurata in epoca severiana dopo un incendio nel 191 d.C.\nCon l'abolizione dei culti pagani voluta da Teodosio I nel 391 e la sconfitta degli ultimi campioni del paganesimo a Aquileia nel 394, la casa venne abbandonata dalle ultime vestali e fu rioccupata, in parte, dalla corte imperiale prima e da quella papale poi.\nNell'area, gi\u00e0 a partire dal XV secolo furono rinvenuti a pi\u00f9 riprese basamenti di statue con iscrizioni di dedica alle Vestali datate tra la fine del III secolo e il 377, ora ricollocate nel cortile.\nDescrizione.\nL'aspetto attuale del complesso \u00e8 quello legato all'ultimo restauro della moglie di Settimio Severo, Giulia Domna, dopo l'incendio del 191.\nLe stanze, in origine su almeno due piani (come visibile ancora oggi sul lato sud), si articolano intorno ad un cortile porticato, con fontane (poi sostituite da un'aiuola ottagonale).\nEdicola di Vesta.\nDal tempio si accedeva verso est alla casa, passando accanto a un'edicola, sostenuta originariamente da due colonne ioniche delle quali oggi ne resta una sola. Quella mancante \u00e8 riprodotta in mattoni ricavati dall'anastilosi eseguita alla fine del XIX secolo. L'iscrizione sul fregio testimonia come essa fosse stata edificata col denaro pubblico disposto per decreto del Senato. I bolli sui mattoni la collocano all'epoca di Adriano.\nPoich\u00e9 il tempio era sprovvisto di simulacro, pu\u00f2 darsi che la statua di Vesta fosse collocata proprio qui.\nCortile centrale.\nDall'ingresso si penetra nel cortile centrale della Casa, composto come una sorta di peristilio. Una passerella moderna permette di vedere i resti dell'edificio repubblicano sottostante, con pavimento a \"lithostroton\" con formelle irregolari di marmo.\nAl centro si trovano tre bacini, due piccoli quadrati e uno grande rettangolare al centro, che vennero coperti in epoca costantiniana da una struttura ottagonale in laterizio, interpretabile come una decorazione del giardino, oggi rimossa.\nSotto il portico erano allineate le statue delle Vestali massime (le \"virgo vestalis maxima\"). Le numerose basi e statue ritrovate erano ammassate soprattutto nel lato occidentale del cortile, evidentemente in attesa di essere trasformate in calce. Le pi\u00f9 belle oggi si trovano altrove, mentre quelle presenti sono collocate senza un preciso criterio, poich\u00e9 se ne ignora la disposizione originale, con accoppiamenti arbitrari tra basi e statue.\nLe iscrizioni delle basi risalgono all'ultima fase dell'edificio, dell'epoca severiana, o posteriori. Esse sono:\nUn'altra base del 364 sul lato sud, vicino alla scala che sale alla via Nova presenta un nome di vestale cancellato, del quale si riconosce solo la prima lettera, \"C\". Potrebbe trattarsi della vestale Claudia, ricordata dal poeta cristiano della fine del IV secolo Prudenzio. Essa aveva abbracciato la fede cristiana e per questo il suo nome sarebbe stato coperto dall'infamia degli ultimi adepti del paganesimo.\n\"Tablinum\" e lato est.\nSul lato orientale \u00e8 presente un grande ambiente coperto a volta sul quale si affacciano due file di tre stanze pi\u00f9 piccole, impropriamente detto \"tablinum\" (stanza di ricevimento nella \"domus\" romana). Se \u00e8 facile immaginare come ognuna delle sei stanze fosse destinata a una vestale, pi\u00f9 complessa \u00e8 l'identificazione della stanza centrale, forse un sacello dei Lari.\nAl livello inferiore sono state trovate le tracce di un piccolo santuario. Forse vi si trovava la statua marmorea di Numa Pompilio, mitico fondatore del culto di Vesta, che oggi \u00e8 conservata nell'Antiquarium Forense.\nSopra il \"tablino\" vi sono le tracce di una scala che dimostra l'esistenza di un secondo piano superiore, forse destinato al personale di servizio.\nLato sud.\nIl lato sud \u00e8 quello meglio conservato, con numerose stanze che si aprono su un lungo corridoio:\nun forno, un mulino con la mola ben conservata, una cucina (?). Da qui parte anche la scala per il piano superiore, dove si trovavano le stanze delle sacerdotesse, dotate di bagni riscaldati.\nAltre due scale per il primo piano si trovano in fondo all'estremit\u00e0 dell'ala sud, vicino a un'aula absidata, forse un santuario. Potrebbe trattarsi del sacello del misterioso dio \"Aius Locutius\", collocato nel vecchio bosco sacro del \"Lucus Vestales\". Secondo Cicerone quest'area era legata a un'antica leggenda, secondo la quale nel 390 a.C. una misteriosa voce avrebbe avvertito qui i Romani dell'imminente assalto dei Galli, rimanendo per\u00f2 inascoltata.\nLato ovest.\nIl lato ovest \u00e8 occupato da un grande ambiente rettangolare, fronteggiante il \"tablino\", di solito identificato come un triclinio.\nLato nord.\nLe stanze sul lato nord sono quelle in peggior stato di conservazione. Gli elementi a disposizione non sono sufficienti per attribuirvi una funzione, neppure ipotetica."}
{"id": "110787", "revid": "729019", "url": "https://it.wikipedia.org/wiki?curid=110787", "title": "Sindrome di Kleine-Levin", "text": "La sindrome di Kleine-Levin \u00e8 un raro disturbo del sonno, facente parte del gruppo delle ipersonnie ricorrenti.\nLa sua prima descrizione avvenne nel 1925 ad opera di Kleine cui poi segu\u00ec un lavoro di Levin che nel 1936 descrisse 7 casi di persone caratterizzate dalla presenza di eccessiva sonnolenza diurna (ESD) e di fame patologica.\nI successivi lavori di Hoffman nel 1942 e di Chritchley nel 1962 permisero di individuare i tratti caratteristici di tale patologia: comparsa prevalente nel sesso maschile durante l'et\u00e0 adolescenziale, fame patologica abnorme e tendenza alla guarigione spontanea.\nCaratteristiche cliniche.\nLa malattia, come si \u00e8 detto, compare prevalentemente nel sesso maschile, e si suppone che questa sia una caratteristica peculiare di tale patologia anche perch\u00e9 i casi femminili, che sono stati riportati, sono stati oggetto di critiche, per la possibilit\u00e0 che si tratti di episodi di ipersonnia catameniale. L'et\u00e0 di insorgenza \u00e8 situata tra i 10 ed i 20 anni e pu\u00f2 comparire in maniera brusca oppure gradualmente.\nLa persona accusa una forte sonnolenza che lo spinge a mettersi a letto, a dormire e a passare in questo stato buona parte delle ore del giorno. Il sonno pu\u00f2 essere variabile: calmo o agitato con la presenza o meno di un'attivit\u00e0 onirica intensa o diversi tipi di parasonnie.\nDurante la veglia, invece, la persona \u00e8 apatica con un eloquio incoerente oppure pu\u00f2 presentare irrequietezza.\n\u00c8 inoltre presente una iperfagia compulsiva scatenata dalla visione del cibo che pu\u00f2 determinare anche un aumento di peso.\nUn altro tratto saliente, nei casi tipici, \u00e8 la caduta dei freni inibitori con comparsa di una ipersessualit\u00e0 sfrenata ed indifferenziata. La persona pu\u00f2 effettuare proposte esplicite a persone di entrambi i sessi.\nGli episodi possono durare da un giorno ad alcune settimane, con una graduale risoluzione delle manifestazioni. La persona, al termine dell'attacco, pu\u00f2 presentare un breve periodo di depressione o di eccitazione di tipo maniacale e spesso ricorda poco del precedente periodo.\nGli episodi possono riproporsi a distanza di sei mesi o di un anno e, col passare del tempo, tendono ad essere pi\u00f9 brevi e pi\u00f9 distanziati tra loro fino ad una definitiva scomparsa.\nGli esami elettroencefalografici, effettuati durante gli episodi di ESD, non sembrano essere molto caratteristici: a volte sono normali o presentano un tracciato rallentato aspecifico con presenza di fusi sigma o attivit\u00e0 parossistiche. Sono stati segnalati anche casi in cui l'addormentamento \u00e8 avvenuto direttamente in fase REM.\nGli esami neuroradiologici e biochimici risultano negativi e non vi \u00e8 associazione con il gruppo HLA tipico della narcolessia.\nFisiopatologia.\nAl momento non si hanno evidenze che permettano di avere un'idea dei fenomeni in atto. Si ritiene semplicemente che, vista la tipologia delle manifestazioni, si possa avere una disfunzione del sistema mesencefalico-ipotalamico-limbico e che, secondo alcuni, alla base possa esservi una manifestazione infettiva visto che, in un buon numero di casi, la malattia compare poco dopo uno stato infiammatorio.\nRecentemente, inoltre, \u00e8 stata avanzata anche la possibilit\u00e0 che vi possa essere una situazione di autoimmunit\u00e0 visto anche che in un campione di 30 persone affette da questa condizione \u00e8 stata riscontrata un'associazione significativa con l'allele HLA-DQB1*0201.\nTerapia.\nSi rivolge a bloccare l'ESD e a prevenirne i successivi. Gli attacchi di sonnolenza vengono controllati tramite farmaci psicostimolanti: anfetamine, metilfenidato o pemolina. La terapia preventiva, invece, si avvale dell'uso dei sali di litio con i quali si ottengono dei buoni risultati."}
{"id": "110788", "revid": "324090", "url": "https://it.wikipedia.org/wiki?curid=110788", "title": "Tunisi", "text": "Tunisi (: ; , in francese \" Tunis\", giornalisticamente chiamata anche \"Cartagine\") \u00e8 una citt\u00e0 dell'Africa settentrionale con 1.073.533 abitanti (considerando l'intero governatorato), capitale e massimo porto della Tunisia (di cui \u00e8 anche la citt\u00e0 pi\u00f9 popolosa). Si trova sulle rive di una laguna presso l'antica Cartagine, unita al Mar Mediterraneo da un canale navigabile di circa 10\u00a0km che la collega all'avamporto di La Goletta.\nNata come modesto villaggio situato all'ombra di Cartagine, Kairouan e Mahdia, Tunisi \u00e8 finalmente stata designata come capitale il 20 settembre 1159 (5 ramadan 554, per il calendario musulmano) per volont\u00e0 della dinastia degli Almohadi, successivamente confermata dentro il proprio statuto sotto la dinastia hafside nel 1228 e anche all'indipendenza del paese, il 20 marzo 1956.\nTunisi \u00e8 la capitale economica e commerciale della Tunisia. La densit\u00e0 della rete stradale, autostradale e della struttura aeroportuale della citt\u00e0 ne fanno un punto di convergenza per i trasporti nazionali. Questa situazione \u00e8 il risultato di una lunga evoluzione, in particolare della concezione centralistica che ha dato un ruolo considerevole alla capitale e che ha fatto in modo che vi si concentrassero le istituzioni principali.\nGeografia fisica.\nTerritorio.\nLa citt\u00e0 di Tunisi \u00e8 costruita su una serie di colline che digradano dolcemente verso il lago di Tunisi, ma con un ripido pendio in direzione opposta. Queste colline, cui corrispondono le zone di Notre-Dame de Tunis, Ras Tabia, La Rabta, La Gasbah, e Montfleury e Manoubia hanno altitudini che non superano i 50 metri sul livello del mare. Il Lago \u00e8 collegato al Golfo di Tunisi sul mar Mediterraneo da un canale che termina al porto di La Goulette / Halq al Wad. L'antica citt\u00e0 di Cartagine si trova appena a nord di Tunisi, lungo la parte costiera.\nClima.\nTunisi ha un clima mediterraneo, caratterizzato da una stagione calda e secca e da una stagione mite e piovosa. Il clima locale \u00e8 determinato dalla latitudine della citt\u00e0, dall'influenza mitigatrice del mare e dal terreno collinare della citt\u00e0.\nL'inverno \u00e8 la stagione pi\u00f9 piovosa dell'anno, quando cade pi\u00f9 di un terzo della pioggia annuale; in media piove ogni due o tre giorni. Durante le giornate invernali, l'irradiazione solare pu\u00f2 aumentare la temperatura anche di 9\u00b0. Le brinate sono inesistenti. In primavera, la pioggia diminuisce della met\u00e0. Il sole diventa dominante a maggio quando raggiunge 10 ore di luce al giorno. In estate, la pioggia \u00e8 completamente assente e la luce solare \u00e8 al suo massimo. Le temperature medie nei mesi estivi di giugno, luglio, agosto, settembre e ottobre sono molto alte. Le brezze marine possono mitigare il calore, ma a volte i venti desertici di scirocco possono invertire la tendenza. Nel tardo autunno comincia a piovere, spesso con brevi temporali che a volte possono causare inondazioni. La fine del mese di novembre segna la rottura del calore generale. In estate, invece, le temperature possono superare i 45\u00b0 (il 10 agosto 2021 l'aeroporto ha registrato la massima ufficiale di 48,9\u00b0 C) e si sono registrate pi\u00f9 volte temperature di oltre 20-22\u00a0\u00b0C a dicembre.\nStoria.\nOrigini ed et\u00e0 antica.\nL'antica Tunisi fu costruita vicino alla localit\u00e0 di Cartagine. Nella Tavola Peutingeriana \u00e8 citata come \"Thuni\", ed era indicata come \"mutatio\", stazione di sosta.\nL'esistenza della citt\u00e0 \u00e8 attestata al IV secolo a.C.: Tunisi fu una delle prime citt\u00e0 della regione a cadere sotto il controllo cartaginese, venendo menzionata spesso nei secoli successivi nelle cronache militari connesse con Cartagine. Tunisi fu ripresa dai mercenari ribelli durante la rivolta dei mercenari, combattuta tra il 240 a.C. e il 238 a.C. contro Cartagine, che sconfisse i ribelli e riconquist\u00f2 la citt\u00e0. In seguito, insieme a Cartagine, fu distrutta dai romani vincitori della terza guerra punica, nel 146 a.C.. \nTunisi venne ricostruita prima di Cartagine, soprattutto durante il governo di Augusto e divenne una citt\u00e0 importante sotto il controllo romano e al centro di un settore agricolo fiorente. Situata su alture, Tunisi era infatti un ottimo punto da cui si poteva controllare il traffico navale e carovaniero da e per Cartagine.\nTunisi, sempre pi\u00f9 romanizzata, venne quindi cristianizzata e divenne sede di un vescovo. Tuttavia, Tunisi rimase sempre di dimensioni modeste rispetto a Cartagine.\nMedioevo.\nSolo dopo la distruzione definitiva di Cartagine, avvenuta nel 698, Tunisi ha iniziato a crescere d'importanza sotto il controllo dei musulmani arabi. La medina di Tunisi, la parte pi\u00f9 antica della citt\u00e0, risale a questo periodo, durante il quale la regione fu conquistata dalle truppe arabe guidate dal generale ghassanide Hassan ibn al-Nu'man. La citt\u00e0 aveva il vantaggio di un naturale accesso, attraverso il Mediterraneo, ai principali porti dell'Europa meridionale.\nInizialmente Tunisi ha svolto un ruolo militare; gli arabi hanno valorizzato l'importanza strategica della sua vicinanza al Canale di Sicilia. Divenne un'importante base navale degli arabi nel Mediterraneo occidentale, e assunse una notevole importanza militare. Durante il dominio della dinastia Aghlabidi, durante il IX secolo, nonostante gli abitanti di Tunisi si fossero ribellati in diverse occasioni, la citt\u00e0 profitt\u00f2 dei miglioramenti economici introdotti dagli arabi, diventando rapidamente la seconda citt\u00e0 pi\u00f9 importante del regno. Addirittura divenne capitale della regione dal 902, dopo la conquista della regione dell'Ifriqiya da parte dei Fatimidi.\nL'opposizione locale alle autorit\u00e0 sciite Fatimidi iniziarono ad intensificarsi nel 945, quando gli insorti kharigiti occuparono e saccheggiarono Tunisi. Con l'avvento della dinastia Ziride Tunisi acquist\u00f2 importanza, ma la popolazione sunnita toller\u00f2 sempre meno il dominio sciita, iniziando a massacrare le persone di questa comunit\u00e0. Nel 1048 il sovrano \"al-Mu\u02bfizz ibn B\u0101d\u012bs\" si ribell\u00f2 contro la dinastia fatimide, ristabilendo i riti sunniti in tutta la regione dell'Ifr\u012bqiya. Questa decisione caus\u00f2 la reazione del califfo al-Mustan\u1e63ir bi-ll\u0101h, che mando le trib\u00f9 Banu Hilal a mettere a ferro e a fuoco la regione, radendo al suolo nel 1057 la capitale ziride Qayrawan. Solo alcune citt\u00e0, tra le quali Tunisi, si salvarono dal saccheggio.\nEsposta alla violenza dalle trib\u00f9 ostili che si erano insediate intorno alla citt\u00e0, nel 1059 la popolazione di Tunisi ripudi\u00f2 l'autorit\u00e0 degli Ziridi e giur\u00f2 fedelt\u00e0 al principe della dinastia Hammadide Nasir ibn al-Nas. Ma il governatore nominato dal principe, dopo aver riportato l'ordine, non esit\u00f2 ad affrancarsi dagli Hammadidi per fondare la dinastia khorasanide, con Tunisi come sua capitale. Questo piccolo regno indipendente, grazie al commercio, riusc\u00ec a garantire a Tunisi un periodo di pace e prosperit\u00e0.\nNel 1159 Abd al-Mu'min, il fondatore della dinastia almohade, conquist\u00f2 Tunisi, portando un nuovo governo nella regione. Per Tunisi fu un periodo di ulteriore sviluppo, che la port\u00f2 a diventare la capitale provinciale prima, e capitale del regno nel 1228, quando il governatore Abu Zakariyya prese il potere instaurando la dinastia hafside. La citt\u00e0 si ingrand\u00ec e fu dotata di mura protettive. Nel 1270 la citt\u00e0 fu assediata da Luigi IX di Francia, ma l'impresa fall\u00ec, anche per l'improvvisa morte per dissenteria del sovrano francese. In questo stesso periodo, spinti dalla riconquista della Spagna, i primi andalusi musulmani ed ebrei arrivarono a Tunisi, contribuendo notevolmente alla prosperit\u00e0 economica della capitale hafside.\nDominio ottomano.\nL'Impero Ottomano conquist\u00f2 Tunisi nel 1534, il Barbarossa la strapp\u00f2 dal controllo del sultano \"Mulay\" Hassan, che si rifugi\u00f2 alla corte di Carlo V, imperatore del Sacro Romano e Re di Spagna. Carlo V, che subiva grosse perdite a causa degli atti di pirateria dei corsari che operano delle basi di Gerba, Tunisi e Algeri, accett\u00f2 di reintegrare \"Mulay\" Hassan, in cambio della sua accettazione della sovranit\u00e0 spagnola. Carlo V conquist\u00f2 la citt\u00e0 il 6 agosto 1535, imponendo il protettorato Hassfide.\nL'ammiraglio ottomano Ulu\u00e7 Al\u00ec Pasci\u00e0 nel 1569 riconquist\u00f2 una prima volta la citt\u00e0, che per\u00f2 appena due anni dopo, nel 1571, torn\u00f2 sotto il protettorato spagnolo, in seguito alla battaglia di Lepanto. Ma il protettorato spagnolo dur\u00f2 solo fino 1574, quando la citt\u00e0 fu riconquista dagli Ottomani. Dopo il 1591, i governatori di Tunisi governarono con relativa indipendenza dai sovrani Ottomani, riprendendo ad operare con i traffici commerciali, gli atti di pirateria e il traffico di schiavi, che garantiva ai governanti di Tunisi ingenti guadagni.\nNell'aprile del 1655 l'ammiraglio inglese Robert Blake fu inviato nel Mediterraneo per ottenere il risarcimento dei danni sofferti dalle navi britanniche a causa degli attacchi di pirateria. Solo il Bey di Tunisi si rifiut\u00f2 di risarcire i britannici, e per questo Tunisi dovette subire il bombardamento da parte delle navi inglesi.\nAll'inizio del XVIII secolo la dinastia degli Husaynidi subentr\u00f2 nel governo della Tunisia, portando grandi progressi nello sviluppo della citt\u00e0 e dei suoi edifici. Durante questo periodo, la citt\u00e0 prosper\u00f2 come centro di commercio. Nel 1756, approfittando delle divisioni all'interno della casa regnante, gli Algerini conquistarono Tunisi, e con la citt\u00e0, la sua provincia.\nAlla fine del XVIII secolo Tunisi sub\u00ec un bombardamento da parte della flotta veneziana, e la citt\u00e0 conobbe una ribellione nel 1811. Sotto il governatorato di al-Husayn II ibn Mahmud, dopo le sconfitte navali contro i britannici nel 1826, e i francesi nel 1827, Tunisi vide un incremento dell'attivit\u00e0 commerciale dei francesi.\nIl decreto del 30 agosto 1858 istitu\u00ec il comune di Tunisi. L'uomo che fu alla base della creazione di questa istituzione, il generale Husayn, divenne il primo sindaco della citt\u00e0 fino al 1865. Fu pertanto il promotore della riorganizzazione urbana della citt\u00e0.\nNel corso della seconda met\u00e0 del XIX secolo, Tunisi divenne sempre pi\u00f9 popolata dagli europei, in particolare italiani, gli scambi commerciali e l'immigrazione aument\u00f2 notevolmente le dimensioni della citt\u00e0. Ci\u00f2 provoc\u00f2 la demolizione nel 1860 delle vecchie mura cittadine, per favorire l'integrazione e la crescita nei sobborghi. La citt\u00e0 si espanse oltre gli antichi confini, e i nuovi quartieri furono beneficiati da reti di distribuzione dell'acqua (1860) prima, del gas da illuminazione (1872), con la raccolta dei rifiuti (1873), e con servizi di trasporto pubblico con le periferie adiacenti e il centro della citt\u00e0 poi. Con i nuovi arrivi, aumentarono gli scambi con l'Europa, e a Tunisi furono introdotte le prime industrie moderne.\nDominio francese.\nI francesi occuparono la citt\u00e0 dal 1881 al 1956, tranne che per un breve periodo, dal novembre 1942 al maggio 1943, quando fu occupata dalle forze dell'Asse.\nIn questi anni ci fu una forte immigrazione dall'Europa (soprattutto dalla Francia e dall'Italia) tanto che si arriv\u00f2 ad un punto in cui la met\u00e0 della popolazione era di origine europea.\nLa creazione del protettorato francese nel 1881 fu un punto di svolta nella storia di Tunisi, causando la rapida riqualificazione della citt\u00e0 nel giro di due o tre decenni. La citt\u00e0 si espanse rapidamente al di fuori dei suoi vecchi confini, articolandosi in una citt\u00e0 vecchia, abitata dalla popolazione di origine araba, e una nuova citt\u00e0 popolata da immigrati europei, con una struttura diversa da quella della medina tradizionale. Durante tutto questo periodo, Tunisi fu interessata da costanti processi di miglioramento che portarono alla fornitura di acqua, reti del gas naturale e dell'energia elettrica, servizi di trasporto pubblico e altre infrastrutture cittadine.\nDurante il periodo della Prima Guerra Mondiale la situazione a Tunisi rimase tranquilla, cos\u00ec che dopo la guerra, la citt\u00e0 pot\u00e9 affrontare nuovi sviluppi in tutti i campi dell'economia e del commercio urbano.\nDurante la Seconda Guerra Mondiale, Tunisi, fu brevemente occupata dalle forze dell'Asse che stavano rientrando in Italia, in seguito alla sconfitta subita ad opera degli alleati; di fatto Tunisi fu la loro ultima base in Africa. Il 7 maggio del 1943 le truppe e i mezzi della Prima Armata Britannica entrarono in citt\u00e0 e il 20 maggio gli Alleati sfilarono per i viali della citt\u00e0 per celebrare la fine dei combattimenti in Nord Africa. In seguito Tunisi fu la base degli Alleati per la preparazione delle successivi operazioni contro l'isola di Pantelleria, la Sicilia, e quindi l'Italia.\nIndipendenza.\nDopo l'indipendenza nel 1956, Tunisi ha consolidato il suo ruolo di capitale, in primo luogo con la creazione di una costituzione affermando che la Camera dei Deputati e della Presidenza della Repubblica devono avere la loro sede a Tunisi. In un tempo molto breve, la citt\u00e0 coloniale si trasforma rapidamente, con i nativi tunisini che gradualmente hanno sostituito l'ampia popolazione europea.\nA causa della pressione demografica e il tasso di migrazione verso la capitale, la citt\u00e0 ha continuato a crescere, anche con la creazione di nuovi quartieri in periferia. I vecchi edifici sono stati gradualmente rinnovati e nuove costruzioni hanno modificato il vecchio paesaggio urbano.\nTunisi \u00e8 stata per undici anni la sede della Lega Araba, dal 1979 al 1990, dopo la firma da parte dell'Egitto dell'Accordo di pace di Camp David con Israele.\nAnche l'Organizzazione per la Liberazione della Palestina ha avuto anche il suo quartier generale a Tunisi, dal 1970 al 2003. Nel 1985, il quartier generale dell'OLP fu bombardato dall'aviazione israeliana; circa 60 persone morirono durante questo attacco.\nMonumenti e luoghi d'interesse.\nConsiderata gi\u00e0 da tempi antichi un'importante e ricca citt\u00e0, Tunisi \u00e8 una metropoli ricca di storia nel quale i suoi monumenti testimoniano il suo passato.\nArchitetture civili.\nLa Medina.\nFondata nel 698 intorno al nucleo originario della moschea al-Zaytuna, la medina si sviluppa urbanisticamente durante tutto medioevo, sia verso settentrione che meridione: questo sviluppo successivo ha di fatto creato una suddivisione della medina in tre parti, ovvero il cuore principale della medina e due periferie, Bab Souika, a nord, e Bab El Jazira, a sud. Divenuta la capitale di un potente regno durante l'epoca hafside, centro religioso, intellettuale ed economico aperto verso il medio oriente, il Maghreb, l'Africa e l'Europa, Tunisi, compresa la sua medina, si dota di numerosi monumenti in cui si mescolano gli stili dell'Ifriqiya alle influenze andaluse e orientali, con influssi dei monumenti romani e bizantini, in particolare per le colonne e i capitelli, e dell'architettura araba, caratterizzato dall'uso dell'arco a sesto acuto e rialzato.\nCon una superficie di 270 ettari (pi\u00f9 29 ettari per il quartiere della casba) e pi\u00f9 di 100.000 abitanti, oggi la medina accoglie un decimo della popolazione di Tunisi e occupa un sesto della superficie urbanizzata dell'area urbana. La pianificazione della medina di Tunisi ha la particolarit\u00e0 di non obbedire ad alcun layout geometrico n\u00e9 di seguire una precisa pianta e questa complessa organizzazione del tessuto urbano ha, durante il periodo coloniale, alimentato la convinzione che la medina fosse un luogo pericoloso e caotico, presso la quale regnava l'anarchia e vi era il pericolo di agguati. Studi intrapresi negli anni trenta, con l'arrivo dei primi etnologi, hanno, tuttavia, dimostrato come, in realt\u00e0, l'articolazione degli spazi della medina non fosse assolutamente casuale: le case erano, in effetti, costruite seguendo una gerarchia socioculturale codificata secondo complessi tipi di rapporti umani.\nAll'inizio del XXI secolo, la medina rimane ancora uno tra questi tradizionali quartieri fra i meglio conservati del mondo arabo. Infatti, contrariamente alle medine di Algeri, Palermo o Napoli, questo cuore storico di Tunisi non ha mai sofferto gli effetti di grandi catastrofi naturali e di interventi urbanistici radicali. \u00c8 questa la ragione per cui, nel 1979, la medina di Tunisi \u00e8 diventata patrimonio mondiale per l'UNESCO.\nI \"suq\".\nI suq costituiscono una vera e propria rete di strade e vicoli coperti e fiancheggiati da negozi di commercianti e artigiani, spesso raggruppati per specialit\u00e0, in base alla gerarchia codificata del mestiere.\nLe prime attivit\u00e0 artigianali di Tunisi risalgono a prima del XIII secolo, in concomitanza con la presa di potere degli Hafsidi. \u00c8 grazie ai pr\u00ecncipi di questa dinastia che la maggior parte dei suq sono aperti e posti permanentemente dentro la medina: i suq divennero il cuore economico della Tunisia, all'interno dei quali si svolgevano le attivit\u00e0 commerciali con l'esterno, la produzione artigianale, ma anche gli scambi di prodotti agricoli dalle campagne.Presto, secondo i vari inconvenienti inerenti alla struttura della medina, i suq vennero organizzati secondo un semplice schema: vicino al cuore della medina, costituito dalla moschea al-Zaytuna, e nella parte alta e occidentale della citt\u00e0 erano raggruppati i mestieri cosiddetti nobili, che non provocano rumore o cattivi odori, mentre gli altri mestieri erano relegati alle zone periferiche, alla parte bassa (Bab El Bhar) o a est della citt\u00e0.\nAree naturali.\nIl Parco del Belvedere e la \"Kouba\".\nCultura.\nScuole ed universit\u00e0.\nTunisi e i suoi sobborghi ospitano le principali universit\u00e0 della Tunisia come l'Universit\u00e0 di Tunisi, l'Universit\u00e0 privata della Tunisia, l'Universit\u00e0 di Ez-Zitouna, all'interno delle struttura delle Madrase di Tunisi, l'Universit\u00e0 di Cartagine e l'Universit\u00e0 di Manouba. La popolazione studentesca della citt\u00e0 era pari a 75.597 persone nel 2006.\nVi \u00e8 inoltre un buon numero di istituti superiori, come la Scuola nazionale di ingegneria di Tunisi e la Scuola nazionale di scienze alle quali si aggiungono alcune istituzioni private come l'Universit\u00e0 aperta di Tunisi.\nTra le scuole superiori della citt\u00e0 le pi\u00f9 note sono il \"Lyc\u00e9e de la Rue du Pacha\" (fondato nel 1900), il \"Lyc\u00e9e Bab El Khadhra\", il \"Lyc\u00e9e de la Rue de Russie\", \"Lyc\u00e9e Bourguiba\" e il \"Lyc\u00e9e Alaoui\". Come eredit\u00e0 della presenza francese rimangono in citt\u00e0 alcune scuole francesi, la pi\u00f9 nota \u00e8 il \"Lyc\u00e9e Pierre Mendes-France\" a Mutuelleville.\nGeografia antropica.\nUrbanistica.\nLa medina fu costruita su una collina dai morbidi pendii che scende verso la laguna di Tunisi, ad est, e il \"sebkhet S\u00e9joumi\", ad ovest. La citt\u00e0 europea fu costruita successivamente tra la medina e la laguna. Da allora la metropoli si \u00e8 estesa verso le colline del nord e verso il deserto del sud. La citt\u00e0 antica \u00e8 divisa in 19 zone:\nIl territorio del comune di Tunisi confina con i comuni di \"Ariana\", del \"Bardo\", di \"Ben Arous\" e di \"El Mourouj\", entrati a far parte dell'agglomerato urbano.\nVi sono numerosi progetti, come quello della \"Societ\u00e0 di studi e di promozione di Tunisi Sud\", tesi a valorizzare zone occupate un tempo dalla laguna e oggi prosciugate.\nArea metropolitana.\nL'area urbana di Tunisi, la cui superficie \u00e8 cresciuta significativamente nel corso della seconda met\u00e0 del XX secolo, si estende su pi\u00f9 governatorati; infatti, nonostante la municipalit\u00e0 di Tunisi si trovi interamente all'interno del governatorato omonimo, questo accoglie soltanto una minoranza della popolazione dell'agglomerato urbano giacch\u00e9 l'hinterland si estende anche negli attigui governatorati di Ben Arous, Ariana e La Manouba.\nSuddivisioni amministrative.\nLa municipalit\u00e0 di Tunisi \u00e8 suddivisa in quindici distretti municipali. La divisione della municipalit\u00e0 in tali zone \u00e8 applicazione della Legge Organica del comune, promulgata nel 14 maggio 1975.\nInfrastrutture e trasporti.\nTunisi dispone di una rete di trasporti relativamente sviluppata:\nI trasporti comunali della capitale sono gestiti della Societ\u00e0 dei trasporti di Tunisi (\"Soci\u00e9t\u00e9 des transports de Tunis\").\nAltre immagini.\nAlcune delle porte della Citt\u00e0 Vecchia."}
{"id": "110789", "revid": "47767", "url": "https://it.wikipedia.org/wiki?curid=110789", "title": "Sertab Erener", "text": "Particolarmente nota in Turchia, ha preso parte all'Eurovision Song Contest 2003, vinto con la canzone \"Everyway That I Can\".\nBiografia.\nNata a Istanbul come seconda figlia di Nizamettin e Y\u00fccel Erener, ha passato buona parte della sua infanzia nel distretto di Ey\u00fcp. La famiglia di sua madre era originaria della Jugoslavia ma si trasfer\u00ec ad Ayval\u0131k a causa della guerra. La madre aveva studiato arti pittoriche presso l'Accademia di Belle Arti di Istanbul, tuttavia non continu\u00f2 la sua carriera dopo il matrimonio. La famiglia paterna era invece originaria dell'Anatolia Orientale. Il padre, Nizamettin, originario di Diyarbak\u0131r, era un appassionato di musica, tanto da intraprendere una breve carriera da solista per Istanbul Radio. Nonostante questa passione decise di diventare un avvocato.\nDa giovane fu influenzata dalla passione del padre per la musica classica ottomana, infatti il suo stesso nome era una dedica alla canzone \"Ey \u015e\u00fbh-i Sertab\".\nFinita la scuola primaria ebbe l'occasione di iscriversi al Liceo Italiano di Istanbul, tuttavia suo padre prefer\u00ec mandarla all'I\u015f\u0131k High School. In questi anni soffr\u00ec di itterizia e le fu diagnosticata una rettocolite ulcerosa, che le provoc\u00f2 diversi ricoveri in ospedale nell'arco degli anni scolastici. Durante i suoi studi si appassion\u00f2 alla musica e vista l'influenza paterna, si iscrisse al conservatorio statale di Istanbul per studiare principalmente l'opera.\nHa iniziato la carriera lavorando con Sezen Aksu, un'altra star della musica turca, ed ha pubblicato il suo primo album intitolato \"Sakin Ol\" nel 1992, seguito da \"Lal\" (1994), \"Sertab Gibi\" (1996), \"Sertab Erener\" (1999) e \"Turuncu\" (2001).\nSertab Erener ha anche duettato con Emre Altu\u011f, Jos\u00e9 Carreras e Ricky Martin e anche con la cantante greca Mando.\nNel 2004 ha pubblicato il suo primo album in inglese intitolato \"No Boundaries\". Le sue due canzoni \"One More Cup of Coffee\" (una cover di Bob Dylan) e \"Here I Am\" sono state utilizzate in colonne sonore di film internazionali. Ha lavorato anche con famosi musicisti come Desmond Child, Anggun, e la band belga Voice Male.\nNel 2012 ha pubblicato una cover del brano \"Why This Kolaveri Di\", col nome \"S\u00f6z\"."}
{"id": "110791", "revid": "124632702", "url": "https://it.wikipedia.org/wiki?curid=110791", "title": "Conferenza di Messina", "text": "La conferenza di Messina si tenne dal 1 al 3 giugno 1955, a Messina e Taormina.\nFu una conferenza presieduta dal ministro degli esteri belga Spaak, a cui parteciparono i 6 ministri degli esteri della CECA con l'obiettivo di studiare e trovare, delle iniziative che potessero far proseguire il processo di integrazione europea avviato nel periodo seguente alla Seconda guerra mondiale. Parteciparono i seguenti ministri: Gaetano Martino per l'Italia, Jan Willem Beyen per i Paesi Bassi, Antoine Pinay per la Francia, Joseph Bech per il Lussemburgo, Walter Hallstein per la Repubblica Federale Tedesca e Paul-Henri Spaak per il Belgio.\nLa conferenza, iniziata in un clima non particolarmente felice per la recente bocciatura da parte del Parlamento francese dell'accordo sulla CED (Comunit\u00e0 europea di difesa), prosegu\u00ec non senza qualche difficolt\u00e0 nei primi due giorni dei lavori, ma sorprendentemente il terzo giorno alla conclusione della conferenza, venne resa nota quella che viene conosciuta come \"dichiarazione di Messina\" (ovvero Risoluzione di Messina), attraverso la quale i sei paesi enunciavano una serie di principi e di intenti volti alla creazione della Comunit\u00e0 europea dell'energia atomica (o Euratom) e di quello che diverr\u00e0, nel volgere di due anni con la firma dei Trattati di Roma del 1957, il Mercato Europeo Comune (MEC, istituito insieme alla CEE, poi CE ed infine UE). Quindi fu evidente che il processo di integrazione europeo, aveva preso un approccio settoriale e soprattutto di natura prettamente economica.\nSpesso nei momenti difficili dei rapporti tra gli stati membri dell'Unione Europea \u00e8 stato volto lo sguardo e l'attenzione verso quello \"spirito di Messina\", che anim\u00f2 la conferenza ed i padri fondatori della Comunit\u00e0 Europea che parteciparono alla stessa."}
{"id": "110792", "revid": "9", "url": "https://it.wikipedia.org/wiki?curid=110792", "title": "Monti Urali", "text": ""}
{"id": "110795", "revid": "729019", "url": "https://it.wikipedia.org/wiki?curid=110795", "title": "Corea di Sydenham", "text": "La corea di Sydenham (chorea minor), detta anche corea infettiva o corea reumatica o ballo di San Vito, \u00e8 un tipo di encefalite che compare in soggetti con patologie reumatiche, passate o presenti, di solito nell'infanzia. \u00c8 uno dei possibili postumi di un'infezione dal batterio \"Streptococcus pyogenes\".\n\u00c8 un disturbo caratterizzato da rapidi movimenti a scatto scoordinati (corea) che si verificano soprattutto nel viso, nelle mani e nei piedi. La malattia \u00e8 di solito latente e si mostra fino a 6 mesi dopo l'infezione acuta, ma pu\u00f2 occasionalmente essere il sintomo di presentazione della febbre reumatica. La corea di Sydenham si verifica pi\u00f9 frequentemente nelle femmine rispetto ai maschi e la maggior parte dei pazienti sono giovani al di sotto dei 18 anni di et\u00e0. L'insorgenza nell'et\u00e0 adulta \u00e8 relativamente rara e la maggior parte dei casi sono associati con una esacerbazione della condizione dopo averla gi\u00e0 sperimentata durante l'infanzia.\nEtimologia.\nIl nome della malattia ha origine nel suo scopritore Thomas Sydenham (1624-1689). La definizione \"ballo di San Vito\" fa riferimento all'omonimo santo, martire cristiano morto nel 303 d.C., patrono dei danzatori.\nEpidemiologia.\nSi diffonde soprattutto in et\u00e0 pediatrica (10% nei casi di febbre reumatica).\nSintomatologia.\nLa corea di Sydenham \u00e8 caratterizzata dalla brusca insorgenza (a volte anche in poche ore) di sintomi neurologici, classicamente la corea, che in genere colpisce tutti e quattro gli arti. Altri sintomi neurologici includono il cambiamento del comportamento, la disartria, un disturbo della camminata, la perdita del controllo motorio fine e grossolano con il risultato di deterioramento della scrittura a mano, mal di testa, cognizione rallentata, smorfie del viso, nervosismo, tremore e ipotonia muscolare.\nInoltre, possono esserci fascicolazioni e il \"segno della mungitura\", che \u00e8 uno spasmo della mano con aumento e diminuzione della tensione, come nella mungitura a mano.\nLe manifestazioni non neurologiche della febbre reumatica acuta sono la cardite, l'artrite, l'eritema marginato e i noduli sottocutanei.\nLa sindrome PANDAS (disturbi neuropsichiatrici autoimmuni pediatrici associati a infezioni da streptococco) \u00e8 simile, ma non \u00e8 caratterizzata dalla disfunzione motoria di Sydenham. La PANDAS si presenta con tic e una componente psicologica e si verifica molto prima, giorni a settimane dopo l'infezione piuttosto che 6-9 mesi pi\u00f9 tardi.\nLa corea di Sydenham pu\u00f2 essere confusa con altre condizioni come la sindrome di Tourette, il lupus eritematoso sistemico e la sindrome di Guillain-Barr\u00e9 per il coinvolgimento neurologico post-infettivo.\nPrognosi.\nIl 50% dei pazienti con corea di Sydenham acuta recupera spontaneamente dopo 2-6 mesi, mentre la corea lieve o moderata o altri sintomi motori possono persistere, in alcuni casi, fino a oltre due anni. La corea di Sydenham \u00e8 anche associata con sintomi psichiatrici e il disturbo ossessivo compulsivo \u00e8 la manifestazione pi\u00f9 frequente. Sono possibili le ricadute e le recidive, specie in gravidanza."}
{"id": "110798", "revid": "93556", "url": "https://it.wikipedia.org/wiki?curid=110798", "title": "Imbardata", "text": "L'imbardata \u00e8 l'oscillazione di un veicolo intorno a un asse verticale passante per il baricentro del mezzo. In ambito aeronautico e automobilistico viene anche indicata con il termine inglese \"Yaw\".\nNautica.\nIn una nave o imbarcazione l'imbardata (o meno comunemente: alambardata, guizzata, guinata) \u00e8 il moto nave destinato al controllo della direzione di rotta, per quanto su di esso possano influire anche le azioni ambientali esterne, l'imbardata \u00e8 essenzialmente generata e controllata attraverso gli organi di governo e manovra, dei quali il pi\u00f9 diffuso \u00e8 il timone (esistono tuttavia possibilit\u00e0 di governo attraverso propulsori orientabili o gruppi di propulsori direzionali).\nConvenzionalmente l'asse di imbardata corrisponde all'asse Z del riferimento nave ed \u00e8 indicato dall'angolo \u03c8 angolo di imbardata.\nAeronautica.\nAnche negli aeroplani \u00e8 ottenuto tramite il movimento del timone.\nNegli aerei la manovra di imbardata generalmente provoca una asimmetria della distribuzione di portanza per effetto della maggiore velocit\u00e0 alla quale la semiala esterna si muove rispetto alla semiala interna durante la manovra, provocando un effetto secondario detto rollio indotto che, se non opportunamente bilanciato dal pilota, inclina l'aereo verso l'interno della virata.\nMeccanica.\nNei sistemi di guida lineare o scorrimenti lineari \u00e8 una condizione di sollecitazione asimmetrica del movimento per effetto di carichi disassati che in alcune condizioni pu\u00f2 generare il rischio di intraversamento del sistema.\nAutoveicoli.\nNegli autoveicoli l'imbardata \u00e8 data dall'angolo che il vettore velocit\u00e0 del veicolo forma con il piano di simmetria del veicolo stesso."}
{"id": "110799", "revid": "93556", "url": "https://it.wikipedia.org/wiki?curid=110799", "title": "Beccheggio", "text": "Il beccheggio \u00e8 un termine utilizzato in campo aeronautico, nautico o automobilistico, che indica l'oscillazione di un'imbarcazione, di un velivolo o di un automezzo intorno al proprio asse trasversale (anche detto, in questo caso, \"asse di beccheggio\").\nNautica.\nIn navi e imbarcazioni il beccheggio \u00e8 uno dei moti nave dotato di forze di richiamo naturali e per questo caratterizzato da un andamento di tipo oscillatorio. Il beccheggio \u00e8 provocato principalmente per effetto del moto ondoso e solo in misura molto minore dagli spostamenti di pesi a bordo e dall'interazione con altre forze esterne, questo per la preponderante componente d'inerzia ai moti longitudinali che caratterizza un mezzo marino di forme convenzionali (cio\u00e8 di forma allungata nella direzione prua-poppa). Esso si presenta come il moto oscillatorio tipicamente caratterizzato dalle minori ampiezze angolari su un mezzo marino e dunque il meno soggetto alla necessit\u00e0 di controllo esterno, che tuttavia pu\u00f2 essere ottenuto, quando necessario, attraverso coppie di dispositivi (simili a quelli adottati per il controllo del rollio) situati alle estremit\u00e0 poppiere e prodiere.\nConvenzionalmente l'asse di beccheggio corrisponde all'asse \"y\" del riferimento nave ed \u00e8 indicato dall'angolo \"\u03b8\" angolo di beccheggio.\nMezzi di trasporto.\nSi definiscono assi corpo una terna di assi cartesiani, destra e solidale al corpo, incentrata nel baricentro per esempio per un'automobile, un aeromobile o un sottomarino e nel centro di carena per una nave di superficie. Per convenzione, gli assi vengono cos\u00ec disposti:\nFissata tale terna di assi, \u00e8 immediato comprendere che il beccheggio (rotazione attorno all'asse trasversale) provoca un movimento alternativo delle due estremit\u00e0 longitudinali in senso verticale come in figura.\nNegli aeroplani \u00e8 ottenuto tramite il movimento dell'equilibratore.\nAutomobilismo e motociclismo.\nNel campo delle automobili o motoveicoli (nei trasporti in generale), il beccheggio \u00e8 costituito dall'inclinazione in avanti o indietro del muso e/o della coda durante le fasi di accelerazione o frenata, specie se brusche.In particolare se si accelera improvvisamente, specialmente da fermo, il muso del mezzo tende ad alzarsi mentre la coda tende ad abbassarsi, invece in caso di frenata brusca il muso tende ad abbassarsi e la coda ad alzarsi.\nIl beccheggio dipende da vari fattori, tra cui la rigidit\u00e0 delle sospensioni (minore \u00e8 la rigidit\u00e0, maggiore \u00e8 la propensione al beccheggio), la misura degli sbalzi anteriore e posteriore della vettura in rapporto alla lunghezza complessiva del mezzo (maggiore \u00e8 tale misura, maggiore \u00e8 la possibilit\u00e0 di avere un beccheggio accentuato) e dal fatto che la vettura sia a trazione anteriore o posteriore."}
{"id": "110801", "revid": "120886713", "url": "https://it.wikipedia.org/wiki?curid=110801", "title": "Eurovision Song Contest 1990", "text": "Il trentacinquesimo Gran Premio Eurovisione della Canzone si tenne a Zagabria, Croazia, Jugoslavia il 5 maggio 1990.\nStoria.\nNel 1990 parteciparono tutti e 22 i paesi dell'anno precedente. L'unica novit\u00e0 fu che le cartoline di presentazione dei cantanti furono girate nei paesi da loro rappresentati; questo non accadeva dal 1982. In questa edizione ci furono molte canzoni dedicate alla caduta del muro di Berlino e all'Europa unita. Falsa partenza per la Spagna, che si esib\u00ec per prima; la traccia pre-registrata non part\u00ec, il direttore d'orchestra ebbe dei problemi nell'ascolto della musica in cuffia e quindi si ferm\u00f2. Per la prima volta, l'Eurofestival ha una mascotte: si chiama Eurocat e introduce i cantanti di ogni paese. L'Italia vince per la seconda volta: Toto Cutugno conquista la prima posizione con il brano \"\", naturalmente dedicato all'unit\u00e0 Europea. Cutugno, per la premiazione e la ripresa finale, indossa una giacca nera diversa da quella che aveva nel corso dell'esibizione, che invece era bianca; le immagini della Green Room svelano che la tintura dei capelli era colata sulla giacca bianca del vincitore, costretto a cambiarsi.\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nDiretta dai maestri: Alyn Ainsworth (Regno Unito), Olli Ahvenlahti (Finlandia), Bela Balint (Svizzera), Rony Brack (Belgio), R\u00e9gis Dupr\u00e9 (Francia), Thierry Durbet (Lussemburgo), \u00dcmit Eroglu (Turchia), Curt-Eric Holmqvist (Svezia), Noel Kelehan (Irlanda), Pete Knutsen (Norvegia), Henrik Krogsg\u00e5rd (Danimarca), Eduardo Leiva (Spagna), Rami Levine (Israele), Gianni Madonini (Italia), Stjepan Mihaljinec (Jugoslavia), Carlos Alberto Moniz (Portogallo), Richard \u00d6sterreicher (Austria), Rainer Pietsch (Germania), Mike Rozakis (Grecia), Stanko Selak (Cipro), Jon Kjell Seljeseth (Islanda) e Harry van Hoof (Paesi Bassi).\nClassifica.\n12 punti"}
{"id": "110802", "revid": "125705221", "url": "https://it.wikipedia.org/wiki?curid=110802", "title": "Reichssicherheitshauptamt", "text": "Il Reichssicherheitshauptamt o RSHA (dal tedesco: Ufficio Centrale per la Sicurezza del Reich) era uno dei sette \"Haupt\u00e4mter\" (dipartimenti) in cui si suddividevano le \"Schutzstaffel\" (SS); controllando tutto il sistema di polizia e sicurezza della Germania nazista, esercitava un enorme potere e durante la seconda guerra mondiale svolse funzioni di direzione dell'apparato repressivo nazista contro oppositori, resistenti, etnie \"nemiche\", minoranze ed ebrei.\nStoria.\nVenne creato da Heinrich Himmler il 27 settembre 1939 attraverso l'unificazione del Sicherheitsdienst, della Gestapo e della Reichskriminalpolizei. L'RSHA era responsabile delle operazioni dei servizi segreti in Germania e all'estero, dello spionaggio e del controspionaggio, della lotta contro i crimini politici e i crimini comuni, e del sondaggio dell'opinione pubblica sul regime nazista.\nIl suo primo comandante fu l'\"SS-Obergruppenf\u00fchrer\" Reinhard Heydrich, che mantenne la guida fino al suo assassinio, avvenuto nel 1942; il suo successore, l'\"SS-Obergruppenf\u00fchrer\" Ernst Kaltenbrunner, mantenne tale incarico fino al termine della guerra. L'RSHA, secondo i progetti di Himmler, in un futuro allora previsto nel 1955, sarebbe stato completamente assorbito, assieme all\"'Ordnungspolizei\", nello \"Schutzstaatkorps\", il corpo di polizia che avrebbe definitivamente fuso la polizia con le SS.\nOrganizzazione.\nL'RSHA era organizzato in sette dipartimenti (o \"\u00c4mter\").\nAmt I.\nPersonale, si occupava di tutte le organizzazioni relative al personale della polizia di sicurezza e del Sicherheitsdienst. Fu diretto da Werner Best, Bruno Steckenbach, Erwin Schulz e infine Erich Ehrlinger. Si suddivideva in:\nAmt II.\nAmministrazione, era di fatto la struttura centrale dell'RSHA. Fu diretto da Werner Best, Rudolf Siegert e Josef Spacil. Si suddivideva in:\nAmt III.\nSD-Sezione tedesca, era un servizio di intelligence che raccoglieva informazioni relative alla politica e al controspionaggio nella Germania nazista. Fu diretto dall'\"SS-Gruppenf\u00fchrer\" Otto Ohlendorf. Si suddivideva in:\nAmt IV.\nLa Geheime Staatspolizei, diretta dall'\"SS-Gruppenf\u00fchrer\" Heinrich M\u00fcller, si occupava dell'eliminazione dei nemici del regime nei lager. Adolf Eichmann (che fu uno dei principali esecutori dell'Olocausto) era a capo dell'ufficio B4 di questo Amt. Si suddivideva in:\nAmt V.\nReichskriminalpolizei, si occupava di crimini comuni. Fu diretto dall'\"SS-Gruppenf\u00fchrer\" Arthur Nebe. Si suddivideva in:\nAmt VI.\nSD-Sezione estera, era un servizio di spionaggio, i cui membri operavano in paesi stranieri. Fu diretto dall'\"SS-Brigadef\u00fchrer\" Heinz Jost, e da Walter Schellenberg. Si suddivideva in:\nAmt VII.\nRicerca ideologica. Il dipartimento svolgeva multiple attivit\u00e0: di ricerca storica; di monitoraggio, di eventuale repressione, di coloro che in modo palese o velato facevano opposizione culturale al nazismo. Vi conflu\u00ec il gruppo \"H-Sonderauftrag\" che, dal 1935 e in connessione con l'Ahnenerbe, documentava la storia medievale e moderna della \"Caccia alle Steghe\" nei territori di lingua tedesca. La direzione era affidata all'SS-Oberf\u00fchrer Franz Six, docente di scienze politiche all'Universit\u00e0 di Berlino. Si suddivideva in:"}
{"id": "110805", "revid": "486946", "url": "https://it.wikipedia.org/wiki?curid=110805", "title": "Virgil I. Grissom", "text": ""}
{"id": "110806", "revid": "486946", "url": "https://it.wikipedia.org/wiki?curid=110806", "title": "Virgil Ivan Grissom", "text": ""}
{"id": "110812", "revid": "1818965", "url": "https://it.wikipedia.org/wiki?curid=110812", "title": "Concurrent Versions System", "text": "Il Concurrent Versions System (CVS), conosciuto anche come Concurrent Versioning System, \u00e8 un sistema software, divenuto popolare nel mondo del software libero e distribuito sotto la GNU General Public License, che implementa un sistema di controllo versione.\nIl programma mantiene al corrente tutto il lavoro e i cambiamenti operati in un insieme di file, tipicamente l'implementazione di un software in via di sviluppo, permettendo dunque a molti sviluppatori (potenzialmente distanti) di collaborare in team allo sviluppo del codice sorgente accedendo alle medesime risorse disponibili in maniera concorrente ovvero senza creare conflitti nelle modifiche allo stesso software.\nStoria.\nCVS venne sviluppato da un sistema di controllo versioni chiamato Revision Control System (RCS), ancora in uso, il quale gestisce file individuali ma non l'intero progetto. Dick Grune ha fornito alcune note storiche sul CVS sul suo sito:\nIl codice fu pubblicamente distribuito sul newsgroup mod.sources il 23 giugno 1986. Si pu\u00f2 ancora vedere il post originale su usenet su Google Groups.\nIl codice che finalmente si \u00e8 evoluto nella versione corrente del CVS iniziata con Brian Berliner nell'aprile 1989, pi\u00f9 tardi con l'input di Jeff Polk e molti altri contributori. Brian Berliner scrisse una pagina web che introduce i suoi miglioramenti nel programma CVS il quale descrive come lo strumento fosse esteso e utilizzato internamente da Prisma, uno sviluppatore free lance che lavorava sul kernel di SunOS, e venne distribuito a favore della comunit\u00e0 sotto GPL.\nOggigiorno, un gruppo di volontari gestisce il codice di CVS. Lo sviluppo della versione di CVS per Microsoft Windows si \u00e8 scisso in un progetto chiamato CVSNT ed \u00e8 stato considerevolmente pi\u00f9 attivo nell'estendere l'insieme delle funzioni del sistema, tanto da effettuare il porting di queste modifiche sulla piattaforma UNIX sotto il nome di CVSNT.\nLa relazione tra il CVS e il progetto GNU pu\u00f2 apparire in qualche modo ambigua: il sito di GNU distribuisce il programma, identificandolo come \"GNU package\" (pacchetto GNU) su una pagina e \"other GPL-licensed project\" (altri progetti con licenza GPL) su un'altra. Sul sito FTP, il programma risiede nella directory codice_1.\nUn certo numero di sviluppatori chiave che hanno lavorato sul CVS sono ora responsabili del progetto SVN (Subversion), distribuito nella prima met\u00e0 del 2004, e che mira a sostituire CVS per superare alcune sue limitazioni.\nTerminologia.\nLa terminologia di CVS soprannomina un progetto singolo (insieme dei relativi file) controllato da CVS come un \"modulo\". Un server CVS pu\u00f2 controllare molti moduli ed immagazzinare tutti i moduli in un relativo \"repository\". La copia di un modulo che \u00e8 stato scaricato dal server tramite un client viene chiamata \"working copy\" oppure \"sandbox\".\nCaratteristiche.\nIl CVS utilizza un'architettura tipica di tipo client-server: un server immagazzina la versione corrente di un progetto e la sua storia, ed il client si connette al server per verificare l'ultima versione disponibile del software ed utilizzare quest'ultima. Tipicamente, client e server si connettono su una LAN o su Internet, ma il client e il server possono girare entrambe sulla stessa macchina, se il CVS ha il compito di tenere traccia della storia della versione di un progetto con soltanto uno sviluppatore locale.\nIl software del server normalmente gira su Unix (sebbene esista anche un server CVS su Windows NT), mentre i client CVS possono girare su un maggiore numero di sistemi operativi.\nFunzioni.\nMolti client possono simultaneamente pubblicare le copie dei progetti. Quando essi registrano poi i cambiamenti, il server tenta di fonderli. Se questo sistema fallisce, per esempio perch\u00e9 due client hanno cercato di cambiare la stessa linea in un certo file, il server nega la seconda operazione di registrazione e informa il client sul conflitto, il quale sar\u00e0 risolto a mano dall'utente. Se l'operazione di registrazione riesce, allora i numeri di versioni di tutti i file coinvolti si incrementano automaticamente, e il server CVS scrive una linea di descrizione fornita dall'utente, la data ed il nome dell'autore nel relativo file di log.\nI client possono anche confrontare le differenti versioni dei file, richiedere una completa storia di cambiamenti, o la verifica di una fotografia storica del progetto da una certa data e da un certo numero di revisione. Molti progetti open source permettono l'accesso in lettura anonimo (\"anonymous read access\"), una funzione che era pioniera di OpenBSD. Ci\u00f2 significa che i client possono verificare e confrontare versioni tramite uno spazio bianco o semplicemente con la password pubblicata (per esempio \"anoncvs\"); solo per la registrazione di un cambiamento si richiede un account personale ed una password.\nI client possono anche usare il comando per l'aggiornamento (\"update\") al fine di uniformare le proprie copie locali con la pi\u00f9 nuova versione presente sul server. Questo elimina l'esigenza di ripetuti download dell'intero progetto. CVS pu\u00f2 anche mantenere diversi \"rami\" (\"branch\", plurale \"branches\") di un progetto. Per esempio, una versione distribuita del progetto pu\u00f2 formare una branch, utilizzata per riparare bug, mentre una versione sotto lo sviluppo corrente, con maggiori cambiamenti e nuove funzioni, forma una branch separata. Utilizza la compressione delta per un efficiente immagazzinamento delle diverse versioni dello stesso file."}
{"id": "110814", "revid": "287204", "url": "https://it.wikipedia.org/wiki?curid=110814", "title": "Kriminalpolizei", "text": "La Kriminalpolizei (detta comunemente anche Kripo), \u00e8 la designazione dei corpi di polizia giudiziaria in Germania, Austria e nei Cantoni svizzeri di lingua tedesca. \nNella Germania nazista del 1936, durante il nazismo, il comando della Kripo venne centralizzato nel V Dipartimento della Reichssicherheitshauptamt, l'ufficio centrale per la sicurezza del Terzo Reich. Oggi, nella Repubblica federale di Germania, la Kripo \u00e8 uno dei dipartimenti della \"Landespolizei\", la Polizia di Stato che dipende dai singoli stati federati della Germania.\nStoria.\nLa creazione.\nLa Kripo nacque nel 1799 quando sei agenti di polizia vennero distaccati ed assegnati alla prussiana \"Kammergericht\" (Corte Superiore di Giustizia) di Berlino col compito di indagare sui crimini pi\u00f9 importanti. Quando necessario ai fini investigativi potevano dismettere la divisa di polizia e lavorare in borghese. Mano a mano il loro numero aument\u00f2 finch\u00e9 nel 1811 venne redatto il \"Berliner Polizeireglement\" (\"Regolamento della Polizia di Berlino\").\nNel 1820 venne creato il ruolo dirigenziale di \"Kriminalkommissar\" (Commissario). Nel 1872 venne creata la Kriminalpolizei come branca separata dalla polizia in divisa che allora si chiamava \"Schutzpolizei\".\nSulla base delle esperienze di questa nuova forza di polizia, altri stati tedeschi, ad esempio Brema nel 1852, riformarono le loro forze di polizia e alla fine del XIX secolo la Kriminalpolizei era presente in ogni parte della Germania, allora unificata nell'Impero tedesco, tuttavia ancora articolata in innumerevoli entit\u00e0 quali regni, granducati, principati, citt\u00e0 libere.\nFino agli anni '30 del XX secolo la Kripo ha continuato ad essere l'agenzia investigativa delle attivit\u00e0 criminali sotto il diretto controllo dei singoli stati tedeschi.\nLa seconda guerra mondiale.\nDiventato Capo del Governo nel 1933, Hitler inizi\u00f2 un programma di \"forzato allineamento\" di tutti gli aspetti della vita in Germania (la cosiddetta Gleichschaltung), cos\u00ec da consolidare la presa del potere da parte del Partito nazista.\nNel luglio 1936, il \"Landeskriminalpolizeiamt\", il dipartimento di polizia criminale prussiano divenne l'ufficio centrale di polizia criminale per l'intero Terzo Reich, cambiando il nome in \"Reichskriminalpolizeiamt\" (RKPA), o Ufficio di Polizia Criminale del Reich e venne unito all'ufficio centrale della Polizia segreta di Stato (Gestapo), prendendo il nome di \"Hauptamt Sicherheitspolizei\" o Ufficio centrale dei Servizi di Sicurezza.\nA quel punto Reinhard Heydrich aveva sotto controllo l'intero apparato di sicurezza, dato che controllava anche il \"Sicherheitsdienst\" (SD).\nArthur Nebe fu messo a capo dell'Ufficio di Polizia Criminale del Reich (RKPA), rispondendone direttamente a Reinhard Heydrich.\nNel settembre 1939, fu creato il \"Reichssicherheitshauptamt\" (RSHA), o Ufficio centrale dei Servizi di Sicurezza del Reich che divenne l'organo centrale di comando di tutte le agenzie investigative e di spionaggio dello stato.\nLo \"Hauptamt Sicherheitspolizei\" o Ufficio centrale dei Servizi di Sicurezza venne abolito e i suoi dipartimenti furono inglobati nella struttura del RSHA o Ufficio centrale dei Servizi di Sicurezza del Reich.\nIl \"Reichskriminalpolizeiamt\" o Ufficio di Polizia criminale del Reich divenne Dipartimento V del RSHA. Esso fu diretto da Arthur Nebe fino al 1944, quando egli fu denunciato e condannato a morte per impiccagione in seguito alla sua complicit\u00e0 nell'attentato a Hitler del 20 luglio 1944.\nNell'ultimo anno della sua esistenza il Dipartimento V fu guidato da Friedrich Panzinger che rispondeva direttamente a Ernst Kaltenbrunner, capo della RSHA dopo che Heydrich venne assassinato nel 1942.\nLe direttive generali della Kripo venivano direttamente dall'Ufficio centrale delle SS, mentre la sua organizzazione interna, di tipo strettamente gerarchico, prevedeva uffici in tutte le citt\u00e0, piccole e grandi; questi uffici a loro volta rispondevano a uffici di livello superiore dislocati nelle citt\u00e0 pi\u00f9 importanti che, a loro volta, rispondevano all'Ufficio centrale, cio\u00e8 il dipartimento V dello RSHA.\nLa Kriminalpolizei si differenziava dalla Gestapo e da altri corpi di polizia politica perch\u00e9 si occupava di reati penali; la capacit\u00e0 professionale dei suoi dipendenti era di vitale importanza, utilizzava detective e medici legali assai competenti, oltre che di collaboratori esterni di riconosciuta fama professionale.\nLa Kripo era composta in gran parte da detective in borghese che lavoravano in collaborazione con la \"Ordnungspolizei\" (ORPO), che comprendeva i vari corpi di polizia in uniforme e con altre agenzie.\nNel dicembre 1937, il Ministro degli Interni tedesco eman\u00f2 un decreto secondo il quale andavano arrestati tutti i cosiddetti \u201ccriminali abituali\u201d e dovevano essere tenuti sotto sorveglianza tutti coloro che gi\u00e0 avevano scontato la pena prevista. Di ci\u00f2 si occup\u00f2 la Kripo.\nIn genere la Kripo si occupava dell'ordinaria criminalit\u00e0, in particolare dei crimini pi\u00f9 seri quali violenza sessuale, omicidi e incendi dolosi. Un'altra importante area di intervento erano i furti durante i periodi di oscuramento, un problema molto serio in particolare durante i bombardamenti quando i ladri rubavano qualsiasi cosa avesse un valore da case abbandonate, negozi e fabbriche. Essa si occup\u00f2 anche di combattere l'omosessualit\u00e0 (il famigerato Paragrafo 175) e l'aborto. L'ufficio si occupava anche di contro sabotaggio ed il controspionaggio, in particolare collaborando con la \"Geheime Feldpolizei\" (GFP) o Servizio segreto militare.\nEssa divenne anche una fonte da cui attingere per completare gli effettivi delle Einsatzgruppen, anche nei ruoli di comando, come, ad esempio, lo stesso Arthur Nebe che fu comandante della Einsatzgruppe B.\nData la politica razziale della Germania nazista, non c'\u00e8 da meravigliarsi che alla \"Kriminalpolizei\" venisse aggiunta una speciale unit\u00e0, la \"Rassenhygienische und Bevolkerungsbiologische Forschungsstelle\" o Unit\u00e0 per l'Igiene della Razza e per la Ricerca in Biologia demografica, con a capo lo psichiatra nazista Robert Ritter.\nSuo compito era quello di creare profili razziali di popolazioni nomadi, in particolare Rom e Sinti, considerate di razza mista, e di fissare le politiche e le linee guida da tenere nei loro confronti che poi Gestapo e Kripo avrebbero messo in pratica.\nLa strage delle genti nomadi.\nNel settembre 1933, la Kripo fu incaricata di fare una sorta di \u201cpulizia delle strade\u201d, liberandole dai cosiddetti \u201casociali\u201d: prostitute, senzatetto, vagabondi e nomadi.\nQuesti ultimi, comunemente detti \"zingari\", ma pi\u00f9 correttamente popolazioni nomadi di etnia per lo pi\u00f9 Rom o Sinti, venivano considerati \"asociali\", in quanto non integrabili nelle societ\u00e0 sedentarie e ancor meno omologabili nel \"nuovo ordine\" nazionalsocialista. \nDi fatto proprio questo compito di \"pulizia delle strade\" fece s\u00ec che la Kriminalpolizei raccogliesse oltre 70.000 emarginati che poi sarebbero stati inviati ai campi di concentramento.\nDurante l'intero periodo del potere nazista in Germania, vennero uccisi in un numero difficilmente precisabile con sicurezza, ma che pi\u00f9 fonti attestano intorno alle 500.000 unit\u00e0, molti dei quali proprio a causa dei rastrellamenti della Kriminalpolizei. \nCostoro vennero perseguitati e uccisi in quanto di \"razza inferiore\" o Untermenschen e, come tali, secondo l'ideologia nazionalsocialista, non degni di vivere. Venivano imprigionati, seviziati, sterilizzati, utilizzati per esperimenti medici, gassati nelle camere a gas, per quell'unico motivo.\nDopo la guerra lo sterminio nazista delle popolazioni nomadi non \u00e8 stato subito riconosciuto come un genocidio, dato che a suo tempo era stato propagandato come una semplice misura di prevenzione sanitaria e di sicurezza sociale.\nErano infatti ritenuti geneticamente ladri e truffatori e, in quanto nomadi, naturalmente infedeli allo Stato. \nLe leggi, inoltre, impedivano alle popolazioni nomadi di possedere carte di identificazione particolari e permessi di soggiorno o di sosta in determinati luoghi.\nDal 1934 il Ministero degli Interni finanziava e coordinava i cosiddetti Centri di igiene razziale e ricerca genetica, che tanto hanno contribuito a \"definire\" la \"questione zingara\" nella Germania nazista. Un altro importante punto di riferimento fu il \"Servizio Informazioni sugli Zingari\", un centro fondato nel 1899 a Monaco da uno zelante funzionario statale, Alfred Dillmann, ricordato anche per il suo libro \"The Gypsy Book\", scritto con l'unico scopo di aiutare la polizia a identificare le popolazioni nomadi.\nNon solo tutto il materiale, tra cui numerose schedature dei nomadi presenti sul territorio, venne immediatamente prelevato dai nazisti e utilizzato per identificare migliaia di persone, ma, nel giro di pochi anni, l'istituto fu ribattezzato \"Ufficio centrale per la lotta alla piaga zingara\" e trasferito a Berlino.\nUna volta catturati dalla Kriminalpolizei, i nomadi venivano deportati ed etichettati biologicamente, come voluto da Himmler in una circolare del 7 agosto 1941, con la sigla Z se si trattava di \u201czingari puri\u201d, con ZM+ se nati da matrimoni misti con pi\u00f9 del 50% di sangue zingaro, con ZM se nati con uguale percentuale di sangue tedesco e zingaro e con ZM- se nati con pi\u00f9 sangue tedesco che zingaro nelle vene. \nAll'inizio del 1941 un trasporto di 5.007 nomadi arriv\u00f2 nel ghetto di \u0141\u00f3d\u017a: molti morirono per un'epidemia di tifo petecchiale e a dicembre i superstiti vennero trasferiti al campo di sterminio di Che\u0142mno e qui uccisi nelle camere a gas mobili, i cosiddetti Gaswagen.\nA partire dal dicembre 1942, quando Himmler fa deportare ad Auschwitz i gitani, la situazione precipit\u00f2, fino ad arrivare all'apice del suo orrore nel 1944, quando nella notte tra il 31 luglio e il 1\u00ba agosto tutti i nomadi ancora in vita vengono uccisi nelle camere a gas e bruciati nei forni crematori. \nIn questo modo, con questo colpo finale, il loro sterminio (in roman\u00ec \"Porrajmos\") arriv\u00f2 al termine.\nIl ruolo delle donne.\nLa Kriminalpolizei includeva inizialmente un'unit\u00e0 di detective donne (\"Weibliche Kriminalpolizei\"). In un \"Festschrift\" (scritto commemorativo) \u00e8 riportato che nel 1928, nonostante il fatto che ad Amburgo ci fossero novecento prostitute, la cui salute era certificata dalle autorit\u00e0, il problema delle malattie veneree era quanto mai rampante. Per cercare di limitare il fenomeno, i cittadini decisero, in occasione dell'8 marzo, di creare un'unit\u00e0 femminile di polizia criminale.\nIl suo primo leader fu la \"Kriminaloberkommissarin\" o commissaria-capo Josefine Erkens, che mantenne la carica fino al 1931, anno dell'abolizione del corpo di polizia femminile. La ragione per una tale decisione pu\u00f2 essere attribuibile alla scarsa organizzazione e divisione dei ruoli tra maschi e femmine all'interno della Kriminalpolizei (ed alla polizia in generale), problemi gi\u00e0 noti durante la Repubblica di Weimar.\nA sostegno di questa tesi, vi \u00e8 un drammatico evento che \u00e8 testimonianza della gravit\u00e0 dei conflitti interni alla polizia criminale: probabilmente a causa di contrasti nella suddivisione degli incarichi, due donne, l\"Inspektorin\" Dopfer e la \"Kriminalobersekretarin\" Fischer si suicidarono. Il 10 luglio di quell'anno, infatti, sull'isola di Pellworm nel Mare del Nord, vennero trovati i corpi delle due donne, appartenenti alla polizia di Amburgo. Esse erano legate assieme e ognuna era stata colpita da una pallottola alla testa da distanza ravvicinata.\nLe due donne avevano mandato al Doktor Schlaubusch, il capo della polizia di Amburgo, una nota che riportava la loro volont\u00e0 di suicidarsi a Pellworm. Schlaubusch mand\u00f2 un agente sull'isola con il compito di scongiurare l'evento drammatico, ma purtroppo non le trov\u00f2. Due giorni dopo, apparirono i due cadaveri. Secondo quanto scritto su un giornale di Berlino, le due si sarebbero legate nell'acqua gi\u00e0 profonda, sparandosi a vicenda con le pistole di servizio. Secondo altre ipotesi il forte disagio all'interno del settore femminile della Kripo, l'ambiente fortemente maschilista che caratterizzava la mentalit\u00e0 del tempo e che riteneva le donne non adatte a ricoprire tali ruoli.\nPer la commissaria Erkens il tragico doppio suicidio fu fatale. Il 23 novembre 1931 essa venne giudicata dal Senato di Amburgo che la dichiar\u00f2 inadatta a ricoprire il ruolo di supervisore di un dipartimento di polizia, poich\u00e9 carente in riservatezza, autodisciplina e imparzialit\u00e0 nelle relazioni con il personale a lei subordinato. Le venne data comunque l'opportunit\u00e0 di ritirarsi spontaneamente dal servizio di polizia, in modo da non perdere la raggiunta anzianit\u00e0 pensionistica. Alla fine si giunse a un compromesso: le donne potevano entrare a far parte della Kripo, ma a patto che non indossassero l'uniforme e facessero parte di un'entit\u00e0 organizzata separatamente.\n\"Kriminalistik\": la rivista ufficiale.\nDurante il Terzo Reich, la Kripo \u00e8 ricordata anche per aver collaborato alla stesura della rivista professionale \"Kriminalistik\" (\"Criminologia pratica\"), che era anche l'organo ufficiale della \"Kriminalpolizei\".\nIl mensile trattava della criminalit\u00e0 in termini teorici ma anche pratici, l\u00e0 dove si esaminavano casi reali, discutendo ed applicando le varie tecniche investigative: omicidi, suicidi, contraffazione e adulterazioni, rapimenti, avvelenamenti. Venivano pubblicate le statistiche sui crimini e spiegate nuove tattiche poliziesche. La pubblicazione era ricca di fotografie, che potevano ritrarre anche le autopsie sui cadaveri, impronte digitali e dettagliate immagini relative alle indagini svolte.\nNon mancavano inoltre informazioni sulle prigioni (come quella sorta a Linz, sul Danubio, che includeva tre camere a gas), e i relativi problemi quali ad esempio le evasioni. \nNel periodo pre-bellico l'editore era stato Reinhard Heydrich, al tempo presidente della Commissione Internazionale della Polizia Criminale (l'equivalente dell'odierno Interpol).\nI collaboratori erano poliziotti che ricoprivano allora le pi\u00f9 alte cariche, come Arthur Nebe o Werner Best, ma anche criminologi internazionali di tutto rispetto. \nDella rivista, oggigiorno, si \u00e8 persa quasi ogni traccia, e gli unici numeri rimasti, risalenti agli anni quaranta sono in mano a collezionisti privati.\nIl secondo dopoguerra.\nNel 1945, le forze alleate che occupavano la Germania iniziarono i loro programmi di denazificazione. Tuttavia fu anche considerato che in uno stato totalitario ben pochi avrebbero potuto mantenere il loro posto nella pubblica amministrazione senza diventare membri del Partito nazista. Perci\u00f2 la sola appartenenza al Partito nazista non fu ritenuta motivo sufficiente perch\u00e9 i dipendenti pubblici venissero epurati. Ci\u00f2 valse anche per i dipendenti della Kriminalpolizei che dovevano essere stati coinvolti in crimini di guerra o crimini contro l'umanit\u00e0 perch\u00e9 venisse iniziata una specifica procedura di investigazione nei loro confronti, con contestuale dismissione e imprigionamento.\nGli alleati erano anche convinti che l'autorit\u00e0 della legge sarebbe stata danneggiata da un'epurazione di massa degli agenti e ispettori di polizia e ritennero che per riportare la democrazia in Germania sarebbe stato pi\u00f9 utile mantenere la continuit\u00e0 di una forza di polizia tedesca, con tutta la sua abilit\u00e0 professionale ed esperienza pratica. Perci\u00f2 i membri della Kriminalpolizei, fedeli servitori della Germania nazista, si dovettero adattare alla nuova atmosfera ideologica e organizzativa attraverso un programma di \"riconversione\" che, sostanzialmente, si basava, almeno nelle aree occupate dalle forze occidentali, sulle cosiddette \" Quattro D\", Decentralizzazione, Demilitarizzazione, Denazificazione e Democratizzazione:\nDisciplina attuale.\nAustria.\nDal 2005 la \"Bundespolizei\" ha riunito in s\u00e9 tutte le funzioni di polizia che prima erano articolate in pi\u00f9 dipartimenti (Pubblica Sicurezza, Kriminalpolizei e \"Gendarmerie\"). Essa dipende dal \"Generaldirektion f\u00fcr \u00f6ffentliche Sicherheit\" o Direzione centrale per la Sicurezza pubblica, che \u00e8 parte del Ministero degli Interni. Essa coordina circa 1000 stazioni di polizia attraverso 27 comandi di polizia urbana e 83 comandi distrettuali, controllati a livello intermedio da 9 comandi regionali. Oggigiorno dunque non esiste pi\u00f9 in Austria la Kriminalpolizei come entit\u00e0 autonoma.\nIn Austria esiste anche una forza di polizia di \u00e9lite, la \"Einsatzkommando Cobra\" (EKO) a cui \u00e8 affidata la lotta al terrorismo, alla criminalit\u00e0 organizzata e che ha la responsabilit\u00e0 di intervenire ogniqualvolta \u00e8 richiesta una forza specializzata nell'uso di armi e apparecchiature sofisticate. La forza \u00e8 suddivisa fra la sede centrale a Wiener Neustadt e altre quattro sedi periferiche. L'attentato di New York dell'11 settembre 2001 \u00e8 stato l'evento che ha catalizzato l'unificazione in un unico servizio, appunto la forza di \u00e9lite Cobra, delle tre differenti unit\u00e0 di pronto intervento precedentemente esistenti.\nGermania.\nNella Repubblica federale di Germania le responsabilit\u00e0 attinenti all'ordine pubblico e alla prevenzione del crimine sono divise fra due entit\u00e0: la \"Landespolizei\" (LKA) o Polizia di Stato, che fa capo ai singoli Stati tedeschi e il \"Bundeskriminalamt\" (BKA) o Ufficio investigativo federale che comprende la \"Bundespolizei\" o Polizia federale. L'obiettivo dell'Ufficio investigativo federale \u00e8 di coordinare l'applicazione della legge e di cooperare strettamente con le agenzie di polizia criminale dei singoli stati. Il quartier generale BKA si trova a Wiesbaden. Il suo organico, a tempo pieno e part-time, \u00e8 di circa 5.200 uomini.\nL'Ufficio investigativo federale (BKA) si occupa anche della cooperazione giudiziaria e di polizia in materia penale a livello europeo tramite l'Europol e a livello internazionale tramite l'Interpol. \nAll'interno della \"Landespolizei\" il dipartimento di investigazione criminale \u00e8 conosciuto come Kriminalpolizei o Kripo. Sono queste le forze di polizia che conducono la gran parte dell'attivit\u00e0 investigativa sul territorio tedesco, in completa autonomia da Stato a Stato. Ma in casi particolarmente complessi esse possono essere affiancate dalla Polizia federale e, se necessario, anche dalla Polizia doganale.\nLe varie Kripo dispongono anche di un dipartimento di \"Staatsschutz\" o Sicurezza di Stato che interviene in caso di criminalit\u00e0 politica o attivit\u00e0 spionistiche.\nDato che i Servizi segreti tedeschi non dispongono dei poteri di polizia, ogni qualvolta essi necessitano di eseguire arresti, perquisizioni domiciliari, interrogatori o sequestri, essi devono rivolgersi alla singola \"Landespolizei\" avente giurisdizione, il cui \"Staatsschutz\", o Sicurezza di Stato, valuter\u00e0 la situazione ed eseguir\u00e0 gli interventi che riterr\u00e0 pi\u00f9 opportuni.\nSvizzera.\nIn Svizzera il controllo dell'ordine pubblico \u00e8 demandato ai singoli Cantoni la cui \"Kantonspolizei\" o Polizia cantonale detiene anche il potere di investigare la criminalit\u00e0.\nNei cantoni di lingua tedesca il servizio \u00e8 articolato in Kripo o polizia criminale, \"Servizi di sicurezza\" (ordine pubblico) e polizia stradale.\nNei cantoni di lingua francese e nel Cantone Ticino il servizio \u00e8 invece articolato in \"gendarmerie\" (ordine pubblico e polizia stradale) e \"police de s\u00fbret\u00e9\" (polizia criminale).\nAlcuni comuni svizzeri che tradizionalmente godono di una forte autonomia, quali ad esempio Zurigo e Losanna, dispongono di un'autonoma forza di polizia.\nAnche in Svizzera, come in Germania, esiste un'agenzia di polizia federale, \"Fedpol\", con compiti di coordinamento e supporto delle forze di polizia cantonali e comunali. La \"Fedpol\" conduce anche le investigazioni pi\u00f9 complesse e che hanno diramazioni in pi\u00f9 cantoni o in Paesi esteri."}
{"id": "110818", "revid": "729019", "url": "https://it.wikipedia.org/wiki?curid=110818", "title": "Arthur Nebe", "text": "Biografia.\nCommissario di polizia a Berlino durante gli anni venti, fu uno dei primi membri delle Sturmabteilung (SA) e poi delle Schutzstaffel (SS). Nel 1936 venne posto a capo della Reichskriminalpolizei (\"Kripo\"), che venne incorporato nel corso della guerra nell'Amt V del Reichssicherheitshauptamt. Fu inoltre al comando dell'Einsatzgruppe B, gli squadroni della morte, attraverso i quali venivano eliminati gli indesiderati dal regime nazista.\nCollabor\u00f2 con Fabian von Schlabrendorff nell'attentato a Hitler del 20 luglio 1944, con lo scopo di uccidere Himmler e prenderne il posto a capo delle SS; in seguito al fallimento dello stesso venne arrestato dalla Gestapo ed impiccato il 21 marzo 1945 nelle carceri di Pl\u00f6tzensee."}
{"id": "110819", "revid": "9", "url": "https://it.wikipedia.org/wiki?curid=110819", "title": "Ballo di San Vito", "text": ""}
{"id": "110822", "revid": "9", "url": "https://it.wikipedia.org/wiki?curid=110822", "title": "RSHA", "text": ""}
{"id": "110823", "revid": "1543377", "url": "https://it.wikipedia.org/wiki?curid=110823", "title": "Contea di Carlow", "text": "La contea di Carlow (in gaelico irlandese: \"Contae Cheatharlach\") \u00e8 una delle contee della Repubblica d'Irlanda, nella zona sud-orientale della provincia storica del Leinster. Ha una popolazione di poco pi\u00f9 di 54.000 abitanti (censimento 2011), 23.000 dei quali vivono nell'omonima \"county town\" di Carlow. Il fiume pi\u00f9 importante \u00e8 lo Slaney, seguito dal Barrow che scorre in una fertile valle calcarea.\nToponomastica e araldica civica.\nLa contea \u00e8 spesso soprannominata come \"The Dolmen County\" (\"la contea del Dolmen\"), in riferimento al celebre Dolmen Brownshill situato vicino al capoluogo. Gli abitanti vengono chiamati \"Barrowsiders\" a causa del fiume che vi scorre e pi\u00f9 scherzosamente da altri irlandesi in ambito vernacolare e sportivo \"Scallion Eaters\" (\"mangiatori d'aglio\") e \"Fighting Cockerels\" (\"galli da combattimento\"): il primo nomignolo deriva dal fatto che nel XIX secolo Carlow fosse uno dei principali produttori di cipolle ed aglio della provincia, mentre il secondo dall'abitudine sempre di inizio '800 di far combattere i galli nella contea\nLo stemma della contea \u00e8 simile a quello delle vicine Kilkenny e Tipperary ed \u00e8 fortemente legato alla famiglia Butler, come testimonia lo sfondo d'armellino, a rappresentare una famiglia ducale, che costituisce gran parte dello scudo. Al centro dello stemma \u00e8 presente una striscia orizzontale contenente un leone rampante rosso (adottato dai Butler di Garrybunden) e due leoni passanti dorati su sfondo rosso, simbolo normanno della corona d'Inghilterra.\nI colori sportivi e sociali della contea sono tre invece che due come nella stragrande maggioranza delle contee irlandesi, tolto l'Offaly: verde, rosso e giallo.\nTopografia.\nCon un territorio di 896\u00a0km\u00b2, la contea di Carlow \u00e8 una delle pi\u00f9 piccole della propria nazione, superata soltanto dal Louth. Situata nella zona pi\u00f9 soleggiata d'Irlanda, la contea offre paesaggi rilassati ed eleganti, dove si alternano centri di modeste dimensioni, ville georgiane e antichi monasteri. Elementi caratterizzanti sono le vallate create dai due fiumi che percorrono il territorio prevalentemente collinare, nel quale spiccano le Killsehin Hills e i monti Blackstairs, situate nella parte meridionale. Uno dei monti pi\u00f9 noti dell'area, il Monte Leinster, \u00e8 condiviso con la vicina contea di Wexford e situato proprio nella catena dei Blackstairs.\nStoria.\nCarlow, od originariamente \"Ceatharlach\", era parte inizialmente del Contea-Palatina di Leinster, divenendo una contea autonoma probabilmente intorno al 1306. Al tempo tuttavia era pi\u00f9 vasta di oggi dato che si estendeva sicuramente anche all'area costiera intorno ad Arklow. Il controllo di quest'area divenne oggetto di disputa tra i signori locali irlandesi per molto tempo. Fu infine assegnata al governo della contea di Wicklos nel 1606-07"}
{"id": "110825", "revid": "219110", "url": "https://it.wikipedia.org/wiki?curid=110825", "title": "IBM AS/400", "text": " Il sistema AS/400 (Application System/400) \u00e8 stata una famiglia di minicomputer sviluppata dall'IBM per usi prevalentemente aziendali, come supporto del sistema informativo gestionale.\nStoria.\nNasce nel giugno 1988 come successore delle piattaforme System/36 e System/38 e utilizzava il sistema operativo OS/400.\nIl nome commerciale \u00e8 stato cambiato in iSeries nel 2000, in System i nel 2004 mentre successivamente, dopo la fusione col ramo System p, costituisce la linea di server IBM Power Systems.\nIl suo successo fu determinato da un costo relativamente limitato (anche 20.000 euro), pi\u00f9 di 2500 applicazioni software disponibili, una grande stabilit\u00e0 sia in termini di sistema operativo che di hardware. Viene pubblicizzato per la sua sicurezza e riservatezza dei dati, velocit\u00e0 e trattamento di grandi quantit\u00e0 di record e capacit\u00e0 di gestire centinaia di terminali connessi contemporaneamente.\nArchitettura.\nL'architettura del sistema pu\u00f2 essere rappresentata col classico modello a strati tipico dei computer:\nNegli ultimi anni questo sistema si \u00e8 \"aperto\" verso il mondo web adottandone tecnologie tipiche: un esempio per tutti \u00e8 l'accordo siglato tra IBM e Zend (The PHP Company) per l'installazione nativa del PHP all'interno del sistema operativo stesso. Oggi un sistema AS/400 \u00e8 in grado di fare tutto quello che pu\u00f2 essere fatto su un comune server web: produrre stampe di qualit\u00e0, interfacciamento ai web-services, integrazione con le applicazioni legacy, utilizzo di portali o prodotti open source, ecc.\nEvoluzione del sistema.\nL'AS/400 nasce come sistema centralizzato situato al centro di una rete a stella in cui le punte sono dei terminali, cio\u00e8 macchine che non effettuano elaborazioni. \u00c8 un sistema che negli anni con l'avvento delle nuove tecnologie WEB e Cloud ha perso mercato. Attualmente viene utilizzato soprattutto nelle moderne reti di computer come server di applicazioni software, tipicamente di tipo gestionale o comunque di business management, o server di rete (internet/intranet)."}
{"id": "110826", "revid": "121312667", "url": "https://it.wikipedia.org/wiki?curid=110826", "title": "Contea di Kildare", "text": "Kildare (\"Contae Cill Dara\" in gaelico irlandese), che prende nome dall'omonima cittadina, \u00e8 una contea della Repubblica d'Irlanda, nella provincia del Leinster. Confina, da sud in senso orario, con Carlow, Laois, Meath, Offaly, la vecchia contea di Dublino e Wicklow.\nViene inserita in quell'area che viene chiamata \"Greater Dublin Area\".\nSebbene Kildare sia il centro pi\u00f9 rinomato, importante e antico, la \"county town\" \u00e8 Naas.\nToponomastica.\nIl nome della contea deriva da quello della cittadina pi\u00f9 importante storicamente, Kildare, che in gaelico irlandese si chiama \"Cill Dara\". Storicamente era \"Cell Dara\", che significa niente pi\u00f9 che \"Chiesa del querceto\".\nAraldica civica.\nLo stemma della contea di Kildare \u00e8 un scudo bianco con decusse rossa. Questo stemma, ripreso anche in passato per simboleggiare l'Irlanda intera (cosiddetta croce di San Patrizio), era in realt\u00e0 il simbolo araldico della famiglia dominante dopo l'invasione normanna dell'area, i Fitzgerald.\nOgni spazio bianco \u00e8 decorato con un elemento tipico della contea e in particolare in senso orario dall'alto: una croce di Santa Brigida, santa cattolica originaria della contea; una testa di cavallo a simboleggiare la forte tradizione nell'allevamento equino; un ramo di quercia per richiamare il nome gaelico della contea; un'arpa che richiama i \"Fianna\".\nNello stemma ufficiale \u00e8 presente anche un motto in gaelico, \"Meanma agus Misneach\", che significa \"Spirito e Coraggio\".\nTopografia.\nOrografia e geologia.\nLa maggior parte di Kildare fa parte della grande pianura centrale irlandese. A est della contea, invece, sono presenti le propaggini relativamente basse dei Monti Wicklow; al centro, invece, la pianura \u00e8 interrotta da massiccio piatto pi\u00f9 elevato che termina nel sud con le colline di Dunmurry, e nel col Colle di Allen, che si innalza bruscamente dalla Bog of Allen.\nGran parte della contea \u00e8 formata da tipico calcare grigio del Carbonifero, ben visibile nella terra piatta vicino a Clane. Gli scalini naturali presenti al \"Salmon Falls\" di Leixlip sono formati da strati rocciosi molto simili. Lungo il sud-est il terreno interrotto da strati del Siluriano formano la regione altopianeggiante, che s'innalza dalla catena dei monti del Leinster. Il nucleo di granito degli ultimi, col suo margine di mica-sciste prodotta dal metamorfismo dei letti siluriani, appare nel sud vicino a Castledermot. Una catena parallela di rocce siluriane, che include anche interessanti strati di lava basaltica, sorge dalla pianura a nord di Kildare Town, e si mostra nelle caratteristiche colline chiamate Colle di Allen e Chair of Kildare: queste alture sono anche bordate da vecchia arenaria rossa. Il calcare di queste catene \u00e8 ricco di fossili, e sono stati comparati a quelli di Portrane vicino a Dublino. Le zone pianeggianti sono diversificate da masse rocciose o di ghiaia di origine dell'era glaciale, specialmente all'altopiano sabbioso di Curragh; ma in parte trattengono sufficiente umidit\u00e0 per dare luogo ad ampie paludi o brughiere.\nIdrografia.\nI principali fiumi della contea sono il Boyne, che col suo affluente Blackwater nasce nella zona settentrionale, ma passa quasi immediatamente nel Meath; il Barrow, che forma il confine con il Laois e riceve le acque del Greese e del Lane subito dopo essere entrato in Kildare; il Barrow Minore (\"Lesser Barrow\"), che scorre nelle zone meridionali dalla Bog of Allen fino a vicino Kildare; e infine il Liffey, che entra nella contea vicino a Ballymore Eustace e, scorrendo verso nord-ovest prima e nord-est poi, la lascia a Leixlip dopo aver ricevuto gli affluenti Morrel tra Cellbridge e Clane, e Ryewater a Leixlip.\nNon ci sono laghi di dimensioni considerevoli.\nClima.\nIl clima nelle parti paludose e nel nord \u00e8 veramente umido, comportando nebbie frequenti alimentate da continue piogge. La porzione orientale, invece, \u00e8 pi\u00f9 secca e soprattutto nella valle del Liffey il clima \u00e8 pi\u00f9 mite.\nStoria.\nSecondo una storia contenuta nel Libro di Leinster (\"Book of Leinster\") il nome originale di Kildare anticamente era \"Druim Criaidh\" (Drumcree), che rimase vivo nel parlato fino al tempo di Santa Brigida d'Irlanda. Con la venuta della santa, venerata ancor oggi nella contea e in tutta l'Irlanda, il nome divenne \"Cell Dara\" (\"la chiesa del querceto\") da una vecchia quercia all'ombra della quale Brigida costru\u00ec la sua cella monastica e dove oggi \u00e8 situata la Cattedrale di Kildare. Per alcuni secoli la terra rimase sotto il governo del clan dei Macmurroughs, Re del Leinster.\nMa con la caduta dell'antico regno, pass\u00f2 in mano normanna e fu riconosciuta e istituita come contea da Enrico II d'Inghilterra. Dalla divisione del Palatinato di Leinster alla morte di Strongbow, Kildare and\u00f2 a Sibilla, quarta dei cinque nipoti, la quale spos\u00f2 William de Ferrars, conte di Derby. Successivamente pass\u00f2 al loro erede, William de Vescy, che quando duell\u00f2 con John Fitz Thomas, barone di Offaly, per averlo accusato di tradimento, salp\u00f2 per la Francia. Le sue terre entrarono nei possedimenti di Fitz Thomas, che nel 1316 fu nominato conte di Kildare e l'anno successivo riconosciuto sceriffo. Questo incarico per la famiglia dur\u00f2 fino al nono conte, John Fitz Gerald, durante il regno di Enrico VIII. Kildare fu un regno libero di Dublino fino al 1296, quando un atto la istitu\u00ec come contea separata.\nPolitica.\nKildare \u00e8 una delle 29 contee amministrative della Repubblica d'Irlanda, ed \u00e8 amministrata dal \"Kildare County Council\" con sede nella \"county town\" Naas e formato da 25 membri. I \"counciliors\" sono eletti in sei aree elettorali:\nEconomia.\nLa Contea di Kildare \u00e8 conosciuta come il centro dell'industria animale: con pi\u00f9 di 100 fattorie per stalloni nella contea, Kildare ha un seguito internazionale tra gli appassionati di equitazione. Il settore occupa attualmente 5\u00a0500 persone. L'agricoltura \u00e8 principalmente divisa tra i cereali e l'allevamento: Avonmore ha un importante impianto per lavorare il latte e i prodotti a base di cereali.\nUn altro settore pi\u00f9 moderno e centrale nella contea \u00e8 quello dell'informatica. La Intel Ireland Ltd produce i suoi microprocessori nei suoi stabilimenti di Leixlip con 4\u00a0000 impiegati come forza lavoro. Hewlett-Packard produce le sue cartucce d'inchiostro nella contea e d\u00e0 lavoro a 2\u00a0000 persone. Altre compagnie internazionali che si sono stabilite a Kildare sono i Laboratori Oral-B e Telemecanique.\nBuono il turismo.\nInfrastrutture e trasporti.\nNella Contea di Kildare c'\u00e8 lo snodo principale delle strade irlandesi.\nLa N4 da Dublino a Sligo passa attraverso le zone settentrionali passando accanto ai centri principali come Leixlip, Celbridge, Maynooth e Kilcock.\nLa N7(M7) da Dublino a Limerick passa attraverso il territorio centrale e passa accanto ai centri di Naas, Newbridge, Kildare e Monasterevin. La strada \u00e8 comunemente chiamata \"Naas Dual-carriageway\" (\"Naas Doppia-carreggiata\") perch\u00e9 quando fu originariamente migliorata alla fine degli anni 1960, la strada da Dublino a Naas era a doppia corsia e carreggiata, una delle prime di quel tipo in Irlanda.\nLa N9(M9) \u00e8 un'altra strada nazionale primaria che inizia a Kilcullen e finisce a Waterford, nel sud della nazione. I primi pochi chilometri sono di autostrada (\"motorway\"), ma \u00e8 un semplice svincolo per evitare il centro di Kilcullen: subito dopo diventa una semplice strada a una corsia e passa all'interno dei centri di Timolin, Moone e Castledermot, per poi lasciare la contea ed entrare in quella di Carlow.\nLa contea \u00e8 attraversata anche dalla linea ferroviaria che collega Dublino a Cork. La stazione principale \u00e8 a Kildare, ma ci sono altre linee di scambio chiamate \"Arrow\" che giungono a Dublino a Newbridge, Sallins e Hazelhatch."}
{"id": "110827", "revid": "9", "url": "https://it.wikipedia.org/wiki?curid=110827", "title": "Kripo", "text": ""}
{"id": "110829", "revid": "279570", "url": "https://it.wikipedia.org/wiki?curid=110829", "title": "Contea di Kilkenny", "text": "Kilkenny \u00e8 una contea irlandese della provincia del Leinster, nella parte centrale dell'isola, leggermente orientata verso sud-est.\nCapoluogo \u00e8 l'omonima citt\u00e0 di Kilkenny, l'unica \"city\" irlandese a non avere un proprio \"city council\" e a non essere situata sulla costa.\nToponomastica.\nIl nome della contea riprende totalmente quello del centro principale, cui si rimanda.\nParticolare attenzione merita, invece, il curioso soprannome. Gli abitanti della contea vengono curiosamente chiamati \"Cats of Kilkenny\" (\"gatti di Kilkenny\"), questo perch\u00e9 tradizione vuole che gli abitanti di Kilkenny fossero soliti legare le code dei gatti finch\u00e9 uno dei due combattendo non la perdeva. Questa bizzarra usanza divenne un modo di dire anche per il loro atteggiamento stoico, in una battaglia contro gli abitanti di Irishtown per questioni di confine: tutt'oggi in Irlanda circola il detto \"combattere come i gatti di Kilkenny\", che significa \"combattere fino alla morte\".\nI Pogues hanno dedicato a questo curioso soprannome un pezzo strumentale, chiamato \"Wild Cats of Kilkenny\".\nAraldica civica.\nIl simbolo tradizionale della Contea di Kilkenny \u00e8 uno scudo di ermellino con una banda orizzontale centrale con dei simboli araldici. La presenza dell'ermellino richiama un manto ducale, in particolare quello dei Duchi di Ormonde, che erano presenti nel territorio della contea quando questa fu istituita. La banda centrale \u00e8 divisa in due parti contenenti simboli araldici differenti a simboleggiare le due famiglie significative nella contea, l'una gaelica e l'altra normanna. Le spighe di grano rappresentano Dermot MacMorrough, re del Leinster, mentre i motivi dorati su campo rosso richiamano la famiglia Den o de la Denn che, secondo Samuel Lewis, erano i possessori del Castello di Grenan vicino Thomastown. Questi due elementi accostati sono molto rappresentativi della contea, una unicit\u00e0 dove la convivenza e la fusione fra popolazione gaeliche e normanne si svolse in maniera armoniosa.\nLo stemma non viene ripreso dal County Board sportivo che ha adottato un logo stilizzato. I colori sociali e sportivi di Kilkenny sono il nero ed ambra.\nGeografia fisica.\nOrografia.\nLa Contea di Kilkenny \u00e8 relativamente poco montagnosa se si considerano le altre catene sparse per la restante nazione. La cima pi\u00f9 elevata \u00e8 la Brandon Hill (\"Cnoc Bhr\u00e9anail\" in irlandese), che raggiunge i 515 metri sul livello del mare. La maggior parte del territorio della contea \u00e8 collinare se si esclude la parte centrale, poco a sud del capoluogo, che invece \u00e8 piuttosto pianeggiante. I maggiori altopiani sono nella zona nord-orientale, nord-occidentale e meridionale.\nNell'area settentrionale di Kilkenny l'altopiano del distretto di Castlecomer, il cosiddetto Castlecomer Plateau, include le Culla Hills ad ovest del Nore e della sua vallata e le Castlecomer Hills e lo Slieve Marcy ad est. Queste colline sono separate dalla vallata del fiume Dinan che si immette nel Nore da est. Il punto pi\u00f9 elevato delle alture di Castlecomer \u00e8 di appena 313 metri, a nord-ovest dell'omonima cittadina ed al confine con il Laois. La cima pi\u00f9 alta delle Culla Hills \u00e8 invece gi\u00e0 nel Laois, a soli 279 metri, ma le sue pendici ondulate ricoprono un'area piuttosto considerevole della contea di Kilkenny.\nNella zona occidentale le Slieveardagh Hills e le Booley Hills si estendono verso ovest penetrando poi nel Tipperary. Il punto pi\u00f9 alto delle Slieveardagh Hills \u00e8 il Knocknamuck che raggiunge la quota di 340 metri. Le Booley Mountains sono parzialmente divise da Tory Hill dalla vallata del Kilmacow, affluente del Suir.\nLa parte meridionale della contea, dominata dalla gi\u00e0 menzionata Brandon Hill, si sviluppa a ridosso del fiume Barrow a Graiguenamanagh. Tutta l'area compresa tra il Nore ed il Barrow fino al loro punto di confluenza mantiene una certa altitudine. Lungo la zona occidentale del Barrow e del Nore l'area \u00e8 prevalentemente collinare, con alture morbide della stessa dimensione ed altitudine che si susseguono l'un l'altra. Fa eccezione solo la sponda sinistra del Suir, dove la terra \u00e8 piuttosto fertile e rigogliosa.\nAmministrazione.\nFormatosi, come in gran parte delle altre contee, nel 1898, il \"County Council\" \u00e8 composto da 26 membri eletti in 4 distretti elettorali: Kilkenny, Callan, Ballyragget, Piltown e Thomastown. Il Consiglio rimane in carica 5 anni e si occupa delle materie solitamente riservate alle contee.\nSport.\nHurling.\nKilkenny \u00e8 una delle contee pi\u00f9 importanti per quel che riguarda l'hurling. Questo sport tipico irlandese ha una tradizione fortissima in questa zona d'Irlanda e la selezione della contea \u00e8 da sempre una delle compagini principali del torneo nazionale pi\u00f9 importante, quello delle squadre inter-counties. I \"Cats\", come vengono chiamati (il nome deriva dal soprannome evidenziato sopra), si presentano come una delle squadre pi\u00f9 ostiche e forti d'Irlanda, oltre che la pi\u00f9 titolata per quel che riguarda sia i titoli provinciali che nazionali.\nLa squadra scende in campo con delle caratteristiche divise, uniche nel panorama delle contee irlandesi, strisciate di color nero ed ambra.\nCalcio gaelico.\nLo stesso discorso non vale assolutamente per il calcio gaelico. Kilkenny \u00e8 infatti, per l'assoluta prevalenza dell'hurling, l'unica contea d'Irlanda a non partecipare nella competizione All-Ireland. Partecipa al sistema di campionati per lega nuovamente da qualche anno, ma con risultati per ora piuttosto scarsi. Paradossalmente, a fine XIX secolo, Kilkenny era una delle squadre pi\u00f9 forti ed arriv\u00f2 a vincere diversi titoli nazionali."}
{"id": "110831", "revid": "1305772", "url": "https://it.wikipedia.org/wiki?curid=110831", "title": "Contea di Laois", "text": "Il Laois (pronuncia IPA: /li\u02d0\u0283/; \"Lish\", talvolta scritto anche \"Laoighis\" e \"Leix\") \u00e8 una contea della Repubblica d'Irlanda, situata nella provincia del Leinster, nelle midlands dell'isola d'Irlanda.\nTopografia.\nIl territorio della contea \u00e8 veramente esiguo, di appena 1719\u00a0km\u00b2, anche se ci sono contee di dimensioni ben pi\u00f9 ridotte; \u00e8 totalmente caratterizzato da un territorio pressoch\u00e9 pianeggiante o poco collinare ed attraversato da due fiumi di discreta importanza, eccetto per la catena montuosa delle Slieve Bloom, importanti in passato strategicamente e visitate oggi da naturalisti e turisti per i paesaggi incontaminati e rilassanti.\nIl Laois \u00e8 l'unica contea d'Irlanda ad essere doppiamente senza sbocco sul mare, ovvero a non avere nessun tratto di costa e a confinare con altra contea affacciata sul mare.\nStoria.\nIl Laois ha avuto da sempre un particolare rapporto con i dominatori britannici.\nFu creata infatti nel 1556 da Maria I d'Inghilterra, col nome di \"Queen's county\": \u00e8 stato soltanto dopo la Guerra d'indipendenza irlandese che ricevette l'attuale ma antico nome in gaelico: stessa sorte capit\u00f2 a Portlaoise, \"county town\" e centro maggiore, che prima si chiamava \"Maryborough\".\nInoltre la regione fu soggetta a ben due \"plantations\" (colonizzazioni forzate di insediatori inglesi), l'unica al di fuori della provincia settentrionale dell'Ulster.\nLa prima accadde nel 1556, quando il Duca di Sussex cacci\u00f2 il clan degli O'Moore e cerc\u00f2 di rimpiazzarli con coloni inglesi. Ne scatur\u00ec una lunga guerriglia che lasci\u00f2 pochi superstiti in un clima di continuo agguato.\nSegu\u00ec una \"plantation\" pi\u00f9 riuscita nel XVII secolo, dove i superstiti furono raggiunti da altri coloni inglesi, mentre nel 1690 degli ugonotti francesi si inserirono nella comunit\u00e0 preesistente per volont\u00e0 di Guglielmo d'Orange, in segno di gratitudine del loro contributo nelle guerre giacobite in Irlanda.\nPolitica.\nDal 2005 il Laois \u00e8 governato da una coalizione composta dai partiti Fine Gael, Partito Laburista e Democratici Progressisti, tutte forze politiche che nel parlamento nazionale fanno parte dell'opposizione.\nIl Consiglio della contea \u00e8 formato da 25 membri eletti in 5 distretti elettorali: Portlaoise (6 membri), Emo (4), Mountmellick (4), Luggacurren (4) e Borris in Ossory (7). \u00c8 gemellata con la citt\u00e0 italiana di Montebelluna, in provincia di Treviso."}
{"id": "110833", "revid": "1543377", "url": "https://it.wikipedia.org/wiki?curid=110833", "title": "Contea di Longford", "text": "Longford (\"An Longfort\" in irlandese) \u00e8 una piccola contea dell'Irlanda centrale, situata nel Leinster occidentale. Deve il suo nome alla cittadina omonima che ne \u00e8 anche \"county town\". \u00c8 una delle contee pi\u00f9 piccole della nazione, con un'area di 1.091\u00a0km\u00b2 e una popolazione di 31.068 persone.\nL'economia della contea si basa quasi esclusivamente sull'agricoltura di patate e l'allevamento di bestiame, specialmente ovini.\nToponomastica e Araldica civica.\nIl nome della contea \u00e8 mutuato da quello del capoluogo. Longford \u00e8 l'anglicizzazione dell'irlandese \"Longphort\", parola a sua volta di origine norrena che indicava un luogo d'attracco delle navi vichinghe in un'insenatura marittima o, come nel caso in questione, lacustre o di fiume. Non desta meraviglia che Longford sia a ridosso dello Shannon, altamente navigabile.\nLo stemma della contea \u00e8 uno scudo quadripartito giallo-blu con in alto un cane in corsa di profilo e in basso un castello. Gli elementi sono colorati per met\u00e0 di un colore e per met\u00e0 dell'altro, contrastando con lo sfondo dello stemma al contrario. Il simbolismo di questi elementi non \u00e8 chiaro. Il motto, posto sotto lo stemma, reca in gaelico \"Daingean agus D\u00edlis\" che significa \"Forte e Fedele\".\nUn altro stemma, non usato dal Consiglio della Contea, viene a volte utilizzato per rappresentare la contea. Si tratta di uno scudo inquartato recante nel primo e nel quarto cantone un grifone rampante azzurro su sfondo bianco con ermellini, mentre nel secondo e terzo due cinghiali bianchi di profilo su fondo rosso.\nI colori sportivi e sociali della contea sono il giallo ed il blu.\nGeografia fisica.\nLongford \u00e8 situata nelle \"midlands\" irlandesi, all'interno del bacino orientale dello Shannon, che fa anche da confine occidentale del territorio della contea. Un altro importante fiume, l'Erne, attraversa la contea a nord-est.\nLa regione \u00e8 contraddistinta da numerosi specchi d'acqua, brughiere, paludi e pascoli, che compongono un territorio dolce e collinare: la cima pi\u00f9 alta altri non \u00e8 che il \"Carn Clonhugh\" di appena 279\u00a0m.\nCon un territorio di 1.091\u00a0km\u00b2 ed una popolazione di 38.970 abitanti, Longford \u00e8 la quarta contea pi\u00f9 piccola d'Irlanda e la seconda meno abitata. Nella propria provincia \u00e8 comunque quarta per superficie e quarta per popolazione.\nStoria.\nIl territorio che oggigiorno comprende la contea di Longford era tradizionalmente conosciuto come Annaly (\"Anghaile\" in gaelico), Tethbae o Teffia (\"Teabhtha\" in gaelico) e formava il territorio del clan Farrell. Dopo l'invasione normanna del XII secolo, Annaly fu assegnata a Hugh de Lacy, signore di Meath come parte dei propri possedimenti. Un insediamento inglese fu instaurato a Granard, con la fondazione di monasteri normanni cistercensi ad Abbeylara ed Abbeyshrule, e monasteri agostiniani ad Abbeyderg ed a Saints' Island, sulla sponda del Lough Ree. Rovine monastiche ad Ardagh, Abbeylara, Abbeyderg, Abbeyshrule, Inchcleraun Island nel Lough Ree ed Inchmore Island nel Lough Gowna sono testimonianze della tradizione storica e radicata cristiana nella contea.\nComunque nel XIV secolo, l'influenza inglese perse col tempo vigore. La cittadina di Granard fu saccheggiata da Edward Bruce e la sua armata nel 1315 e gli O'Farrells presto ripresero possesso del loro vecchio territorio.\nLa contea fu ufficialmente creata nel 1586 durante il regno di Elisabetta I, ma la supremazia inglese non fu completamente affermata fino allo scoppio della Ribellione di Tyrone. La Contea di Longford fu inserita nel Leinster da Giacomo I nel 1608 (originariamente era considerata parte del Connacht) e suddivisa in sei baronie, con una definizione ufficiale dei confini. La contea fu colonizzata da proprietari terrieri inglesi e scozzesi nel 1620, con la confisca di gran parte delle terre degli O'Farrell passate ai nuovi proprietari. Il cambio di gestione delle terre fu completato durante le plantation degli anni cinquanta del 1600.\nLa contea si trov\u00f2 al centro delle ribellioni del 1798 quando una forza armata francese guidata da Humbert, sbarcato a Killala, venne sconfitta nei paraggi del villaggio di Ballinamuck l'8 settembre da truppe inglesi guidata da Cornwallis. Considerevoli rappresaglie furono fatte scontare alla popolazione dai Britannici subito dopo la rivolta.\nLa contea fece nuovamente sentire il suo supporto patriottico durante la Guerra d'indipendenza irlandese quando la colonna North Longford, guidata da Se\u00e1n Mac Eoin, divenne una delle unit\u00e0 pi\u00f9 attive tra le forze irlandesi durante il conflitto.\nSport.\nLongford \u00e8 presente nel panorama GAA degli sport gaelici. La Longford GAA organizza competizioni di contea e giovanili di calcio gaelico e, in minor misura, di hurling (dove sono solo 3 i club locali a giocare). La squadra inter-county \u00e8 una delle meno competitive del panorama nazionale anche a causa della poca popolazione locale, ma ha saputo comunque vincere nel 1968 un titolo provinciale, attestandosi sopra ad altre realt\u00e0 del Leinster con pi\u00f9 potenziale economico e di giocatori.\nAnche il calcio \u00e8 molto importante: il Longford Town Football Club \u00e8 una squadra di prima fascia nel campionato irlandese e gioca spesso nella categoria maggiore. Il club, che gioca con divise rossonere a strisce verticali, ha vinto due coppe d'Irlanda nel 2003 e 2004."}
{"id": "110834", "revid": "124546982", "url": "https://it.wikipedia.org/wiki?curid=110834", "title": "Filippo Argenti", "text": "Filippo Argenti appare anche nel \"Decameron\" di Boccaccio, nell'ottava novella della nona giornata.\nNotizie storiche.\nFilippo Cavicciuoli, soprannominato \"Argenti\" o \"Argente\" a causa del vezzo borioso di ferrare il cavallo con ferratura d'argento, veniva descritto come \"\"uomo grande e nerboruto, e (...) iracundo e bizzarro pi\u00f9 che altro, e dotato di pugna (...) che parevan di ferro\".\"\nSempre nei racconti dell'epoca si narra di come una volta prese a schiaffi Dante e di come la sua famiglia si oppose alla revoca del bando a carico del Poeta. Si narra anche che avesse incamerato i beni di Dante finiti sotto confisca. \nI due bambini di Filippo, Giovanni e Salvatore, nacquero a Firenze. Il piccolo Salvatore Argenti si stanzi\u00f2 sembra a Barcellona, suo nipote si spost\u00f2 fino a Valencia e la sua discendenza si dice abiti a Navarr\u00e9s.\nLa disputa tra la famiglia Alighieri e quella degli Adimari nacque quando l'Argenti chiese a Dante, suo vicino di casa, di andare dal giudice e mettere una buona parola al fine di risollevarlo da certi problemi giudiziari; ma Dante, che gi\u00e0 all'epoca non vedeva di buon occhio l'Argenti, fece il contrario, aggiungendo ai gi\u00e0 esistenti capi d'accusa quello di reiterata usurpazione del suolo pubblico: il che gli fece raddoppiare l'ammenda.\nEsiste anche una leggenda riguardante l'Argenti: si dice che girasse a cavallo per le vie di Firenze tenendo le gambe ben aperte, in modo da colpire in faccia qualsiasi persona capitasse vicino a lui.\nLa gente, esasperata da questo comportamento, and\u00f2 a reclamare in Comune chiedendo che l'Argenti cavalcasse con le gambe pi\u00f9 chiuse possibile; la richiesta venne approvata, ma Filippo sfrontatamente continu\u00f2 a comportarsi come se nulla fosse.\nDante scopr\u00ec anche un caso di corruzione all'interno della politica gestionale dell'urbe toscana, in cui era coinvolto proprio Filippo Argenti.\n Siccome Dante lo colloca all'Inferno nella Commedia (7 aprile 1300) e rimane piuttosto fedele con la presenza dei defunti nell'Oltretomba (esclusi Frate Alberigo e Branca Doria, comunque giustificati all'Inferno anzitempo essendo i loro corpi mossi nel mondo reale da demoni) e anche nel caso di Guido Cavalcanti (morto nell'agosto 1300, viene da Dante ricordato a Farinata degli Uberti come vivo essendo l'Inferno attraversato in aprile), \u00e8 presumibile credere -sebbene non sia un concreto indizio storico- che l'Argenti sia deceduto prima del 7 aprile 1300.\nLa citazione fra i dannati.\nFilippo Argenti o Argente viene presentato da Dante nella sua \"Divina Commedia\" (Inf VIII, 52-63) con uno tra i pi\u00f9 violenti e drammatici passaggi dell'intero Inferno. Da secoli lettori e commentatori cercano di spiegare la violenza con la quale sia Dante che Virgilio trattano questo dannato: da un lato si avanza l'ipotesi che, trovandosi nel girone degli Iracondi, Dante entri in contatto con il peccato stesso dell'ira, quasi per comprenderlo a fondo e purificarsi da esso; dall'altro bisogna invece osservare che tale spiegazione non basta a giustificare la ferocia dell'intera scena. Oltretutto, se vogliamo dar retta ai novellatori di Firenze della fine del XIV secolo, si pu\u00f2 concludere con sufficiente sicurezza come in questo episodio entri in gioco la vita personale del poeta.\nCitazioni moderne.\nIl rapper italiano Caparezza nella canzone \"Argenti vive\" (2014) immagina un dialogo \"di ritorno\" tra Filippo Argenti e Dante: \u00ab\"Ciao Dante, ti ricordi di me? / Sono Filippo Argenti, / Il vicino di casa che nella Commedia ponesti tra questi violenti [...]\"\u00bb."}
{"id": "110836", "revid": "709565", "url": "https://it.wikipedia.org/wiki?curid=110836", "title": "Os/400", "text": ""}
{"id": "110840", "revid": "1305772", "url": "https://it.wikipedia.org/wiki?curid=110840", "title": "Contea di Meath", "text": "Il Meath (in gaelico irlandese \"An Mh\u00ed\", il \"centro\", esteso \"Contae na M\u00ed\") \u00e8 una delle 32 contee dell'Irlanda tradizionali e una delle 29 amministrative della Repubblica d'Irlanda. Vicinissima alla capitale Dublino, confina in senso orario ad est con il Mare d'Irlanda, a sud-est con la contea di Fingal, a sud con le contee di Kildare ed Ofaly, ad ovest con quella di Westmeath, a nord-ovest con le due contee della Repubblica nell'Ulster, Cavan e Monaghan, e a nord-est infine con la piccola contea di Louth. Fa parte della provincia del Leinster, anche se anticamente formava gran parte di una provincia autonoma pi\u00f9 piccola delle altre che portava lo stesso nome della contea attuale.\nViene informalmente chiamata \"the Royal county\", perch\u00e9 al suo interno \u00e8 situata l'antica Collina Reale di Tara, sede dell'High King of Ireland. Il Meath \u00e8 forse la contea pi\u00f9 impregnata di connotati storici e tradizionali della sua nazione, per la presenza di siti archeologici straordinari come Newgrange e Tara.\nLa \"county town\", ovvero il capoluogo, \u00e8 di fatto Navan (in quanto sede del Consiglio della Contea), per quanto non sia da dimenticare il ruolo di Trim, spesso considerata il vero centro principale dal punto di vista storico: Trim \u00e8 tra l'altro sede della \"circuit court\".\nToponomastica.\nMeath, pronunciato in italiano approssimamente come \"Miv\", viene dal gaelico irlandese \"An Mh\u00ed\", che significa \"il centro\". Era infatti, a suo tempo, la provincia centrale dell'Irlanda.\nTopografia.\nOrografia e geologia.\nIl Meath \u00e8 una contea quasi totalmente contraddistinta di vasti paesaggi collinari, che raggiungono una certa elevazione soltanto nelle parti occidentali, senza tuttavia perdere le caratteristiche di campagna e di territorio piuttosto dolce.\nNel nord il terreno \u00e8 formato da rocce siluriane e molto materiale igneo, in parte contemporaneo, ed in parte intrusivo, specialmente vicino Slane. Calcare del Carbonifero si estende dalla Valle del Boyne fino ai confini con Dublino, dando luogo ad una vasta pianura che ben si adatta all'allevamento. In certi tratti il terreno fuoriesce dallo strato del suolo, anche se non c'\u00e8 traccia di carbone.\nEccetto per una piccola parte occupata dalla Bog of Allen, la contea \u00e8 verdeggiante e prospera. Il suolo \u00e8 principalmente una vasta zona di argilla piuttosto ricca che riposa su ghiaia di calcare, ma varia da strati argillosi forti a ghiaia sabbiosa leggera. La proporzione tra coltivazione e pascolo \u00e8 grosso modo da 1 a 31. Le principali piante coltivate sono avena, patate e rape, mentre l'allevamento comprende capi di bestiame bovini, ovini e pollame.\nCosta e isole.\nIl Meath ha un piccolo fazzoletto di costa, lungo a malapena , a nord della contea di Dublino: piatta e assolutamente non impervia, non ha tuttavia alcun porto di una certa importanza. Laytown \u00e8 una piccola localit\u00e0 di villeggiatura a circa da Drogheda.\nNon ci sono isole al largo della contea.\nIdrografia.\nIl fiume principale \u00e8 il Boyne, che entra nel Meath nella sua estremit\u00e0 sud-occidentale e, scorrendo verso nord-est e Drogheda, lo divide in due parti abbastanza uguali in dimensioni. A Navan confluisce nel Boyne anche il Blackwater, secondo fiume della contea, che invece giunge da nord-ovest dal Cavan. Entrambi i corsi d'acqua sono rinomati per la buona quantit\u00e0 di trote e salmoni nelle loro acque.\nIl Boyne \u00e8 discretamente navigabile e connette Navan a Trim con un canale. Il Royal Canal passa sul confine meridionale della contea venendo da Dublino.\nClima.\nIl clima del Meath \u00e8 molto pi\u00f9 mite rispetto ad altre parti d'Irlanda, anche confinanti, e favorevole alla coltivazione di ogni genere di cereali. La quantit\u00e0 di precipitazioni \u00e8 molto intensa ma, in confronto ad altre parti d'Irlanda, decisamente inferiori.\nStoria.\nIl territorio dell'attuale Meath era gi\u00e0 frequentato da popolazioni preistoriche e celtiche da pi\u00f9 di anni, come testimoniano moltissimi siti archeologici.\nUna zona conosciuta come Meath (\"Midhe\"), che includeva la presente contea oltre al Westmeath, Longford,e parti di Cavan, Kildare ed Offaly, fu formata da Tuathal Teachtmhar (nel 130 circa) nel Regno di Mide, che serviva come luogo di banchetto e di residenza personale dell\"Ard Ri\" (Re supremo d'Irlanda). I Re del Meath regnarono fino al 1173, ma il titolo fu reclamato fino al tardo XV secolo dai loro discendenti fino a che Hugh de Lacy ottenne la signoria della regione da Enrico II d'Inghilterra. Il Meath venne quindi notevolmente rimpicciolito ed entr\u00f2 a far parte del \"Pale\".\nTuttavia acquist\u00f2 lo status di contea durante il regno di Edoardo I nel 1296, e divenne propriet\u00e0 dei discendenti della Corona, all'inizio nella persona di Edoardo IV, ed in quel momento fu regolarmente definito nei confini. Nel 1543 parte della contea venne divisa per formare il Westmeath, una contea a parte, anche se verso il 1598 qualcuno ancora considerava come Meath una provincia che includeva Westmeath, East Meath, Longford e Cavan. Fu nella prima parte del XVII secolo che fu formalmente stabilita come contea, e mai pi\u00f9 considerata come la quinta provincia d'Irlanda.\nPolitica.\nL'attuale \"County Council\" fu istituito nel 1899 e riconosciuto anche costituzionalmente nel 1999: \u00e8 formato da 29 membri eletti proporzionalmente ogni 5 anni.\nFianna F\u00e1il ha controllato con una netta maggioranza il \"County Council\" dal 1985 fino al 1991 e nuovamente dal 1999 al 2004. L'attuale composizione prevede questa spartizione dei seggi:\nL'organo si occupa delle materie solitamente destinate a tutte le contee della Repubblica d'Irlanda.\nCultura.\nCulturalmente il Meath \u00e8 una delle contee pi\u00f9 importanti d'Irlanda: se non possiede i paesaggi spettacolari e selvaggi delle zone occidentali, la contea \u00e8 comunque tra le pi\u00f9 visitate per il suo patrimonio archeologico e storico di primo piano. Sopravvive inoltre qui l'ultimo nucleo di popolazione che parla gaelico a livello vernacolare di tutta l'Irlanda orientale.\nIl sito archeologico per eccellenza d'Irlanda \u00e8 la Valle del Boyne (\"Br\u00fa na B\u00f3inne\") nella localit\u00e0 di Newgrange, complesso megalitico di circa 3200 anni fa facente parte dei Patrimoni dell'Umanit\u00e0 dell'UNESCO e situato nella valle del fiume Boyne. Il sito comprende circa cinquanta tombe di origine celtica preistorica e reperti, tra i quali spiccano tre tombe a tumulo, ovvero il celebre tumulo di Newgrange, il tumulo di Knowth e infine quello di Dowth. Solo le prime due sono visitabili di tutte e cinquanta. Tutta la zona circostante al Boyne \u00e8 comunque un susseguirsi di tombe e reperti considerevoli.\nUn altro sito famoso e molto visitato \u00e8 la gi\u00e0 citata Tara, tutt'oggi in fase di scavo per quel che \u00e8 pi\u00f9 una vasta zona archeologica che non una vera e propria collinetta. La parte pi\u00f9 interessante e conosciuta \u00e8 quella del Tumulo degli ostaggi e della Pietra del Re, simbolo fallico e di potenza.\nCi sono due antiche torri circolari, una a Kells e una a Donaghmore, vicino Navan. \nAnche i monasteri erano numerosissimi nel Meath, ed oggi ci rimangono i ruderi di quello di Duleek, il quale si pensa sia stato il primo in tutta l'Irlanda fatto di pietra e calce; gli impressionanti resti dell'Abbazia di Bective; quelli di Clonard, dove c'era anche una cattedrale ed un collegio.\nDelle antiche fortificazioni, il castello di Trim \u00e8 ancora ben preservato, ma ci sono molti pittoreschi ruderi, anche di vecchie mansioni, nel territorio. Degno di nota e anche lo Slane Castle.\nEconomia, trasporti e infrastrutture.\nL'economia si basa principalmente su allevamento di bovini, coltivazione di patate e grano, settore che sta tuttavia perdendo il primato lasciando il posto a quello immobiliare: la vicinanza alla capitale irlandese Dublino infatti, colpita da un altissimo costo del mattone e sovrappopolata, sta facendo sorgere moltissimi sobborghi nel Meath e ripopolare le cittadine gi\u00e0 esistenti, che si stanno riempiendo di pendolari e di \"quartieri dormitorio\".\nDi notevole importanza anche il turismo.\nA livello di infrastrutture, il Meath \u00e8 tagliato da due strade nazionali primarie, la N2 e la N3. In progetto anche la costruzione di un'autostrada, la M3, che sta creando per\u00f2 notevoli contrasti sociali per il fatto che passi proprio sotto alla collina di Tara.\nL'oscillazione demografica.\nLa situazione socio-economica esposta sopra da una parte, e la \"Grande Carestia\" del 1860 dall'altra hanno creato nel Meath strane evoluzioni demografiche: dalla met\u00e0 dell'Ottocento agli anni '30 del 900, la popolazione arriv\u00f2 addirittura a dimezzarsi, mentre ora sta aumentando a dismisura."}
{"id": "110842", "revid": "1442080", "url": "https://it.wikipedia.org/wiki?curid=110842", "title": "Contea di Offaly", "text": "Offaly (\"Contae U\u00edbh Fhail\u00ed\" in gaelico) \u00e8 una delle trentadue contee dell'Irlanda. Senz'altro una delle pi\u00f9 centrali, fa parte della Repubblica d'Irlanda e della provincia del Leinster, confinando con Galway, Roscommon, Westmeath, Meath, Kildare, Laois e Tipperary. La \"county town\" \u00e8 Tullamore.\nToponomastica.\nDalla sua creazione fino all'indipendenza irlandese, l'Offaly si chiamava in realt\u00e0 King's County (\"Contea del Re\"). Come per altri toponimi dopo l'indipendenza si \u00e8 scelto un nome relativo alla storia gaelica dell'isola. Offaly non \u00e8 altro che un riferimento anglicizzato all'antico Regno di U\u00ed Failghe, che comprendeva interamente l'attuale territorio della contea.\nAraldica civica.\nLo stemma attuale della contea fu adottato il 31 agosto 1983.\nI colori utilizzati - verde, bianco e oro - riflettono senza dubbio quelli sportivi della contea. Il leone dorato rappresenta gli \"Ui Failbhe\", le popolazioni Laigin dalle quali la contea ha preso il nome attuale. Questo simbolo tradizione degli Ui Failbhe \u00e8 stato mantenuto peraltro nello stemma ufficiale della famiglia O'Connor. La croce posta sopra il leone richiama il Book of Durrow, oggi conservato nella libreria del Trinity College di Dublino. La parte nera a punta rappresenta invece un ambiente tipico della contea, la torbiera, sormontata da quello che \u00e8 considerato il fiore rappresentativo, la \"Andromeda polifolia\" (\"rosmarino della torba\").\nIl motto \"Esto Fidelis\" \u00e8 suggerito da uno dei nomignoli della contea di Offaly - la \"Faithful County\" (\"contea fedele\"). Significa, dal latino: \"Sii fedele\" (alla contea e alle sue tradizioni).\nLa bandiera sportiva \u00e8 costituita da un tricolore verde, bianco e oro (unico caso insieme a Carlow di bandiera con tre colori). Per evitare confusioni con la bandiera nazionale, talvolta per errore tra l'altro rappresentata come un tricolore verde, bianco e oro piuttosto che arancio, non \u00e8 raro vedere bandiere della contea tripartite orizzontale.\nGeografia fisica.\nTullamore \u00e8 la \"county town\" (capoluogo) della contea oltre che l'insediamento pi\u00f9 grande, il trentesimo per estensione nella nazione. La contea di Offaly confina con ben sette contee, superata in Irlanda soltanto dal Tipperary che confina con otto. Le contee confinanti sono Galway, Roscommon, Tipperary, Laois, Westmeath, Kildare e Meath.\nI rilievi maggiori sono i monti Slieve Bloom nella zona meridionale del territorio, al confine con Laois. La cima pi\u00f9 alta \u00e8 l'Arderin (\"Ard \u00c9ireann\" in irlandese), alto 527 metri. Altre cime di rilievo sono la Stillbrook Hill e la Wolftrap Mountain, rispettivamente seconda e terza altura pi\u00f9 alta. La bassa altitudine dei rilievi di Offaly la pone come ventiquattresima contea d'Irlanda per altezza. \nCroghan Hill \u00e8 un'altra altura nota, non tanto per l'altitudine, quanto per il fatto che spicca innalzandosi dalla Bog of Allen, nel nord dell'Offaly. Sebbene alto solo 234 metri, il colle \u00e8 ben noto per le sue ampie vedute sulle aree circostanti.\nNell'area nord-occidentale della contea \u00e8 presente parte della piana alluvionale dello Shannon, il fiume pi\u00f9 lungo d'Irlanda. Un altro fiume importante \u00e8 il Camcor che scorre attraverso Birr ed \u00e8 una \"Wild Trout Conservation Area\". Il Brosna scorre nella contea dal Lough Owel nel Westmeath fino a Shannon Harbour. Il Silver River bagna diversi villaggi del sud prima di confluire nel Brosna vicino Ferbane. Il celebre Grand Canal anche, infine, percorre il territorio della contea da Edenderry nell'area nord-orientale fino a Shannon Harbour prima di confluire nello Shannon. La contea contiene molti piccoli laghi, tra i quali meritano menzione il Lake Boora ed il Pallas Lake, tra i quali vi sono ulteriori piccoli laghi e 42 ettari di palude. C'\u00e8 un elevato numero di \"esker\" nel paesaggio della contea, tra cui il noto Esker Riada.\nIl paesaggio di Offaly \u00e8 per gran parte pianeggiante ed \u00e8 ben noto per le sue vaste estensioni di brughiere e paludi, non per ultima la famosa ed estesa Bog of Allen, ma anche la Clara bog, la Boora bog e la Raheenmore Bog che si estendono per gran parte del territorio. La Bog of Allen si estende anche per altre ulteriori quattro contee. L'area paludosa e di brughiera \u00e8 vasta circa 42.000, il 21% circa di tutto il territorio della contea.\nOffaly contiene approssimativamente 9000 acri di foreste e boschi, soltanto il 4.5% del territorio complessivo: le maggiori sono sugli Slieve Blooms e nei parchi del Lough Boora. Circa il 75% delle aree boschive sono popolate da conifere.\nStoria.\nOriginariamente l'attuale contea era il Regno di U\u00ed Failghe, e fu costituita nel 1556 da Maria I d'Inghilterra come una delle Piantagioni dell'Irlanda: fu originariamente chiamata \"King's County\" (\"Contea del Re\"), similarmente al Laois, in onore di Filippo II di Spagna. Il centro principale e amministrativo fino al XVIII secolo fu Daingean.\nCultura.\nLocalit\u00e0 principali e culturali sono senz'altro Birr e il suo antico e raffinato castello, e la celebre Clonmacnoise, dove giacciono i resti e le rovine di un antichissimo e importante monastero.\nGeografia antropica.\nOffaly \u00e8 la diciottesima contea d'Irlanda per estensione tra quelle tradizionali e 24\u00aa in termini di popolazione. Nella sua provincia \u00e8 la pi\u00f9 ampia delle dodici contee, ma soltanto decima (terzultima) per popolazione. Nel contesto delle \"Midlands\" \u00e8 seconda per area e per popolazione.\nCitt\u00e0 e villaggi.\nLa citt\u00e0 principale e \"county town\" \u00e8 Tullamore; gli altri centri degni di nota sono:\nBaronie.\nLe baronie storiche di Offaly sono:"}
{"id": "110844", "revid": "1543377", "url": "https://it.wikipedia.org/wiki?curid=110844", "title": "Alpan", "text": "Alpan (o Alpanu, dono) \u00e8 una dea etrusca, corrispondente probabilmente ad Armonia.\nLe uniche testimonianze di un possibile culto sono delle iscrizioni su alcuni manufatti provenienti da Ortona e Bomarzo e le sue raffigurazioni su degli specchi datati tra il V e il III secolo a.C.."}
{"id": "110845", "revid": "1305772", "url": "https://it.wikipedia.org/wiki?curid=110845", "title": "Contea di Westmeath", "text": "Il Westmeath ( - \"Contae na hIarmh\u00ed\" o semplicemente \"An Iarmh\u00ed\" in gaelico irlandese) \u00e8 una delle 32 contee dell'Irlanda tradizionali oltre che una delle 28 amministrative della Repubblica d'Irlanda. \u00c8 situata nella provincia del Leinster e nella regione delle \"Midlands\". Originariamente costituiva l'antico Regno di Meath (o Mide) (\"Midhe\" in gaelico). Il Westmeath County Council \u00e8 l'autorit\u00e0 deputata all'amministrazione della contea. \nLa popolazione, secondo le rilevazioni del censimento del 2011, \u00e8 di 86.164 abitanti. La \"county town\" \u00e8 Mullingar.\nToponomastica.\nSostanzialmente, la toponomastica del Westmeath \u00e8 la stessa della vicina contea di Meath (le cui origini del nome risalgono all'antico regno di Meath o Mide) con ovviamente l'aggiunta del prefisso West- in quanto costituisce la porzione occidentale dell'antico regno.\nStoria.\nA seguito dell'invasione normanna d'Irlanda, il territorio dell'antico Regno di Mide fu trasformato nell'omonima Signoria e affidato da Enrico II d'Inghilterra, quale signore d'Irlanda, a Hugh de Lacy nel 1172. A causa della mancanza di eredi maschi, la signoria fu in seguito divisa tra le bisnipoti dello stesso. La parte occidentale and\u00f2 a Margery e suo marito, John de Verdun, mentre quella orientale intorno alle aree di Trim, a Maud de Lacy.\nLa contea attuale di Westmeath fu creata ufficialmente con \"The Counties of Meath and Westmeath Act\" del 1543.\nGeografia fisica.\nWestmeath \u00e8 la ventesima contea tra quelle tradizionali per estensione e la ventiduesima per popolazione. \u00c8 invece la sesta tra le 12 contee del Leinster per estensione ed ottava per abitanti. Non ha sbocchi sul mare.\nIl territorio della contea \u00e8 per gran parte contraddistinto da zone collinari, adibite spesso a pascolo. La pi\u00f9 nota delle colline \u00e8 l'Uisneach nella baronia di Moycashel, indicata convenzionalmente per semplificazione come il centro d'Irlanda, sebbene geograficamente questo sia in realt\u00e0 posto nella vicina contea di Roscommon.\nIl Westmeath \u00e8 caratterizzato dalla presenza di un discreto numero di laghi e specchi d'acqua, alcuni ben noti come i laghi di Mullingar: il Lough Ennell, il Lough Derravaragh, il Lough Owel ed il Lough Lene, formati quasi tutti dai fiumi Brosna e Inny. Il fiume Shannon (ed il Lough Ree dallo stesso formato) segnano per un breve tratto il confine con le contee ad ovest nei pressi di Athlone. La contea \u00e8 tagliata da ovest verso dal Royal Canal."}
{"id": "110846", "revid": "1543377", "url": "https://it.wikipedia.org/wiki?curid=110846", "title": "Death metal", "text": "Il death metal \u00e8 un sottogenere dell'heavy metal, originatosi sul finire degli anni ottanta negli Stati Uniti d'America. Il death metal, pur rimanendo uno stile di nicchia, ha riscosso buoni pareri di pubblico e critica, trovando largo spazio nell'America del Nord ed Europa, grazie a Possessed, Death, Deicide, Six Feet Under, Obituary, Morbid Angel, Cannibal Corpse e Master, considerati i pionieri del genere, ma anche all'apporto di case discografiche come Earache Records, Roadrunner Records e Metal Blade Records.\nStoria.\nI precursori e la nascita del genere.\nIl death metal trae principalmente spunto dallo speed/thrash metal di Slayer e Kreator e dai primi gruppi black metal come i Celtic Frost. Cominci\u00f2 a svilupparsi nella met\u00e0 degli anni ottanta, prendendo spunto dalla tecnica compositiva e dalle tematiche del thrash. Argomenti tipici del death metal riguardano morte, violenza e distruzione.\nGli Slayer sono stati una delle pi\u00f9 grandi fonti di ispirazione per il genere (MTV li giudica i diretti responsabili della nascita del death metal). Dopo il disco d'esordio \"Show No Mercy\" (1983), album piuttosto influenzato dai Judas Priest e dai gruppi NWOBHM, la band di Kerry King, con l'Ep \"Haunting the Chapel\" (1984), propose un sound pi\u00f9 diretto ed aggressivo rispetto agli album dei coevi Metallica, Megadeth e Anthrax. Sebbene affondino le loro radici nel thrash metal, il secondo e terzo album degli Slayer, \"Hell Awaits\" (1985) e ancor di pi\u00f9 \"Reign in Blood\" (1986), sono considerati molto influenti per numerose band di questa corrente (All Music Guide sostiene che \"Reign in Blood\" abbia ispirato l'intero genere death metal).\nAnche i Possessed hanno avuto un ruolo importante. Nel 1985, pubblicarono \"Seven Churches\", il quale trae ispirazione dai primi lavori degli Slayer ma mostr\u00f2 un sound abbastanza diverso. Esso presenta parti cantate in growl (la tipica voce usata nel genere), sebbene in forma grezza e non ancora maturata a pieno. Mentre alcuni definiscono i Death la prima band del genere, (avendo registrato il loro primo demo nel 1983), altri attribuiscono questo primato ai Possessed ed altri ancora ai Necrophagia. Da annoverare tra gli ispiratori della corrente anche i tedeschi Kreator, considerati importanti per la nascita di molte band grazie al secondo album \"Pleasure to Kill\" (1986).\nLodevole fu anche l'apporto degli svizzeri Celtic Frost con i loro album \"To Mega Therion\" (1985) e \"Into the Pandemonium\" (1987), i quali contribuirono molto a far nascere il death metal in Europa.\nSe Slayer, Possessed, Kreator e Celtic Frost furono i maggiori ispiratori, i Death furono, per molti, la prima band del genere in senso stretto. Se \"Seven Churches\" rappresent\u00f2 la transizione dal thrash al death metal, il primo album dei Death (\"Scream Bloody Gore\", 1987) fiss\u00f2 subito quelle che sarebbero state le coordinate stilistiche del genere. Altri citano tra le prime death metal band i Master che, nonostante non abbiano la stessa fama di altri epigoni del genere, sono considerati molto influenti per il death metal e contribuirono a diffondere il genere nella parte nord-est degli Stati Uniti (Illinois, New York, Pennsylvania).\nOrigini del nome.\nCi sono numerose teorie riguardanti l'origine del termine \"death metal\". Certe fonti sostengono che fu un giornalista floridiano ad inventare il nome per identificare il genere suonato dai Death, chiamandolo \"Deaths Metal\".\nAltri sostengono che i Possessed coniarono questo nome con il loro primo demo chiamato proprio \"Death Metal\" (1984) e la canzone omonima \u00e8 inserita nel disco \"Seven Churches\". Altri ritengono che esso derivi dal nome di una fanzine chiamata \"Death Metal\" di Thomas Fischer e Martin Ain degli Hellhammer (entrambi futuri membri dei Celtic Frost). Un'altra ipotesi \u00e8 che la derivazione di questo nome provenga da una demo dei Death intitolata \"Death by Metal\" (1983), pubblicata quando ancora si chiamavano \"Mantas\". Ugualmente ai Possessed, anche gli Onslaught nel loro primo album \"Power From Hell\" del 1985, \u00e8 presente una traccia intitolata Death Metal.\nLa diffusione.\nNord America.\nGrazie ai gruppi sopra citati, il genere inizi\u00f2 a diffondersi rapidamente, prima nella madrepatria Florida, poi in tutti gli Stati Uniti ed infine nel resto del mondo, in particolar modo in Europa. Dalla Florida uscirono altre band illustri quanto i Death, vale a dire Obituary e Morbid Angel.\nI primi si distinsero immediatamente con il loro death metal caratterizzato, perlopi\u00f9, da tempi lenti ed ossessivi, il tutto riscontrabile, ad esempio, nei dischi \"Slowly We Rot\" (1989) e \"Cause of Death\" (1990). I secondi invece, con \"Altars of Madness\" (1989) e \"Blessed Are the Sick\" (1991), esternarono un death metal pi\u00f9 feroce e parzialmente contaminato dal grindcore britannico (non a caso, i componenti Pete Sandoval e David Vincent suonavano, in passato, in un gruppo grind, i Terrorizer). Nella stessa zona nacquero i Deicide, anch'essi esecutori di un death violento ed arricchito con tematiche sataniste ed anticristiane.\nNel giro di poco tempo in varie zone degli Stati Uniti e del Canada iniziarono a fiorire altre band molto attive e importanti come Gorguts, Malevolent Creation, Cannibal Corpse, Necrophagia, Suffocation, Massacre, Autopsy, Rotting, Kataklysm e Macabre: la Grande Mela fu terreno particolarmente fiorente e caratteristico per il genere, al punto che la scena Death proposta da band newyorkesi quali ad esempio Suffocation, Immolation, Incantation e Mortician, sviluppatasi all'inizio degli anni novanta, viene ancora spesso identificata con l'appelativo di \"New York Death Metal\" (spesso abbreviato in NYDM), essendo tutti questi gruppi fondati nell'omonima citt\u00e0.\nEuropa.\nIl death metal trov\u00f2 terreno fertile anche nel \"Vecchio Continente\", soprattutto nei paesi scandinavi. Questi gruppi trassero ispirazione in particolare dal death metal di Autopsy e Carcass e dalla scena hardcore punk gi\u00e0 allora sviluppata in scandinavia.\nLa Svezia, in particolare, vide la proliferazione di noti gruppi del genere. Tra i pi\u00f9 estremi sono da citare gli Entombed, i Dismember, i Grave, i Bloodbath e gli Hypocrisy. Alcune di queste band partirono come gruppi di death metal classico e trasformarono il loro suono negli anni rendendolo pi\u00f9 melodico, permettendo di dare i natali al filone melodic death metal. Sulla scia di questi gruppi nacquero altre famose formazioni come Dark Tranquillity, In Flames, At the Gates, Soilwork e Ceremonial Oath.\nIn Finlandia si svilupp\u00f2 una vasta scena che rimase quasi totalmente nell'underground caratterizzata da accordature basse e sonorit\u00e0 cupe e ipnotiche. Tra i maggiori esponenti del genere si annoverano i Demigod, i Demilich, gli Abhorrence, gli Xysma, i Disgrace e i Convulse. I Demilich, in particolare, proposero una versione molto tecnica e sperimentale del classico death finlandese. Pochi gruppi finlandesi guadagnarono il successo, tra questi si possono citare Amorphis e Sentenced. Questi gruppi tuttavia presentavano meno enfasi sullo stile cupo dei conterranei e si sono discostati quasi sin dall'inizio dalle coordinate stilistiche del death metal tradizionale.\nIn Gran Bretagna il death metal ebbe una grande influenza sui gruppi grindcore (genere spesso confuso con il death). I Napalm Death, ad esempio, dopo gli esordi grindcore con \"Scum\" e \"From Enslavement to Obliteration\" iniziarono a passare ad un violento death metal con \"Harmony Corruption\". Idem i Carcass che si avvicinarono sempre pi\u00f9 al death metal con \"Symphonies of Sickness\" (1989) e la loro evoluzione divenne pi\u00f9 tecnica e melodica con \"Necroticism - Descanting the Insalubrious\" (1991), mantenendo comunque le loro tematiche riguardanti, prevalentemente, autopsie. Altri gruppi britannici da citare sono Benediction, Bolt Thrower e Cancer.\nNel resto d'Europa si misero in luce gli olandesi Gorefest, Sinister e Asphyx, i tedeschi Necrophagist e Obscenity, i francesi Loudblast e Kronos ed i polacchi Vader. In Italia si distinsero Detestor e Sadist.\nLo stile.\nIl death metal port\u00f2 innovazioni a suo tempo, dal punto di vista stilistico e tecnico. Le sue peculiarit\u00e0 sono ritmiche veloci, bruschi cambi di tempo, testi morbosi e voci gutturali. La struttura musicale del death metal pu\u00f2 variare dal semplice e brutale fino al complesso e raffinato. La chitarra presenta un suono ancor pi\u00f9 distorto rispetto al passato e sonorit\u00e0 molto pi\u00f9 basse rispetto al thrash e al classico metal. Tecniche chitarristiche sovente usate sono il palm muting, il tremolo picking e riff talvolta velocissimi, talvolta lenti spesso arricchiti con armonici e tapping. Dal punto di vista della tonalit\u00e0, nel Death metal e nei suoi sottogeneri (salvo il Melodic death metal e altri casi rari) vengono utilizzate le scale arabe, orientali e diminuite.\nAnche la batteria gioca un ruolo molto importante. D'obbligo l'uso della doppia cassa, spesso usata per creare un possente \"muro sonoro\" ma viene anche impiegata per creare intricate diteggiature e abbellimenti come flam e colpi raddoppiati. Nel brutal death metal, corrente ancor pi\u00f9 estrema del death, \u00e8 di prassi usare il blast beat, una ritmica batteristica velocissima che d\u00e0 un tocco molto pi\u00f9 aggressivo. Le parti vocali nel death vennero completamente rivoluzionate. Nel genere \u00e8 usato il growl, voce gutturale e atonale che esprime notevole violenza. In rare occasioni \u00e8 anche usato lo scream, stile di voce riscontrabile nel black metal.\nIl basso era lo strumento messo un po' in secondo piano rispetto agli altri e, generalmente, tendeva a seguire gli schemi della chitarra. Col passare del tempo, soprattutto con le successive generazioni di gruppi death metal, il basso inizi\u00f2 ad assumere un ruolo fondamentale quanto gli altri strumenti e inizi\u00f2 ad interpretare parti soliste e non solamente ritmiche (Steve DiGiorgio, Roger Patterson, Tony Choy e Alex Webster furono tra i primi bassisti ad aver dato a questo strumento un posto di rilievo nel genere).\nLe tematiche principali sono horror, satanismo e occultismo, le quali hanno spesso portato i gruppi di questa corrente ad essere accusati di incitare i giovani alla violenza, secondo i politici e i conservatori. Tuttavia, \u00e8 possibile riscontrare, in particolar modo nel technical death, argomenti pi\u00f9 \"maturi\" come guerra, disagio esistenziale e politica. Alcuni gruppi, infine, incorporano nei loro testi elementi fantastici e fantascientifici. Per quanto riguarda quest'ultimo tema, una delle fonti pi\u00f9 citate sono i racconti di H.P Lovecraft; negli ultimi anni in particolar modo sono sorte numerose band esclusivamente dedite all'universo dello scrittore di Providence (Sulphur Aeon, Chthe'ilist, Starspawn).\nLe diramazioni.\nBlackened death metal.\nSottogenere che fonde elementi di death metal e black metal. La maggior parte delle band che fanno parte di questa scena sono nate come gruppi prevalentemente black metal, look compreso, per poi abbracciare influenze death metal, o viceversa come nel caso degli Angelcorpse. Il genere ha preso forma con album come \"The Nocturnal Silence\" dei Necrophobic, \"IX Equilibrium\" degli Emperor e \"Satanica\" dei Behemoth.\nCaratteristiche del genere sono un cantato death metal influenzato dallo stile black, riff technical death metal alternati ad altri semplici black metal e un lavoro di batteria estremamente veloce e spesso ripetitivo, con un approccio derivante dal death.\nLe band blackened death metal hanno spesso influenze esterne al death o al black: i Destr\u00f6yer 666 si ispirano al thrash metal, alcuni album di Akercocke, Behemoth e Emperor contengono chiari elementi avantgarde metal. A livello di testi l'ispirazione principale \u00e8 sicuramente dettata dal black metal, con meno enfasi sui temi classici del death metal.\nAlcuni gruppi inoltre hanno fuso il black metal con il death metal pi\u00f9 melodico, esempi sono i Dissection e i Lord Belial. In Italia il genere, rimasto sempre tendenzialmente una nicchia, \u00e8 praticato da band quali i laziali Voltumna e i lombardi Veratrum.\nTechnical death metal.\nNel technical death metal, talvolta abbreviato come techno-death o tech-death, si fondono le caratteristiche basilari del death a quelle del rock progressivo, del jazz e della fusion. Le tematiche si discostano da quelle del death metal tradizionale, e riguardano l'ambito emotivo, psicologico, introspettivo e filosofico.\nPadri del genere sono gli Atheist, altri gruppi importanti di questo genere sono i Nocturnus nell'album dalle sonorit\u00e0 sinfoniche a tema futuristico \"Thresholds\" (1991) i Death, negli album \"Human\" (1991), \"Individual Thought Patterns\" (1993), \"Symbolic\" (1995) e \"The Sound of Perseverance\" (1998), anche se questi ultimi due album presentano forti tinte progressive, i Cynic nell'album \"Focus\" (1993), ritenuto da molti il miglior album di technical death, gli olandesi (con met\u00e0 della band di origine sarda) Pestilence con le loro pietre miliari \"Testimony of the Ancients\" ed il capolavoro con chiare influenze jazz-fusion \"Spheres\"; gli italiani Sadist. Recentemente l'interesse per questo sottogenere \u00e8 cresciuto e stanno nascendo un gran numero di gruppi che s'ispirano agli Atheist ed ai Death, un esempio possono essere i Theory in Practice. Particolari esponenti di tale genere sono inoltre i Nile che aggiungono al genere sonorit\u00e0 e strumenti tipici egiziani per creare un tipo di sound molto particolare dal quale sono stati ispirati i Behemoth nella realizzazione del loro album The Satanist. Per la frangia pi\u00f9 brutale del genere si possono citare i Cryptopsy, in particolare l'album None So Vile.\nSono da ricordare anche gli Obscura, Necrophagist, Decapitated, The Faceless e gli italiani Aydra, Fleshgod Apocalypse, Gory Blister, Delirium X Tremens, Abysmal Dawn, Any Face, Beyond Creation, Quo Vadis e Duality.\nBrutal death metal.\nL'area, musicalmente, pi\u00f9 radicale del death, che incorpora la violenza all'inverosimile del grindcore. Come suggerisce il nome, \u00e8 una musica brutale e velocissima, accompagnata, in generale, da testi di natura splatter. Il canto gutturale in growl diviene ancor pi\u00f9 grave e ossessivo, sebbene molte band utilizzino anche la tecnica dello scream. La batteria \u00e8 costantemente in un tripudio di velocit\u00e0 e pesantezza (d'obbligo l'uso del blast beat) e le chitarre e i bassi sono estremamente distorti. Negli ultimi anni, nel brutal sono stati inseriti vari tecnicismi, arrivando in alcuni casi ad introdurre influenze jazzistiche. Tra i maggiori esponenti del brutal death metal si possono ricordare i Cannibal Corpse, i Suffocation e i Cryptopsy, l'inizio delle cui carriere data ai primi anni novanta (quest'ultimo gruppo fu tra i primi a introdurre tecniche jazzistiche nella composizione). Da menzionare inoltre gruppi quali Nile, che propongono un interessante connubio di Brutal e Technical Death, e sebbene improntati maggiormente verso sonorit\u00e0 Deathgrind, anche Cattle Decapitation e Aborted.\nDeath-doom.\nBisogna distinguere fra il death metal influenzato dal doom, e il death-doom metal propriamente detto: quest'ultimo non \u00e8 un vero e proprio sottogenere del death metal, dato che le sue radici sono prettamente doom metal, tuttavia presenta caratteristiche evidenti di esso. Peculiarit\u00e0 di questo movimento musicale sono un acceso dualismo fra la lentezza e la pesantezza delle ritmiche doom metal con i growl propri del death. I Paradise Lost furono, probabilmente, la prima band di genere death doom con il debutto \"Lost Paradise\" (1990). Seguono a ruota altre importanti formazioni come Anathema, My Dying Bride, Dusk e Novembers Doom. Con il passare degli anni, molti gruppi di questo frangente abbandoneranno i suoi stilemi per abbracciare sonorit\u00e0 diverse, talvolta estranee all'heavy metal (i Paradise Lost incorporarono sonorit\u00e0 gothic metal e, per un certo periodo, synth pop/rock alla Depeche Mode, gli Anathema si diedero all'alternative rock).\nPer quanto riguarda il death-doom pi\u00f9 legato al death, si possono indicare i padri in gruppi come gli Asphyx, che estremizzarono man mano la tendenza degli Obituary ad introdurre sezioni dal ritmo pi\u00f9 lento. I lidi pi\u00f9 estremi di questo micro-genere si toccarono per\u00f2 con band come i Dusk, i Decomposed e soprattutto i Winter, che gi\u00e0 nel 1990 arrivarono a lambire territori funeral doom nel disco di culto \"Into Darkness\". Caratteristica del death metal pi\u00f9 lento \u00e8 l'atmosfera particolarmente angosciante ed opprimente che \u00e8 in grado di generare, per nulla mitigata da elementi melodici. I gruppi appartenenti a questo filone possedevano una maggior variet\u00e0 di ritmi rispetto alle band death-doom di scuola inglese: spaziavano infatti da passaggi lentissimi a feroci sfuriate di classico death-metal. La pesantezza particolare di questa musica fece s\u00ec che nessuna delle band che lo abbracciarono ebbero lunga vita. Curiosamente \u00e8 a questo genere che fece parte il pi\u00f9 noto gruppo metal interamente femminile, le Mythic. Queste ultime non arrivarono neppure ad incidere un full-length (come d'altronde molti colleghi), ma il loro materiale demo \u00e8 ritenuto di culto.\nMelodic death metal.\nIl melodic death metal \u00e8 una forma pi\u00f9 melodica del genere, che prolifer\u00f2 in Svezia agli inizi degli anni novanta. Al contrario di altri sottogeneri del death, il melodic contiene una maggior quantit\u00e0 di riff di chitarra melodici ed anche occasionali voci pulite contrapposte al tradizionale growl tipico del death metal. Quasi tutte le band del genere provengono dal nord Europa, specialmente dalla Svezia e dalla Finlandia, talvolta dalla Germania. Il melodic death, sebbene provenga dalla stessa area geografica del black metal, la Scandinavia, non parla di esoterismo, ma ha temi pi\u00f9 poetici ed onirici, oppure legati alla depressione e ai disagi esistenziali. Tra i primi artisti che proposero questo tipo di musica sono da citare gli svedesi Dark Tranquillity, ma poco dopo anche band come In Flames, Amon Amarth, At the Gates, Children of Bodom, Arch Enemy, Soilwork e Eternal Tears of Sorrow, tutte importanti per la sua diffusione. Gruppo fondamentale del genere sono stati gli Edge of Sanity, in particolar modo per il disco di culto \"Crimson\", un concept-album articolato in un'unica suite di quaranta minuti, rivoluzionaria per l'epoca.\nIn Italia si sono distinti nel melodic death Disarmonia Mundi e Dark Lunacy. Come per il death doom, verso la fine degli anni novanta e l'inizio dei 2000, molti gruppi cambiarono stile, sperimentando l'aggiunta di elementi come le tastiere (In Flames, Soilwork e Eternal Tears of Sorrow ad esempio), maggior presenza di voci pulite, stilemi pi\u00f9 alternativi ed un sound pi\u00f9 \"elettronico\".\nAltre commistioni.\nNel corso del tempo, sono stati coniati termini nuovi come deathcore, ibrido tra death metal, metalcore e hardcore punk, i cui gruppi solitamente si ispirano a quanto fatto in ambito melodic death dagli At The Gates (vedi Dimension Zero, Nightrage, Winds Of Plague). Si trovano anche miscele thrash/death al tempo stesso melodiche e molto estreme come con gli svedesi Darkane, o pi\u00f9 alternative e melodiche che estreme come con gli italiani Disarmonia Mundi.\nInoltre dalla fusione di death metal e rock and roll \u00e8 nato il death 'n' roll, i gruppi hanno la caratteristica di suonare con tempi rock, ma la voce \u00e8 in growl. I maggiori gruppi della scena sono Gorefest, Entombed e Six Feet Under.\nAltra combinazione tra generi \u00e8 il symphonic death metal, sottogenere del symphonic metal e del death metal. Fanno parte di questo filone gli svedesi Therion, i finlandesi Eternal tears of sorrow, gli olandesi Epica, che hanno proposto un mix tra symphonic metal e melodic death metal e gli italiani Fleshgod Apocalypse. Un esempio di gruppo in cui le orchestrazioni ricoprono un ruolo fondamentale sono i Therion, gruppo agli inizi dedito ad un death metal abbastanza melodico, che, con l'album \"Theli\" del 1996, introdussero una componente sinfonica molto significativa, che includeva richiami alla musica classica e sacra. A questi si sono recentemente aggiungi i MaYaN, side-project del chitarrista degli Epica Mark Jansen, che fondono symphonic metal, progressive death metal, technical death metal e symphonic black metal. Altre band accostabili al symphonic death metal sono gli Hollenthon, i Septic Flesh e i Dark Lunacy."}
{"id": "110847", "revid": "37401", "url": "https://it.wikipedia.org/wiki?curid=110847", "title": "Dionigi il Vecchio", "text": ""}
{"id": "110848", "revid": "1543377", "url": "https://it.wikipedia.org/wiki?curid=110848", "title": "Contea di Wexford (Irlanda)", "text": "La contea di Wexford (\"Contae Loch Garman\" in gaelico irlandese) \u00e8 una delle trentadue contee dell'Irlanda tradizionali ed una delle 28 contee moderne della Repubblica d'Irlanda. Situata nella provincia del Leinster, costituisce la propaggine pi\u00f9 sud-orientale della nazione e dell'isola. Il nome della contea \u00e8 mutuato dal capoluogo, l'abitato di Wexford, mentre i confini sono basati essenzialmente sul territorio del Regno Gaelico di Hy Kinsella (\"U\u00ed Ceinnsealaigh\"), la cui capitale era invece Ferns. Il \"Wexford County Council\" \u00e8 l'autorit\u00e0 locale deputata all'amministrazione della contea. Gli abitanti sono circa 145.273 secondo il censimento svolto nel 2011.\nToponomastica e araldica civica.\nIl nome Wexford deriva da quello dell'omonima cittadina capoluogo. Si tratta di un'anglicizzazione del termine norreno Veisafj\u01ebr\u00f0r, che significa \"insenatura fangosa\".\nIl nome irlandese \u00e8 invece \"Loch Garman\", che significa \"lago/insenatura di Garman\", riferito a un personaggio mitologico irlandese, Garman Garb, che sarebbe annegato nell'area.\nSebbene storicamente abbia spesso utilizzato lo stemma civico della cittadina, contraddistinto da uno scudo bianco con tre navi in fiamme, successivamente il consiglio ha adottato un proprio stemma. Si tratta di uno scudo tripartito diagonalmente verso destra e contenente un leone rampante, due teste di lancia ed infine il faro di Hook Head. Ogni elemento \u00e8 disposto sopra un colore diverso, rispettivamente viola, giallo e bianco, colori ripresi da quelli sociali e sportivi della contea.\nLa bandiera sportiva \u00e8 in genere bicolore, viola e oro, unica nel panorama delle contee irlandesi.\nStoria.\nLa contea \u00e8 ricca di reperti e testimonianze dell'uomo preistorico Tombe a portale (pi\u00f9 delle volte dolmen) sono rinvenibili ad esempio a Ballybrittas (su Bree Hill) ed a Newbawn \u2014 queste sono databili al periodo del Neolitico o perfino prima. Reperti dell'Et\u00e0 del Ferro sono invece pi\u00f9 diffusi. Le prime trib\u00f9 irlandesi formarono il Regno di U\u00ed Cheinnsealaig, un'area leggermente pi\u00f9 estesa dell'attuale contea che fu anche tra le prime ad essere convertite al Cristianesimo in Irlanda. Successivamente, dall'819 d.C. in poi, fu oggetto delle scorrerie vichinghe, che saccheggiarono numerosi siti cristiani Nondimeno, Wexford Town divenne presto un insediamento vichingo, sicuramente gi\u00e0 alla fine del IX secolo.\nWexford fu teatro anche dell'invasione Normanna avvenuta nel 1169 durante il regno di Diarmuid Mac Murrough, Re di U\u00ed Cheinnsealaig e del Leinster (Laigin), fatto che port\u00f2 alla conseguente colonizzazione del resto della nazione da parte degli Anglo-Normanni.\nI nativi irlandesi cominciarono a riconquistare alcuni dei loro territori nel XIV secolo, specialmente nell'area settentrionale della contea e principalmente sotto l'egida di Art MacMurrough Kavanagh. Con la riconquista normanna ed il regno di Enrico VIII d'Inghilterra i grandi insediamenti religiosi vennero tutti dissolti tra il 1536 ed il 1541; nella contea di Wexford vennero pertanto abbandonati la Glascarrig Priory, la Clonmines Priory, l'abbazia di Tintern e quella di Dunbrody.\nIl 23 ottobre 1641 scoppi\u00f2 una delle ribellioni irlandesi pi\u00f9 importanti e la contea di Wexford si schier\u00f2 con vigore a favore dell'Irlanda confederata. Oliver Cromwell e la sua Armata Repubblicana Inglese arrivarono nel 1649 nella contea assoggettandola. Le tenute dei signori irlandesi ed anglo-normanni furono confiscate e donate ai soldati di Cromwell come pagamento dei loro servigi nelle armate. A Duncannon, nel sud-ovest della contea, Giacomo II, dopo la sua sconfitta alla Battaglia del Boyne, s'imbarc\u00f2 per Kinsale dove sarebbe salpato in esilio per la Francia.\nLa Contea di Wexford fu anche il principale teatro della Rivolta irlandese del 1798, dove le due principali battaglie furono combattute a Vinegar Hill e New Ross. la famosa ballata Boolavogue fu scritta proprio in ricordo delle Rivolte di Wexford. Anche durante la Rivolta di Pasqua del 1916, ci furono delle insurrezioni ad Enniscorthy, collegate a quelle note e ben pi\u00f9 in vasta scala di Dublino. Durante la Seconda guerra mondiale, aerei tedeschi bombardarono Campile, nonostante la neutralit\u00e0 irlandese. Nel 1963 John F. Kennedy, Presidente degli Stati Uniti, visit\u00f2 la contea e la sua antica casa di famiglia a Dunganstown, vicino a New Ross.\nGeografia fisica.\nWexford \u00e8 la tredicesima contea tradizionale per estensione d'Irlanda e la 14\u00aa in termini di popolazione. Tra quelle del Leinster \u00e8 invece la contea pi\u00f9 vasta e la quarta per abitanti. Wexford \u00e8 situata nella propaggine sud-orientale dell'isola irlandese ed \u00e8 l'unica ad affacciarsi sia sull'Atlantico che sul Canale di San Giorgio ed il Mar d'Irlanda. Il fiume Barrow forma invece il confine occidentale terrestre, mentre quello settentrionale \u00e8 delimitato dalle Blackstairs Mountains e dalle propaggini meridionali dei Monti Wicklow. Wexford confina con Waterford, Kilkenny, Carlow e Wicklow.\nOrografia.\nIl territorio della contea \u00e8 per gran parte pianeggiante e particolarmente fertile considerando altri territori irlandesi. Il punto pi\u00f9 elevato \u00e8 caratterizzato dal Monte Leinster (795 m) nella catena delle Blackstairs Mountains, nella porzione nord-occidentale della contea al confine con Carlow.\nAltri punti elevati sono:\nColline e alture noto sono: Carrigbyrne Hill, Camross (o Camaross) Hill (181\u00a0m), Carrigmaistia (167\u00a0m), Bree Hill (179\u00a0m), Gibbet Hill, Vinegar Hill, Slievecoiltia and Forth Mountain (237\u00a0m), e Tara Hill.\nIdrografia.\nI due fiumi principali della contea sono lo Slaney ed il Barrow: il secondo, con un percorso di 192\u00a0km, \u00e8 il secondo fiume in lunghezza d'Irlanda.\nAltri corsi d'acqua degni di menzione sono l'Owenduff, il Pollmounty, il Corrock, lo Urrin, il Boro, l'Owenavorragh, il Sow ed il Bann.\nNon vi sono invece laghi di acqua dolce particolarmente rilevanti, mentre \u00e8 da considerare la presenza di piccoli laghi salati e laghune presenti in due localit\u00e0 - chiamati Lady's Island Lake e Tacumshin Lake.\nIl \"Wexford Cot\" \u00e8 una tipica imbarcazione dal fondo piatto usata per pescare sui fondali fangosi formati dalla bassa marea a Wexford, mentre il \"Float\" \u00e8 una canoa equipaggiata di una parte appuntita con una pistola ed usata tradizionalmente per sparare agli uccelli nei banchi tidali di North Slob.\nCosta ed isole.\nLe Saltee Islands sono situate 5\u00a0km al largo di Kilmore Quay, mentre le pi\u00f9 piccole Keeragh Islands a malapena ad 1,5\u00a0km da Bannow."}
{"id": "110850", "revid": "1305772", "url": "https://it.wikipedia.org/wiki?curid=110850", "title": "Contea di Wicklow", "text": "Il Wicklow (\"Contae Chill Mhant\u00e1in\" in gaelico irlandese) \u00e8 una contea tradizionale e amministrativa della Repubblica d'Irlanda, pi\u00f9 precisamente della provincia del Leinster. Deve il suo nome al capoluogo e ai celebri monti Wicklow, ed \u00e8 conosciuta anche come \"Garden of Ireland\" (\"Giardino d'Irlanda\").\nConfina ad est col Mar d'Irlanda ed il Canale di San Giorgio, a nord con D\u00fan Laoghaire-Rathdown e South Dublin, ad ovest con Carlow e Kildare e sud con Wexford. La contea fa parte di quella che viene considerata \"Greater Dublin Area\".\nTopografia.\nWicklow \u00e8 una delle pi\u00f9 rinomate contee dell'Irlanda per quel che riguarda la bellezza dei paesaggi. Questo aspetto riguarda senz'altro la zona costiera ma ancor di pi\u00f9 il selvaggio entroterra.\nOrografia.\nLa porzione centrale della contea \u00e8 formata da una delle principali catene montuose dell'isola d'Irlanda, i Monti Wicklow. La direzione di questa formazione montagnosa \u00e8 da nord-est a sud-ovest ed i picchi pi\u00f9 alti sono situati al centro del massiccio; in realt\u00e0 sono alture piuttosto lunghe e arrotondate, quasi mai precipitose, che raggiungono le altitudini massime con le cime Kippure (752 m), Mullaghcleevaun (848), Table Mountain (700) e infine Lugnaquilla (925), l'ultima, essendo la pi\u00f9 alta, requisita un tempo dal War Office come campo di manovra. La catena si innalza da nord con una successione di alture intersecate da provondi vallate (\"glens\") e forma i confini con Wexford e Carlow. Le propaggini settentrionali scemano in colline fino alla capitale irlandese Dublino, tanto che oggi sono considerate un'attrazione della zona residenziale meridionale della citt\u00e0.\nLe vallate sono spesso scavate da fiumi e torrenti, che formano pregevoli terrazze naturali, specialmente a Glenmalur e nella parte bassa di Glendalough. \u00c8 nei profondi \"glens\" che si pu\u00f2 provare la particolare sensazione che offrono i monti della contea, col contrasto frequente fra il terreno brullo e arido delle alture e le rigogliose foreste che crescono ai lati delle sponde dei corsi d'acqua.\nProprio l'acqua che sgorga da questi monti \u00e8 utilizzata come uno dei quattro ingredienti per la fabbricazione della celeberrima Guinness, con il malto, il luppolo e il lievito. Contrariamente a quanto molti pensano, l'acqua della Guinness infatti non proviene dal fiume Liffey che scorre per la capitale irlandese.\nTra le vallate pi\u00f9 famosi ci sono senz'altro Glendalough, Dargle, Glencree, Glen of the Downs, Devil's Glen (\"Valle del Diavolo\"), Glenmalure e la bella vallata dell'Avoca.\nIl pittoresco scenario che offrono i Monti Wicklow si incastra in maniera suggestiva ed armoniosa col resto pianeggiante e delicato delle zone vicine.\nCoste e isole.\nLa costa corre latitudinalmente nella parte orientale della contea e si estende, per circa 60\u00a0km, dai centri di Bray e Arkow, che formano la linea costiera di confine con le altre contee. Sebbene non in maniera drammatica come per le controparti occidentali, le coste della contea sono piuttosto impervie e precipitose in mare e anche abbastanza pericolose da approcciare con le imbarcazioni.\nOltre alla Baia di Brittas, comunque piuttosto aperta e quasi a stento considerabile un'insenatura, la costa \u00e8 abbastanza lineare e continua, senza formare mai baie degne di questo nome: il porto naturale di Wicklow Town ha un discreto traffico, ma quello di Arklow, ad esempio, \u00e8 solo per piccole imbarcazioni. A nord di Wicklow Town, invece, c'\u00e8 una enorme spiaggia di svariati km, Leamore Strand.\nI promontori principali sono Capo Wicklow, Ardmore Point, Capo Bray e Capo Mizen, da non confondere col celebre omonimo capo della contea di Cork. Capo Bray \u00e8 molto particolare, in quanto \u00e8 attraversato dalla ferrovia nazionale a pochi metri dal precipizio che lo contraddistingue: le rotaie spesso devono essere aggiustate in corsa o riallineate per il continuo pericolo di caduta di massi o instabilit\u00e0 del terreno.\nNon ci sono isole al largo della contea.\nIdrografia.\nI principali fiumi della contea sono il Liffey, famoso per attraversare anche Dublino, che delinea il confine nord-occidentale; il Vartry, che scorre attraverso il Devil's Glen fino alla foce a nord di Capo Wicklow; l'Avonmore e l'Avonbeg, che si uniscono al \"meeting of the waters\" per formare l'Avoca, che raccoglie anche le acque dell'Aughrim e sfocia ad Arklow; ed infine lo Slaney, nella parte occidentale della contea, che sconfina poi nel Carlow.\nI laghi sono piccoli ma numerosi, situati principalmente nelle valli montane o nelle vallate glaciali. I principali sono: il lago Lough Dan, il Bray, il Tay (chiamato anche Luggelaw) ed i laghi di Glendalough inferiore e superiore. Questi specchi d'acqua sono molto apprezzati per la pesca della trota.\nGeologia.\nWicklow, geologicamente parlando, \u00e8 principalmente un'estensione della contea di Wexford, con confine la catena del Leinster ad ovest e le piccole alture del periodo Siluriano verso il mare. La zona montagnosa principale \u00e8 formata da granito spesso ricoperto da vari muschi, con una zona marginale di Mica-Scistosa, prodotta dal contatto degli strati Siluriani, che si estende da Shillelagh fino al mare a nord di Bray, con il picco di Lugnaquilla a raggiungere l'altitudine pi\u00f9 elevata. La parte di montagna pi\u00f9 delicata e arrotondata d\u00e0 spazio invece a paesaggi pi\u00f9 differenziati, dove i corsi d'acqua s'insinuano profondamente nelle regioni siluriane, al punto che da tempo l'acqua corrente di Dublino viene raccolta dalla regione e incanalata in un lago artificiale ai piedi della prima altura vicino Roundwood. Da Wicklow Town fino a Bray, sono presenti strati di quarzite rossa, verdastra e bruna, probabilmente del Cambriano, che forma un territorio collinare dominato dal Monte Carrick, dal Great Sugarloaf (\"Gran pan di zucchero\") e da Capo Bray. Nel suolo siluriano del sud si trovano anche rocce intrusive, rocce vulcaniche e diorite.\nAl confine con l'oro \u00e8 stato estratto anche una considerevole quantit\u00e0 di oro, il piombo \u00e8 invece presente ad ovest di Laragh, mentre le miniere della valle dell'Avoca contengono bronzo, piombo e pirite.\nStoria.\nIl Wicklow \u00e8 talvolta soprannominato \"the last county\" (\"l'ultima contea\") in quanto fu l'ultima delle contee tradizionali ad essere stata fondata - nel 1605 da un territorio che faceva prima parte della contea di Dublino. Wicklow \u00e8 anche curiosamente l'ultima contea in ordine alfabetico.\nAppena creata, si trov\u00f2 subito invischiata nella Rivoluzione inglese, parteggiando per la causa monarchica, ma appena Oliver Cromwell vi mise piede si pieg\u00f2 immediatamente senza metter mano alle armi. Durante la ribellione del 1798, alcuni degli insurrezionalisti si rifugiarono tra i monti della contea, con conseguenti scontri fra le truppe britanniche e una loro truppa comandata da Joseph Holt (1756-1826) vicino Aughrim e in seguito ad Arklow.\nUna \"Military Road\" (\"Strada Militare\") fu costruita attraverso il territorio della contea per rendere disponibile alle truppe britanniche un veloce accesso ai focolai dei ribelli irlandesi rimasti nei monti Wicklow nel XIX secolo. La centrale idroelettrica di Turlough Hill, invece, sempre situata sui monti, fu costruita tra gli anni sessanta e settanta: \u00e8 l'unica in Irlanda e, al momento della sua inaugurazione, era una grande opera di alta ingegneria.\nCultura.\nNel Wicklow l'aspetto culturale determinante sono i resti archeologici ed architettonici.\nDi carattere preistorico, sono da evidenziare i \"cromlech\" vicino Enniskerry, sulla cima del Lugnaquilla e l'ultimo, circondato anche da un cerchio dei druidi, a Donaghmore.\nI resti religiosi e monastici sono numerosi ed interessanti, soprattutto a Rathdrum, Baltinglass e Wicklow, ma passano in secondo piano paragonati all'antico monastero di Glendalough, situato nell'entroterra della contea e conosciuto anche come \"le sette chiese\" (\"seven churches\"), con una torre circolare perfettamente conservata, \u00e8 senz'altro l'edificio monastico storico pi\u00f9 importante in Irlanda insieme a Clonmacnoise. Tradizionalmente si dice sia stato fondato da San Kevin, che visse come eremita nella valle dove mor\u00ec il 3 giugno 618.\nDelle roccaforti medievali, associate alle prime guerre, assumono particolare interesse il Black Castle, vicino Wicklow, originariamente fondato dai conquistatori Normanni, ma preso dalle trib\u00f9 irlandesi nel 1301, e successivamente ricostruito da William Fitzwilliam; il rudere di Castle Kevin, l'antico maniero degli O'Tooles, costruito la prima volta nel XII secolo; e le rovine del vecchio castello degli Ormond ad Arklow, eretto da Theobald FitzWalter (morto nel 1285) e scena di frequenti conflitti durante l'invasione di Oliver Cromwell, che lo rase quasi completamente al suolo nel 1649 lasciando in piedi quel poco che rimane tutt'oggi.\nL'elegante villa di Powerscourt occupa il sito di un vecchio forte eretto da De la Poer, uno dei guerrieri che sbarc\u00f2 con Strongbow nel regno di Enrico VIII. \u00c8 stata dimora degli O'Tooles e degli O'Brynes.\nEconomia, trasporti e infrastrutture.\nL'agricoltura \u00e8 un settore economico molto importante nel Wicklow, e riguarda cereali nelle zone pianeggianti e allevamento ovino sulle zone montagnose e collinari. L'economia agricola ha introdotto nel territorio due importanti compagnie per l'essiccazione del grano e la produzione di carne.\nIl turismo \u00e8 una delle industrie principali, favorito dalla bellezza delle coste e dalla natura selvaggia delle montagne, oltre che dai luoghi storici e culturali e la vicinanza con Dublino.\nL'industria manifatturiera \u00e8 la seconda industria per produzione, con un nutrito contingente di imprese d'oltremare, come le statunitensi Dell Direct e Schering-Plough a Bray, che produce medicinali.\nData la vicinanza (circa 20\u00a0km) di Dublino dal confine col Wicklow, la contea \u00e8 servita abbastanza bene per quel che riguarda i trasporti. Via terra ci sono ben due strade nazionali principali che collegano la capitale irlandese, mentre le zone montagnose sono percorse da strade rurali che collegano la costa all'entroterra.\nVia bus, la \"Bus \u00c9ireann\" offre un servizio lungo la contea collegando Wicklow a Dublino, Waterford e Rosslare; via ferro, la \"Irish Rail\" percorre la zone costiera, spesso a picco sul mare come a Capo Bray, sia con la DART di Dublino sia con i treni nazionali.\nL'aeroporto pi\u00f9 vicino \u00e8 quello principale irlandese, il Dublin Airport, impianto che offre ovviamente anche voli internazionali.\nD\u00fan Laoghaire \u00e8 il porto per traghetti pi\u00f9 vicino, ma anche il pi\u00f9 grande d'Irlanda, a Rosslare nel Wexford, \u00e8 a malapena a 90\u00a0km.\nPolitica.\nLa contea \u00e8 amministrata dal \"Wicklow County Council\", con 23 consiglieri eletti a suffragio universale ogni 5 anni in cinque distretti elettorali:"}
{"id": "110853", "revid": "1543377", "url": "https://it.wikipedia.org/wiki?curid=110853", "title": "Contea di Monaghan", "text": "Il Monaghan (\"Contae Mhuineach\u00e1in\" in gaelico) \u00e8 una contea della Repubblica d'Irlanda, nella provincia dell'Ulster. \u00c8 una delle tre contee della provincia che non fanno parte del Regno Unito.\nA Monaghan si trova la sede della Combilift, casa produttrice dei carrelli elevatori multidirezionali, il cui modello di punta \u00e8 il CB.\nTopografia.\nMonaghan \u00e8 la quintultima contea della Repubblica d'Irlanda in termini di dimensioni complessive e la quartultima per popolazione. \u00c8 all'ultimo posto nella provincia dell'Ulster sia in termini di dimensioni che popolazione.\nIl territorio del Monaghan \u00e8 molto similare a quello della contee limitrofe, caratterizzato da bassi rilievi tondeggianti e scenari quasi esclusivamente collinari.\nI principali rilievi solo il monte Mullyash, lo Slieve Beagh (che segna il confine con Tyrone e Fermanagh) e Coolberrin Hill (214\u00a0m). Sebbene meno rispetto alla vicina contea di Cavan, anche il Monaghan annovera un elevato numero di specchi d'acqua, come il Lough Egish, Lough Fea, Muckno Lough, Lough Avaghon, Inner Lough (nella Dartrey Forest), Drumlona Lough, White Lough ed Emy Lough. Il fiume pi\u00f9 noto \u00e8 il Fane, che segna il confine col Louth, il Glyde (che segna i confini con Louth e Meath), il Blackwater (che segna il confine con Tyrone) ed infine il Dromore (che segna il confine con Cavan, collegando Cootehill a Ballybay).\nNel Monaghan ci sono parecchie foreste, tra le quali la Rossmore Forest, la Dartrey Forest ed il D\u00fan na R\u00ed Forest Park. Amministrate e tutelate dalla Coillte sin dal 1988, sono composte maggiormente da conifere. A causa dello sfruttamento storico intensivo del terreno per fini agricoli e di successivi frequenti tentativi di ripopolare l'assetto vegetale preesistente, soltanto alcune piccole aree delle foreste annoverano porzioni effettivamente native della vegetazione.\nIl Finn Bridge \u00e8 un punto di sconfinamento posto sul fiume Finn tra Monaghan e Fermanagh. \u00c8 situato vicino Scotshouse.\nSempre in tema di confine con l'Irlanda del Nord, \u00e8 da annoverare l'area di Drumsloe. Questi pochi chilometri quadrati di contea sono totalmente circondati dall'Irlanda del Nord e collegati al Monaghan (e al resto della nazione) da un fazzoletto di terra lungo nemmeno 200 metri. Per giungere alla localit\u00e0 e alle aree circostanti \u00e8 necessario sconfinare e tornare nel giro di poco tragitto nella Repubblica. Percorrendo la N54 in direzione di Monaghan Town (sud-nord), che passa proprio attraverso queste aree, si noter\u00e0 il cambiamento continuo di denominazione tra N54 e A3 per ben cinque volte prima che torni definitivamente nella propria nazione.\nLuoghi principali.\nCentri pi\u00f9 popolati.\n1. Monaghan = 7.452 \n2. Carrickmacross = 4.925 \n3. Castleblayney = 3.634 \n4. Clones = 1.761 \n5. Ballybay = 1.461"}
{"id": "110854", "revid": "1305772", "url": "https://it.wikipedia.org/wiki?curid=110854", "title": "Contea di Cavan", "text": "Cavan (in gaelico irlandese: \"An Cabh\u00e1n\"; esteso \"Contae an Chabh\u00e1in\") \u00e8 una delle contee della Repubblica d'Irlanda, si trova nella provincia storica dell'Ulster.\n\u00c8 una delle tre contee della provincia che non fanno parte del Regno Unito, insieme al Monaghan e al Donegal. La sua popolazione \u00e8 di circa 73.000 persone (censimento 2011).\nGeografia fisica.\nLa contea di Cavan si estende per 1.931\u00a0km\u00b2 su un territorio quasi completamente pianeggiante con l'eccezione di qualche piccola zona collinare. Essa confina con le contee di Monaghan, Leitrim, Longford, Meath e Westmeath nella Repubblica, e con la contea di Fermanagh nell'Irlanda del Nord.\nLa contea \u00e8 caratterizzata da un elevato numero di \"drumlin\" all'interno, spesso separati da specchi d'acqua. L'area nord-occidentale della contea \u00e8 poco popolata e pi\u00f9 montagnosa. I monti Breifne raggiungono il punto pi\u00f9 elevato, il Cuilcagh alto 665 metri.\nIl Cavan \u00e8 molto importante a livello idrologico in quanto contiene le sorgenti di molti dei fiumi pi\u00f9 importanti d'Irlanda. Il cosiddetto Shannon Pot, ovvero la sorgente dello Shannon, fiume pi\u00f9 lungo della nazione, \u00e8 situato sulle pendici del Culicagh. L'Erne, altro fiume importante irlandese, nasce come emissario del Beaghy Lough, 3\u00a0km a sud di Stradone nel Cavan e scorre per 120\u00a0km formando il vasto Lough Erne. Tra gli altri fiumi importanti vanno annoverati il Blackwater emissario del Lough Ramor affluente del Boyne a Navan; il Dee che sgorga nei pressi di Bailieborough, l'Annalee che scorre dal Lough Sillan fino a confluire nell'Erne, il Cladagh la cui sorgente \u00e8 situata sul Cuilcagh e che si dirige subito in Fermanagh. Il Glyde e l'Owenroe anche nascono nel Cavan.\nIl Cavan \u00e8 conosciuto come 'The Lakeland County' (\"La Contea Lacustre\") e si dice contenga nel suo territorio 365 laghi. Con 18,8\u00a0km\u00b2 di estensione, il Lough Sheelin \u00e8 il lago pi\u00f9 vasto della contea ed \u00e8 situato nelle aree meridionali della stessa, formando il confine fra tre contee, Cavan appunto, Meath e Westmeath. Un vasto complesso di laghi situati nelle zone occidentali e settentrionali della contea costituiscono delle \"Specially Protected Areas\" (SPA): il Lough Oughter \u00e8 l'esempio pi\u00f9 palese. Altri laghi inclusi in riserve naturali come il Lough Gowna e il Lough Ramor sono situati nelle aree meridionali e orientali della contea. Il Cavan ha un paesaggio in prevalenza pianeggiante (drumlin) e possiede meno di 7.000 acri di terreno boschivo, soltanto il 3,6% dell'area totale. Le principali foreste sono la Bellamont Forest vicino Cootehill, il Killykeen Forest Park sul Lough Oughter (gestito dalla Coillte), il D\u00fan na R\u00ed Forest Park e la Burren Forest.\nStoria.\nIn tempi medievali l'area del Cavan faceva totalmente parte del piccolo regno di Br\u00e9ifne orientale, chiamato anche Brefney O'Reilly per il clan dominante. Questo piccolo regno altro non era che la divisione avvenuta nell'XI secolo del pi\u00f9 antico e vasto regno di Br\u00e9ifne. Per questa ragione la contea \u00e8 chiamata anche colloquialmente, soprattutto in ambito sportivo, \"Breffni County\". Il regno pot\u00e9 sfruttare il territorio circostante come difesa naturale, dato che l'alto numero di drumlin e laghi non rendeva agevole la penetrazione nemica, cos\u00ec come il terreno fangoso e poco drenato era un notevole ostacolo per le invasioni.\nStoricamente il Cavan faceva parte della provincia occidentale del Connacht, ma fu trasferito nell'Ulster nel 1584 quando il Br\u00e9ifne fu reso l'attuale contea. Nel sud l'area del Lough Sheelin era parte del Leinster fino al XIV secolo.\nZone del Cavan furono soggette all'influenza normanna dal XII secolo e i resti di molte fortificazioni 'motte' e 'bailie' sono ancora visibili, in particolare nelle aree orientali della contea, cos\u00ec come manieri considerevoli come Castlerahan e il castello di Clogh Oughter. La presenza di vari ordini monastici ha lasciato resti di abbazie come Drumlane e Trinity Island.\nLa \"Plantation of Ulster\", avvenuta a partire dal 1610, comport\u00f2 la fondazione di nuovi insediamenti che portarono poi a originare molti attuali villaggi, per esempio Bailieborough, Cootehill, Killeshandra e Virginia. Le cittadine preesistenti, fra tutte Cavan e Belturbet divennero invece importanti centri commerciali. I tentativi di guerre e rivolte avvenuti a met\u00e0 del XVII secolo per soppiantare la Plantation fallirono e comportarono solo ulteriori insediamenti di coloni inglesi e scozzesi nella contea, che avviarono una produzione industriale di lino piuttosto fiorente.\nAlcune aree del Cavan furono colpite duramente dalla Grande Carestia tra il 1845-49. L'inverno del 1847 \u00e8 ricordato in maniera particolare per l'alto livello di decessi causati da malattie come tifo e colera. Molti episodi di sfratti e sfollamenti si verificarono durante il XIX secolo, con il caso di spicco del signore di Mountnugent che decise di scacciare pi\u00f9 di 200 persone. La famosa ballata \"By Lough Sheelin Side\" \u00e8 basata su questo evento come testimoniato dal prete Cattolico del tempo.\nEdward Saunderson, fondatore dell'Ulster Unionist Council, nacque nel Cavan. Comunque, quando l'Irish Unionist Party si riun\u00ec il 9 giugno 1916, i delegati del Cavan seppero che essi non sarebbero stati inclusi in qualsiasi \"esclusione temporanea dell'Ulster\" dalla Home Rule; accettarono ma con grande riluttanza.\nGeografia antropica.\nSuddivisioni amministrative.\nCittadine.\nLa county town \u00e8 Cavan."}
{"id": "110855", "revid": "2225", "url": "https://it.wikipedia.org/wiki?curid=110855", "title": "Gigi Buffon", "text": ""}
{"id": "110856", "revid": "6265", "url": "https://it.wikipedia.org/wiki?curid=110856", "title": "Sergio Andrea Garavini", "text": ""}
{"id": "110857", "revid": "729019", "url": "https://it.wikipedia.org/wiki?curid=110857", "title": "Walter Schellenberg", "text": "Biografia.\nInizi.\nWalther Schellenberg nacque a Saarbr\u00fccken, in Germania, nel 1910. Durante l'occupazione francese della Saarland al termine della Prima guerra mondiale, la sua famiglia si trasfer\u00ec in Lussemburgo a causa della crisi economica in cui versava la Repubblica di Weimar.\nSchellenberg frequent\u00f2 dapprima l'Universit\u00e0 di Marburgo, e poi l'Universit\u00e0 di Bonn, dove nel 1929 abbandon\u00f2 gli studi di medicina per intraprendere gli studi forensi.\nCarriera nelle SS.\nAl termine dei suoi studi entr\u00f2 nelle SS nel maggio 1933 venendo impegnato in operazioni di controspionaggio. Dopo aver conosciuto Reinhard Heydrich entr\u00f2 a fare parte del Reichssicherheitshauptamt raggiungendo in poco tempo posizioni di spicco finendo per ottenere il comando dell'Amt VI.\nNel novembre 1939 Schellenberg gioc\u00f2 un ruolo chiave nell'Incidente di Venlo, che si concluse con la cattura di due agenti dello spionaggio inglese, il maggiore Best ed il capitano Stefens. Nel 1940 si occup\u00f2 della stesura di un elenco di 2.300 personalit\u00e0 britanniche che dovevano essere arrestate non appena la Germania avesse occupato la Gran Bretagna; fu inoltre impegnato in moltissime altre attivit\u00e0 di spionaggio, tra cui grande successo ebbe l'attivit\u00e0 del Salone Kitty.\nSempre nel 1940 venne inviato in Portogallo con l'obiettivo di catturare il Duca e la Duchessa di Windsor e di persuaderli a lavorare per la Germania; tuttavia la missione fall\u00ec e lo stesso Schellenberg sfugg\u00ec per un soffio alla cattura da parte degli agenti inglesi.\n\u00c8 considerato uno dei possibili autori del Informationsheft G.B., un libro di informazioni sulla Gran Bretagna da utilizzarsi dopo la prevista invasione.\nNominato \"SS-Brigadef\u00fchrer\" Schellenberg raggiunse sempre pi\u00f9 i vertici del centro di potere delle SS, non disdegnando il suo lavoro nei servizi segreti, dando la caccia a una delle principali spie sovietiche durante la guerra.\nNegli ultimi mesi del conflitto Schellenberg cerc\u00f2 di persuadere Himmler di raggiungere una pace separata con gli Alleati occidentali sfruttando la mediazione del conte Folke Bernadotte, che egli stesso incontr\u00f2 personalmente a Stoccolma nell'aprile del 1945. Venne catturato in Danimarca, nel giugno 1945, mentre stava lavorando al tentativo di concludere una pace separata con gli americani.\nDal processo ai suoi ultimi giorni.\nAl Processo di Norimberga, Schellenberg testimoni\u00f2 contro gli altri imputati nazisti e nel 1949 il tribunale lo condann\u00f2 a sei anni di carcere; durante tale esperienza scrisse le sue memorie, \"Il labirinto\". Rilasciato nel 1951 a causa delle sue precarie condizioni di salute, si trasfer\u00ec dapprima in Svizzera e poi a Verbania Pallanza in Italia.\nSchellenberg disse di se stesso di considerarsi una delle pi\u00f9 grandi spie della guerra, tralasciando il fatto che la gran parte delle spie tedesche in Inghilterra erano state arrestate o uccise dalle forze di sicurezza inglesi.\nWalther Schellenberg mor\u00ec di cancro a Torino, nel 1952."}
{"id": "110858", "revid": "419590", "url": "https://it.wikipedia.org/wiki?curid=110858", "title": "Trilussa", "text": "Biografia.\nInfanzia e istruzione (1871-1886).\nCarlo Alberto Camillo Salustri nasce a Roma il 26 ottobre 1871 da Vincenzo, cameriere originario di Albano Laziale, e Carlotta Poldi, sarta bolognese. Secondogenito dei Salustri, venne battezzato il 31 ottobre nella chiesa di San Giacomo in Augusta, con l'aggiunta di un quarto nome, Mariano. Un anno dopo, nel 1872, la sorella Elisabetta mor\u00ec all'et\u00e0 di tre anni a causa di una difterite. L'infanzia travagliata del giovane Carlo venne colpita nuovamente due anni dopo, il 1\u00ba aprile 1874, a causa della morte del padre Vincenzo. Carlotta Poldi, dopo la morte del marito, decise di trasferirsi con il piccolo Carlo in via Ripetta, dove rimase per soli undici mesi, per poi trasferirsi nuovamente, nel palazzo in piazza di Pietra del marchese Ermenegildo Del Cinque, padrino di Carlo. Probabilmente \u00e8 alla figura del marchese Del Cinque che Trilussa dovr\u00e0 la conoscenza di Filippo Chiappini, poeta romanesco seguace del Belli; infatti Chiappini, nel sonetto A\"r marchese Riminigirdo Der Cinque\", indirizzato al padrino di Carlo Alberto, sembra riferirsi a Carlotta Poldi e a suo figlio quando, nella terzina conclusiva, scrive:\nNel 1877 Carlotta iscrisse suo figlio alle scuole municipali San Nicola, dove Carlo frequent\u00f2 la prima e la seconda elementare. In seguito, nell'ottobre 1880, sostenne l'esame per essere ammesso al Collegio Poli dei Fratelli delle scuole cristiane, ma avendo sbagliato una semplice sottrazione, fu costretto a ripetere il secondo anno. A causa della sua negligenza e dello scarso impegno dovette ripetere anche la terza classe per poi, nel 1886, abbandonare definitivamente gli studi formali, nonostante le pressioni della madre, dello zio Marco Salustri e del professor Chiappini, che insistettero affinch\u00e9 Carlo continuasse a studiare.\nA corredo di un articolo del Corriere della Sera del 7 Novembre 2020, nelle pagine sportive, appare la foto di Trilussa vicino ad un'altra foto di un giovane atleta immortalato con la maglia della S.S. Lazio. La due persone sono pressoch\u00e9 identiche: la foto infatti fu scattata dentro la Casina dell'Uccelliera di Villa Borghese tra il 1906 e il 1913, luogo della vecchia sede ufficiale della Polisportiva S.S. Lazio. Trilussa infatti, noto massone, conosceva tutti i dirigenti della Lazio ed era amico con Giggi Zanazzo e Nino Ilari noti poeti e commediografi che frequentavano assiduamente la societ\u00e0 biancoceleste. Sandro Ciotti, noto calciatore delle giovanili della Lazio, tifoso della medesima e futuro radiocronista sportivo nato a Roma, aveva avuto come padrino di battesimo proprio Trilussa.\nEsordi e le \"Stelle de Roma\" (1887-1890).\nNel 1887, all'et\u00e0 di sedici anni, present\u00f2 a Giggi Zanazzo, poeta dialettale direttore del \"Rugantino\", un suo componimento chiedendone la pubblicazione. Il sonetto di ispirazione belliana, intitolato \"L'invenzione della stampa\", partendo dall'invenzione di Johann Gutenberg sfociava, nelle terzine finali, in una critica alla stampa contemporanea:\nZanazzo accett\u00f2 di pubblicare il sonetto, che apparve nell'edizione del 30 ottobre 1887 firmato in calce con lo pseudonimo \"Trilussa\". Da questa prima pubblicazione inizi\u00f2 un'assidua collaborazione con il periodico romano, grazie anche al sostegno e all'incitamento di Edoardo Perino, editore del \"Rugantino\", che porter\u00e0 il giovane Trilussa a pubblicare, tra il 1887 e il 1889, cinquanta poesie e quarantuno prose.\nTra le tante poesie stampate tra le pagine del \"Rugantino\", riscossero un successo clamoroso le \"Stelle de Roma\", una serie di circa trenta madrigali che omaggiavano alcune delle pi\u00f9 belle fanciulle di Roma. A partire dalla prima \"stella\", pubblicata il 3 giugno, le poesie dedicate alle donzelle romane acquistarono progressivamente popolarit\u00e0 tale da coinvolgere l'intera redazione del \"Rugantino\". Pi\u00f9 autori, celati dietro a pseudonimi, si cimenteranno nella stesura di poesie intitolate a \"stelle\" sulla falsariga di quelle trilussiane. La popolarit\u00e0 che ottennero le sue composizioni spinse Trilussa a selezionarne venti e, dopo aver effettuato un lavoro di revisione durante il quale apport\u00f2 sostanziali modifiche alle poesie scelte, le pubblic\u00f2 in quella che sar\u00e0 la sua prima raccolta di poesie, \"Stelle de Roma. Versi romaneschi\", pubblicata nel 1889 da Cerroni e Solaro. Tuttavia l'improvvisa popolarit\u00e0 port\u00f2 con s\u00e9 le critiche dei belliani, che lo attaccarono per i temi trattati e lo accusarono di utilizzare un romanesco amalgamato all'italiano. Tra questi ci fu lo stesso Filippo Chiappini, che con lo pseudonimo di \"Mastro Naticchia\" canzon\u00f2 il suo pupillo per mezzo di due poesie pubblicate sul \"Rugantino\".\nDopo la pubblicazione della sua prima opera, le collaborazioni con il \"Rugantino\" diminuirono di frequenza; tuttavia Trilussa rimase fortemente legato all'editore Perino, con cui pubblic\u00f2, nel 1890, l'almanacco \"Er Mago de Bborgo. Lunario pe' 'r 1890\", una ripresa dell'omonimo almanacco ideato nel 1859 dal poeta romanesco Adone Finardi, realizzato in collaborazione con Francesco Sabatini, in arte \"Padron Checco\", e il disegnatore Adriano Minardi, in arte \"Silhouette\". Trilussa scrive per l'almanacco un sonetto per ogni mese dell'anno, con in aggiunta un componimento di chiusura e alcune prose in romanesco.\nIl \"Don Chisciotte\" e le favole rimodernate (1891-1900).\nL'esperienza del lunario venne ripetuta anche l'anno successivo con \"Er Mago de Bborgo. Lunario pe' 'r 1891\": questa volta i testi sono tutti di Trilussa, senza la collaborazione di Francesco Sabatini, ma accompagnati nuovamente dai disegni di Silhouette. Nel frattempo il poeta romano collabor\u00f2 con vari periodici, pubblicando poesie e prose su \"Il Ficcanaso. Almanacco popolare con caricature per l'anno 1890\", \"Il Cicerone\" e \"La Frusta\". Ma la collaborazione pi\u00f9 importante per Trilussa giunse nel 1891, quando inizi\u00f2 a scrivere per il \"Don Chisciotte della Mancia\", un quotidiano di diffusione nazionale, alternando articoli satirici che prendevano di mira la politica di Crispi e cronache cittadine. La produzione sul giornale si infitt\u00ec nel 1893, quando il quotidiano cambi\u00f2 denominazione diventando \"Il Don Chisciotte di Roma\", e Trilussa, a ventidue anni, entr\u00f2 a far parte del comitato redazionale del giornale. \nFu in questo periodo che Trilussa prepar\u00f2 la pubblicazione del suo secondo volume di poesie, \"Quaranta sonetti romaneschi\", una raccolta che a dispetto del nome contiene quarantuno sonetti, selezionati prevalentemente dalle recenti pubblicazioni su \"Il Don Chisciotte di Roma\" e in parte dalle poesie pi\u00f9 datate pubblicate sul \"Rugantino\"; la raccolta, pubblicata nel 1894, segn\u00f2 l'inizio della collaborazione tra Trilussa e l'editore romano Voghera, rapporto che si prolungher\u00e0 per i successivi venticinque anni.\n\u00c8 sul giornale di Luigi Arnaldo Vassallo che nasce, tra il 1885 e il 1899, il Trilussa favolista: sono dodici le favole del poeta che comparvero sul \"Don Chisciotte\"; la prima tra queste fu \"La Cecala e la Formica\", pubblicata il 29 novembre 1895, che oltre ad essere la prima favola scritta e da Trilussa, \u00e8 anche la prima delle cosiddette \"favole rimodernate\", che Diego De Miranda, il redattore della rubrica \"Tra piume e strascichi\", in cui la favola fu pubblicata, annunci\u00f2 cos\u00ec:\nQuando De Miranda afferma che il poeta romano non pubblica pi\u00f9 sonetti \"perch\u00e9 li studia\", probabilmente si riferisce alla raccolta che Trilussa sta preparando, e di cui lui \u00e8 a conoscenza, che vedr\u00e0 la luce solamente nel 1898, stampata presso la Tipografia Folchetto col titolo \"Altri sonetti. Preceduti da una lettera di Isacco di David Spizzichino, strozzino\". Il curioso titolo dell'opera ha origine da un episodio che i biografi considerano reale: Trilussa, in difficolt\u00e0 economiche, chiese un prestito a Isacco di David Spizzichino, un usuraio, garantendogli di restituirli dopo la pubblicazione del suo successivo libro. Ma il libro tard\u00f2 ad essere pubblicato, e Isacco mand\u00f2 una lettera perentoria al poeta; Trilussa decise di riportare la vicenda con l'allegria e l'ironia che lo contraddistinsero sempre: inser\u00ec nella raccolta una dedica al suo usuraio e la lettera intimidatoria a mo' di prefazione dell'opera.\nNel frattempo il poeta romano inizi\u00f2 a diventare dicitore dei suoi versi, che declamava in pubblico nei circoli culturali, nei teatri, nei salotti aristocratici e nei caff\u00e8 concerto, luogo prediletto da Trilussa, simbolo della Belle \u00c9poque. Senza conoscere il tedesco, nel 1898 Trilussa si avventur\u00f2 nella sua prima esperienza estera, a Berlino, accompagnato dal trasformista Leopoldo Fregoli.\nTrilussa dicitore (1901-1914).\nSulla scia del successo inizi\u00f2 a frequentare i \"salotti\" nel ruolo di \"poeta-commentatore\" del fatto del giorno. Durante il Ventennio evit\u00f2 di prendere la tessera del Partito fascista, ma prefer\u00ec definirsi un non fascista piuttosto che un antifascista. Pur facendo satira politica, i suoi rapporti con il regime furono sempre sereni e improntati a reciproco rispetto. Nel 1922 la Arnoldo Mondadori Editore inizi\u00f2 la pubblicazione di tutte le raccolte. Sempre nel 1922 lo scrittore entra in Arcadia con lo pseudonimo di Tibrindo Plateo, che fu anche quello del Belli.\nFu padrino di battesimo del giornalista e radiocronista sportivo Sandro Ciotti. Il Presidente della Repubblica Luigi Einaudi nomin\u00f2 Trilussa senatore a vita il 1\u00ba dicembre 1950, venti giorni prima che morisse (si legge in uno dei primi numeri di \"Epoca\" dedicato, nel 1950, alla notizia del suo decesso, che il poeta, gi\u00e0 da tempo malato, e presago della fine imminente, con immutata ironia, avesse commentato: \"M'hanno nominato senatore a morte\"; resta il fatto che Trilussa, bench\u00e9 settantanovenne al momento del trapasso, si ostinava con civetteria d'altri tempi a dichiarare di averne 73).\nLe sue ultime parole, pronunciate quasi farfugliando alla fedelissima domestica Rosa Tomei, pare siano state: \"M\u00f2 me ne vado\". La fantesca, invece, rifer\u00ec al giornalista di \"Epoca\" che la intervist\u00f2: \"Gli stavo preparando una sciarpa nuova, ora non gli servir\u00e0 pi\u00f9\". Mor\u00ec il 21 dicembre; lo stesso giorno di Giuseppe Gioachino Belli, altro poeta romanesco, e di Giovanni Boccaccio. Era alto quasi due metri, come testimoniano le foto a corredo della notizia della sua morte, pubblicate dal settimanale mondadoriano \"Epoca\" nel 1950.\nFu membro della Massoneria.\n\u00c8 sepolto nello storico Cimitero del Verano in Roma, dietro il muro del Pincetto sulla rampa carrozzabile, nella seconda curva. Sulla sua tomba in marmo \u00e8 scolpito un libro, sul quale \u00e8 incisa la poesia \"Felicit\u00e0\". La raccolta di \"Tutte le poesie\" usc\u00ec postuma, nel 1951, a cura di Pietro Pancrazi, e con disegni dell'autore.\nStile e tematiche.\nLa satira politico-sociale.\nCon un linguaggio arguto, appena increspato dal dialetto borghese, Trilussa ha commentato circa cinquant'anni di cronaca romana e italiana, dall'et\u00e0 giolittiana agli anni del fascismo e a quelli del dopoguerra. La corruzione dei politici, il fanatismo dei gerarchi, gli intrallazzi dei potenti sono alcuni dei suoi bersagli preferiti. In alcune sue poesie, come \"Er venditore de pianeti\", Trilussa manifest\u00f2 anche un certo patriottismo di marca risorgimentale.\nMa la satira politica e sociale, condotta d'altronde con un certo scetticismo qualunquistico, non \u00e8 l'unico motivo ispiratore della poesia trilussiana: frequenti sono i momenti di crepuscolare malinconia, la riflessione sconsolata, qua e l\u00e0 corretta dai guizzi dell'ironia, sugli amori che appassiscono, sulla solitudine che rende amara e vuota la vecchiaia (i modelli sono, in questo caso, Lorenzo Stecchetti e Guido Gozzano).\nLa chiave di accesso e di lettura della satira del Trilussa si trov\u00f2 nelle favole. Come gli altri favolisti, anche lui insegn\u00f2 o sugger\u00ec, ma la sua morale non fu mai generica e vaga, bens\u00ec legata ai commenti, quasi in tempo reale, dei fatti della vita. Non si accontent\u00f2 della felice trovata finale, persegu\u00ec il gusto del divertimento per s\u00e9 stesso gi\u00e0 durante la stesura del testo e, ovviamente, quello del lettore a cui il prodotto veniva indirizzato.\nIl poeta in romanesco.\nTrilussa fu il terzo grande poeta dialettale romano comparso sulla scena dall'Ottocento in poi: se Belli con il suo realismo espressivo prese a piene mani la lingua degli strati pi\u00f9 popolari per farla confluire in brevi icastici sonetti, invece Pascarella propose la lingua del popolano dell'Italia Unita, che aspira alla cultura e al ceto borghese, inserita in un respiro narrativo pi\u00f9 ampio. Infine Trilussa ide\u00f2 un linguaggio ancora pi\u00f9 prossimo all'italiano, nel tentativo di portare il vernacolo del Belli verso l'alto. Trilussa alla Roma popolana sostitu\u00ec quella borghese, alla satira storica l'umorismo della cronaca quotidiana.\nIn particolare Trilussa ha la capacit\u00e0 di evidenziare meschinit\u00e0 e debolezze tipiche delle persone attraverso metafore efficaci e graffianti, spesso basate su episodi che hanno come protagonisti animali domestici. \u00c8 questo il caso del noto sonetto \"Er cane moralista\" in cui all'iniziale comportamento censorio e critico verso comportamenti riprovevoli, segue un finale in cui l'accomodamento e il reciproco interesse richiamano situazioni non rare nei comportamenti umani. \nOpere.\nTra il 1887 e il 1950 Trilussa ha pubblicato le sue poesie inizialmente sui giornali per poi raccoglierle in un secondo momento in volumi. Questo gli permetteva di cogliere immediatamente i giudizi dei lettori, oltre a mostrargli la resa artistica dei suoi componimenti ad una prima stesura. Solo successivamente avveniva un lavoro di selezione e di perfezionamento delle sue poesie, scartando quelle meno attuali, adoperando interventi stilistici, metrici e linguistici. Questa seconda fase rendeva le raccolte del poeta romano non una semplice collezione e riproposizione di poesie disseminate sulle pagine dei quotidiani, ma veri e propri libri di poesie, perfezionati e, all'occorrenza, rinnovati in relazione al contesto sociale.\nCitazioni e influenze.\nMolte delle composizioni di Trilussa sono state a pi\u00f9 riprese utilizzate da altri artisti come testi per le proprie canzoni, talvolta reinterpretandole. Alcuni esempi:\nUna citazione della satira sui \"polli\" si ritrova nella canzone \"Penelope\" di Jovanotti, nel verso \"Se io mangio due polli e tu nessuno, statisticamente noi ne abbiamo mangiato uno per uno\".\nEsempi di utilizzo dei suoi versi si trovano anche nella musica \"c\u00f3lta\". Alfredo Casella, ad esempio, music\u00f2 alcune favole romanesche (\"Er coccodrillo\", \"La carit\u00e0\", \"Er gatto e er cane\", \" der presidente\").\nLa poesia \"La fede\" \u00e8 stata ripresa e riutilizzata da papa Giovanni Paolo I per sviluppare una delle lettere contenute nel libro \"Illustrissimi\". Luciani, come nella poesia, si interroga sulla fede: su che cosa essa sia e sul perch\u00e9 alcuni la sentano ardentemente, mentre altri non l'abbiano affatto. Luciani aggiunge poi alcuni riferimenti a Manzoni. Papa Giovanni Paolo I (Albino Luciani) ha recitato una sua poesia, \"La Fede\", in un'udienza del mercoled\u00ec durante il suo breve pontificato nel 1978.\nLa miniserie televisiva.\nRai 1 ha presentato nelle serate dell'11 e 12 marzo 2013 la miniserie in due puntate, con protagonista Michele Placido, \"Trilussa - Storia d'amore e di poesia\","}
{"id": "110860", "revid": "108010968", "url": "https://it.wikipedia.org/wiki?curid=110860", "title": "Salone Kitty", "text": "Il Salone Kitty era una casa di tolleranza di lusso di Berlino, che godeva di molta popolarit\u00e0 tra l'elite nazista e tra i ricchi tedeschi. Era ubicato presso la pensione di Kitty Schmidt in Giesebrechtstrasse 11, una via laterale del Kurf\u00fcrstendamm a Charlottenburg.\nStoria.\nIl salone era collegato a spie sonore e le prostitute erano agenti della polizia politica. Il loro lavoro consisteva nel provocare i clienti nel tentativo di carpire affermazioni antinaziste. Gli agenti della SD registrarono durante tutta la guerra ben 25.000 dischi, poi scomparsi nel nulla. Le confidenze rivelate durante gli incontri dai clienti divenivano spesso la base per i ricatti del Sicherheitsdienst o il pretesto per gli arresti della SIPO.\nCinematografia.\nIl salone \u00e8 il tema del film \"Salon Kitty\" (1975), diretto da Tinto Brass, una coproduzione Italia/Francia/Germania Ovest, che ebbe come interpreti principali Helmut Berger, Ingrid Thulin, Teresa Ann Savoy, John Steiner, Paola Senatore, Maria Michi e Stefano Satta Flores."}
{"id": "110865", "revid": "555198", "url": "https://it.wikipedia.org/wiki?curid=110865", "title": "Venedico Caccianemico", "text": "Biografia.\nTra i maggiori esponenti della fazione guelfa della sua citt\u00e0 fu a capo della consorteria dei Geremei. Con il padre Alberto dell'Orso fu molto attivo nella politica interna cittadina e nel 1274 riusc\u00ec a sconfiggere la fazione dei ghibellini, capeggiati dalla famiglia Lambertazzi facendo esiliare i suoi capi.\nRicopr\u00ec numerosi incarichi politici e sub\u00ec a sua volta l'esilio due volte (1287 e 1289). Fu sempre favorevole agli Este, marchesi di Ferrara, accondiscendendo alle loro mire su Bologna sperando di poterne ottenere favori politici. Nel 1294 fece sposare suo figlio Lambertino con la figlia del Marchese Azzo VIII d'Este, Costanza.\nDopo aver ricoperto la carica di podest\u00e0 in varie citt\u00e0, nel 1301, gi\u00e0 parecchio anziano, venne di nuovo esiliato e mor\u00ec forse nel 1302 o nel 1303.\nPersonaggio.\nEgli \u00e8 citato da Dante Alighieri nell'Inferno (XVIII, vv. 48-66) tra i ruffiani, costretto a girare in eterno in una bolgia tra i fraudolenti sotto le scudisciate dei dem\u00f2ni cornuti:\nch'io dissi: \u00abO tu che l'occhio a terra gette,se le fazion che porti non son false,Venedico se' tu Caccianemico.Ma che ti mena a s\u00ec pungenti salse?\u00bb\nDante allude a una \"sconcia novella\" che doveva all'epoca essere molto conosciuta sebbene non se ne trovi tracce in fonti d'archivio anteriori a Dante (forse anche per l'importanza di Venedico). Con una certa infamia verso il suo personaggio (che nel poema cerca di nascondere la sua faccia per non venire riconosciuto), Dante narra del mercimonio di sua sorella Ghisolabella condotta \"a far la voglia del marchese\". Il Marchese \u00e8 sicuramente quello di Ferrara, dal quale Venedico cercava in tutti i modi di ottenere favori, ma non \u00e8 chiaro se si trattasse di Obizzo II d'Este o di Azzo VIII. Dante, che immagina di compiere il suo viaggio nell'Oltretomba nella primavera del 1300, non era a conoscenza che allora Venedico era ancora vivo e sarebbe morto solo alcuni anni dopo.\nDante gli fa anche pronunciare una cruda invettiva contro i bolognesi dall'\"avaro seno\", secondo la quale essi sarebbero pi\u00f9 numerosi nella bolgia dei ruffiani che nel mondo dei vivi. L'accusa di Dante \u00e8 particolarmente coraggiosa se si pensa che quando scriveva la Divina Commedia era un esule e che inimicarsi una citt\u00e0 che l'avrebbe potuto ospitare come Bologna non era certo una scelta facile."}
{"id": "110867", "revid": "785863", "url": "https://it.wikipedia.org/wiki?curid=110867", "title": "Capitan Harlock", "text": " \u00e8 un manga di fantascienza scritto e illustrato da Leiji Matsumoto, pubblicato in Giappone dal 1977 al 1979 dalla Akita Shoten, e una serie televisiva anime diretta da Rintar\u014d e prodotta dalla Toei Animation. La serie fu trasmessa in Giappone su TV Asahi dal 1978 al 1979; a questa prima serie ne sono seguite altre oltre a una serie di lungometraggi cinematografici, l'ultimo dei quali, \"Capitan Harlock,\" \u00e8 del 2013. Il personaggio compare come comprimario anche in altre serie come \"Galaxy Express 999\".\nTrama.\nIl capitano Harlock \u00e8 un emarginato diventato pirata - alla guida di una astronave spaziale, l'Arcadia - dopo essersi ribellato al governo della Terra e l'apatia generale che caratterizza l'umanit\u00e0 dell'anno 2977. Il \"Governo Unificato della Terra\" guida un pianeta in pace, in cui le persone vivono in uno stato di perenne indifferenza rispetto a quello che accade nel mondo e intorno a esso. Le macchine hanno sostituito l'uomo nei lavori pi\u00f9 comuni. A causa dell'avidit\u00e0 umana i mari sono stati quasi prosciugati e molti beni vengono attinti da altri pianeti perch\u00e9 ormai la Terra non ha pi\u00f9 risorse. La classe dirigente, rappresentata dal Primo Ministro, \u00e8 intenta solo a racimolare voti alle elezioni e a negare l'evidenza dei gravi problemi. Le persone che non condividono questo tipo di mentalit\u00e0 sono emarginate e considerate fuorilegge, come appunto Harlock e la sua ciurma o altri idealisti fuori di senno, come il professor Dayu e la sua famiglia.\nQuesto stato di apatia non viene turbato nemmeno dall'arrivo sulla Terra di una misteriosa e gigantesca sfera nera, chiamata \"Pennant\", che precipitando causa un immane disastro. Sulla sfera sono incisi strani simboli sui quali Harlock inizia a indagare scoprendo che l'oggetto \u00e8 stato inviato come monito dal pianeta Mazone intenzionato a conquistare la Terra. Le incisioni riportano: \"Mazone \u00e8 nella terra, Mazone \u00e8 nell'acqua, Mazone \u00e8 nell'aria, Mazone \u00e8 nel fuoco, Mazone \u00e8 nello spazio.\" Dopo l'arrivo della sfera, vengono assassinati alcuni eminenti scienziati, tra cui il professor Dayu. Tadashi, figlio del professor Dayu, scopre che l'assassino \u00e8 una donna; quindi, per spirito di vendetta e ribellione verso la societ\u00e0 indifferente, si arruola nella ciurma di Harlock il quale comincia una guerra solitaria a bordo della sua astronave contro le Mazoniane, per salvare la Terra.\nHarlock, quando non \u00e8 in combattimento, trova il tempo di scendere sulla Terra e fare visita a Mayu, figlia del suo migliore amico, una bambina di sette anni che vive in un collegio dove viene spesso maltrattata a causa della sua amicizia con Harlock che legalmente \u00e8 il suo tutore e viene spesso utilizzata come esca dal ministro della difesa Kirita per cercare invano di catturarlo. Aiutato anche dallo spirito del defunto amico Tochiro Oyama - padre di Mayu e costruttore dell'Arcadia - rimasto nella nave pirata, riesce a danneggiare fortemente la flotta mazoniana e a salvare la Terra. Harlock si scontra in duello con la regina delle Mazoniane, Raflesia, costringendola ad abbandonare i suoi propositi di conquista. Infine, si separa dei membri del suo equipaggio per permetter loro di costruirsi una nuova vita sulla Terra e riprende il suo viaggio nel cosmo in cerca di nuove avventure.\nPersonaggi.\nEquipaggio dell'Arcadia.\n (Tadashi Daio nell'adattamento italiano dell'anime). Daiba \u00e8 la porta fra lo spettatore e il mondo di Harlock. Figlio quattordicenne di uno scienziato che \u00e8 stato ucciso da una mazoniana, si \u00e8 unito all'equipaggio dell\"Arcadia\" in seguito alla morte del padre. Ha perso la madre in un incidente su Tritone, un satellite di Nettuno, quando le sue richieste di aiuto sono state ignorate dal governo indifferente. Tadashi \u00e8 a volte in conflitto con Harlock all'inizio della serie, ma in seguito diventa una parte importante dell'equipaggio.\n. Una ragazza bionda che fa gi\u00e0 parte dell'equipaggio di Harlock al momento in cui Tadashi sale a bordo. Ha incontrato Harlock per la prima volta quando egli fece irruzione in una nave che la stava riportando sulla Terra come prigioniera dopo che la ragazza aveva aggredito un ufficiale militare che aveva sminuito la morte di suo padre. C'\u00e8 un leggero accenno che lei nutra una cotta per Harlock, e inizialmente sembra propensa romanticamente verso Tadashi Daiba, anche se i due alla fine stabiliscono un'amicizia platonica. Lei \u00e8 la caponavigatrice e l'ufficiale scientifico dell\"Arcadia\", e il secondo pi\u00f9 giovane membro dell'equipaggio dopo Tadashi.\n (Meet nell'adattamento italiano dell'anime). Una misteriosa donna aliena con lunghi capelli blu che vive di alcool e possiede poteri psichici e psionici, \u00e8 l'ultima sopravvissuta del suo pianeta natale Jura, da cui \u00e8 stata salvata da Harlock. Dopo il suo salvataggio, Meeme \u00e8 entrata a far parte dell'equipaggio dell\"Arcadia\" e ha consacrato la sua vita a Harlock in segno di gratitudine per averla salvata. \u00c8 la pi\u00f9 vicina compagna e confidente di Harlock ed \u00e8 disposta a proteggerlo ad ogni costo quando necessario. Non sembra avere una bocca (a quanto pare una caratteristica comune nella fisiologia dei jurani), ma \u00e8 in grado di assorbire liquidi attraverso la zona dove dovrebbe esserci. Ha una personalit\u00e0 tranquilla e sensibile e, anche se non ha una posizione ufficiale a bordo dell\"Arcadia\", aiuta il dottor Zero a prendersi cura dei membri dell'equipaggio feriti nei momenti di bisogno. La sua natura empatica la rende preziosa in capacit\u00e0 di consulenza (ad esempio, quando consola Masu in seguito alla perdita del fidanzato estraniato di quest'ultima). \u00c8 inoltre abile nel suonare l'arpa.\n. Primo ufficiale di Harlock nell\"Arcadia\", \u00e8 solitamente raffigurato in modo comico nella serie, ma quando una battaglia contro le minacce aliene \u00e8 imminente egli \u00e8 sempre al fianco del capitano. \u00c8 anche un brillante matematico e ha un grande interesse nella costruzione di modellini in plastica di navi (in un episodio viene visto costruire un modello in scala dell\"Arcadia\"). Yattaran si basa sul mangaka Kaoru Shintani (meglio conosciuto per \"Area 88\"), che all'inizio della sua carriera ha lavorato per Matsumoto costruendo modellini come riferimento.\n. Il capo ufficiale medico. Come Yattaran, ricopre un ruolo comico quando discute con la cuoca di bordo, Masu, sulle sue incursioni in cucina per ottenere la sua bevanda preferita, il sak\u00e8. Ha un gatto chiamato Mi-kun, che adott\u00f2 dopo che la madre moribonda lo aveva portato nell'ufficio di Zero. Successivamente Zero si un\u00ec all'equipaggio di Harlock, portandosi dietro il gatto.\n. Il capo ingegnere.\n. La cuoca di bordo. Masu Tsunajima \u00e8 una zitella irascibile, che non tollera che la sua cucina venga perquisita dal dottor Zero o dal suo gatto. Anche lei \u00e8 un personaggio comico della serie, bench\u00e9 fosse destinata a sposare il suo fidanzato, Gozo Otowara, prima che le circostanze impedissero al matrimonio di avere luogo. Anni dopo si riconcili\u00f2 con Gozo in una breve comunicazione prima che egli venisse ucciso da una mazoniana.\nPersonaggi di supporto.\n. Vecchio amico di Harlock e capo costruttore dell\"Arcadia\". Mor\u00ec di malattia durante la serie SSX, ma la sua coscienza sopravvive all'interno del computer della nave.\nEmeraldas (\u30e1\u30fc\u30c6\u30eb M\u0113teru). Figlia di Prometheum, regina dei mille anni, sorella gemella di Maetel/Maisha, \u00e8 l'amante di Tochiro e la madre di Mayu. Decide di utilizzare una navicella spaziale per seguire la bara di Tochiro nello spazio dopo la sua morte. \n. Personaggio esclusivo dell'anime, figlia di Tochiro Oyama ed Emeraldas. Harlock la prende sotto la sua ala dopo la morte di Tochiro e la partenza di Emeraldas, ma non pu\u00f2 restare con Harlock a causa del desiderio di Tochiro che lei rimanga sulla Terra. Il legame tra Harlock e Mayu \u00e8 rappresentato dall'ocarina che entrambi suonano e che viene regalata alla bambina dal pirata spaziale nella prima puntata della serie. Il nome della melodia dell'ocarina \u00e8 \"Mayu Theme\".\nProf. Tsuyoshi Daiba (Tsuyoshi Daio nell'adattamento italiano dell'anime). Il padre di Tadashi Daiba, astronomo e scienziato. Era uno dei pochi scienziati ad aver visto la minaccia degli alieni e tent\u00f2 di mettere in guardia il governo della Terra prima di essere ucciso da una mazoniana. Tadashi, colpito dall'assassinio del padre, si unisce all'equipaggio dell\"Arcadia\" per cercare la sua vendetta.\n. Personaggio esclusivo dell'anime. Il capo delle forze di difesa della Terra, egli \u00e8 nemico giurato di Harlock e non si fermer\u00e0 davanti a nulla per cercare di eliminarlo. All'inizio della sua vita, Kiruta sub\u00ec la perdita del padre, un agente segreto del governo, durante una missione sfortunata, seguito da sua madre e sua sorella minore Tami. Incolpando il governo per la morte della sua famiglia, ascese i gradi militari al fine di attuare un cambiamento per il meglio e, come il professor Daiba prima di lui, cerc\u00f2 invano di mettere in guardia il governo terrestre dell'invasione di Mazone. Kirita alla fine mette da parte il suo rancore per Harlock e si sacrifica in difesa del computer principale dell\"Arcadia\" contro i soldati di Mazone. Per tutta la serie \u00e8 costantemente preoccupato del benessere di Mayu, arrivando anche al punto di prendersi una puntura di scorpione per lei.\nMazone.\nMazone, i principali antagonisti della serie, sono una razza di esseri intelligenti a base vegetale, principalmente di aspetto umano femminile. Poich\u00e9 la razza \u00e8 asessuata, il loro sesso apparente \u00e8 superficiale piuttosto che funzionale. Quando una mazoniana muore, il suo corpo brucia come carta, per combustione spontanea fino a ridursi in cenere.\n. La monarca regnante di Mazone, \u00e8 determinata a condurre il suo popolo a rendere la Terra la loro nuova casa in seguito alla distruzione del loro pianeta natale. Crudele quanto bella, Raflesia una volta era una sovrana saggia e gentile, ma la situazione del suo popolo la porta a cambiare in peggio col progredire della serie. Inizialmente non vede Harlock come una grave minaccia e gli salva persino la vita nella fase iniziale, ma in seguito arriva a pentirsene. Di fronte a un complotto per rapire Mayu Oyama come mezzo per far uscire Harlock allo scoperto, Raflesia resiste in un primo momento, considerando una tale tattica come minimo immorale, ma pi\u00f9 avanti si arrende di fronte alla minaccia dell\"Arcadia\" su Mazone, che causa discordia fra gli invasori alieni. Durante un confronto finale con Harlock, si scopre infine Raflesia non \u00e8 di Mazone, ma umana. Dopo la sua sconfitta nel loro duello, Harlock permette a Raflesia di lasciare la Terra con il suo popolo e stabilirsi altrove.\n. Comandante dell'armata reale di Mazone e capo confidente della regina Raflesia, rapisce Mayu per ottenere l'attenzione di Harlock e attirarlo in battaglia con la regina di Mazone. Durante l'attacco finale Cleo si traveste da Raflesia, per proteggere la regina e viene poi uccisa da Tadashi Daiba.\nComandante Cassandra. La spietata comandante del terzo quadrante dell'armata reale di Mazone, \u00e8 disposta a utilizzare tattiche disonorevoli per tentare di vincere le battaglie, anche utilizzando la flotta civile di Mazone come scudo contro gli attacchi da parte dell\"Arcadia\", una tattica ideata in seguito alla distruzione di una nave civile che lei aveva cercato di proteggere e che Harlock aveva erroneamente creduto fosse una nave del comando di Mazone. Rimane uccisa quando Harlock allontana la forza principale della sua flotta con il suo bacino di riparazione cellulare, lasciando la nave di Cassandra indifesa agli attacchi.\nTessius. Scienziata, capo dei civili mazoniani. All'inizio \u00e8 una fedele alleata della regina e collaboratrice di Cleo e Cassandra, ma spaventata dalle conseguenze pesanti della guerra con la Terra, decide di abbandonare la flotta con un'astronave e di rifugiarsi in un pianeta con un clima freddo ma vivibile per le mazoniane. Raflesia spietatamente da ordine a Cleo di uccidere lei e tutto il gruppo di civili come traditori.\n. Una spia di Mazone che si fa passare per segretaria del Primo Ministro della Terra. Tenta di assassinare il primo ministro e incolpa Kirita dell'atto, poi libera Kirita dal carcere e tenta di cercare rifugio sull\"Arcadia\", con l'intento di sabotare la nave dall'interno. Harlock scopre le origini di Shizuka e successivamente le concede asilo sulla sua nave dopo che la regina Raflesia la abbandona e la condanna a morte. Non potendo tornare alla carovana di Mazone, Shizuka, mostrando ammirazione per le azioni nobili di Harlock nel portarla a bordo, lo costringe a ucciderla piuttosto che affrontare morte certa per mano di Mazone. Harlock dice in seguito a Kirita, che voleva bene a Shizuka, che era morta combattendo eroicamente contro Mazone, senza rivelargli che era lei stessa una mazoniana.\nManga.\nL'edizione originale del manga venne pubblicata sul quindicinale \"Play Comic\" dalla Akita Shoten dal gennaio 1977 al gennaio 1979. Il manga venne pubblicato per la prima volta in Italia dalla Granata Press sul mensile \"Z Star\", diviso in 15 volumi, da febbraio 1993 a maggio 1994. L'opera venne ri-pubblicata in 5 volumi dalla Panini Comics, con l'etichetta Planet Manga, sul mensile \"Manga Storie\", da agosto a dicembre del 2001. In seguito l'opera \u00e8 stata ristampata da d/visual e in Italia, nel 2013/2014, da RW Edizioni, utilizzando il senso di lettura originale, che non era stato rispettato dalla Panini Comics.\nAnime.\nDiretta da Rintar\u014d, la serie \u00e8 caratterizzata da una narrazione drammatica e una colonna sonora sinfonica eseguita dalla Tokyo Philharmonic Orchestra. Bench\u00e9 sia una space opera, l'anime solleva una serie di questioni, dalle sfide della vita degli uomini ai limiti della violenza come una soluzione efficace ai problemi. Ad esempio, poich\u00e9 Harlock \u00e8 in sintonia con la situazione dei mazoniani (un popolo di profughi in fuga da un pianeta morente), non trova alcun piacere nelle sue battaglie con loro. Per l'anime vennero appositamente inventati i personaggi di Mayu \u014cyama e Mitsuru Kirita, e venne scritto un finale (poich\u00e9 quello del manga, come spesso accade con Matsumoto, \u00e8 aperto). L'anime venne trasmesso in Giappone su TV Asahi dal 14 marzo 1978 al 13 febbraio 1979 e in Italia fu trasmessa la prima volta su Rai 2 nel 1979.\nEdizione italiana.\nIl doppiaggio italiano venne eseguito dalla S.A.S. e diretto da Marco Visconti su dialoghi di Renato Cominetti. Quasi tutti gli episodi subirono dei tagli prima del doppiaggio e le versioni integrali furono recuperate solo con la pubblicazione in DVD. I primi 26 episodi vennero trasmessi per la prima volta su Rai 2 dal 9 aprile all'11 maggio 1979 all'interno del programma contenitore \"Buonasera con... Rita al circo\". La serie non ebbe inizialmente il successo sperato, soffrendo la concorrenza del telefilm \"Spazio 1999\" su Rai 1. L'anime venne mal recepito anche dalla critica: Ugo Buzzolan ne lament\u00f2 una faticosa commistione di generi e, pi\u00f9 in generale, una convenzionalit\u00e0 di grafica e idee causata da un presunto desiderio di \"internazionalizzazione\". Gli ascolti arrivarono solo con la trasmissione delle repliche parziali dal 18 settembre all'interno della TV dei ragazzi, e successivamente dei nuovi episodi dal 31 ottobre al 27 novembre dello stesso anno.\nDopo alcune repliche nei primi anni ottanta su canali regionali, nel 1987 la serie venne replicata su Italia 7, che la trasmise successivamente al film \"Capitan Harlock - L'Arcadia della mia giovinezza\" e alla serie \"Capitan Harlock SSX - Rotta verso l'infinito\". In seguito venne replicata anche su Junior TV e su varie televisioni locali sino al 1997. Alla fine degli anni novanta pass\u00f2 a Mediaset, che lo trasmise nel 2004 dapprima su Italia 1 e poi su Italia Teen Television. Tre anni dopo, dal 1\u00ba maggio 2007 la serie venne replicata su Cultoon della piattaforma a pagamento Sky.\nLa sigla italiana, \"Capitan Harlock\", scritta da Luigi Albertelli e con la musica di Vince Tempera, venne eseguita da La banda dei bucanieri e pubblicata dalla Fonit Cetra come 45 giri nel 1979 e fu un notevole successo discografico, toccando la seconda posizione dei singoli. Venne in seguito ripubblicata su CD nel 2005 dalla Warner Music nell'album \"Goldrake &amp; Supersigle\". La sigla venne censurata dalla RAI, che sostitu\u00ec i versi \"\"Il suo teschio \u00e8 una bandiera che vuol dire libert\u00e0, vola all'arrembaggio per\u00f2 un cuore grande ha\" con una ripetizione di \"Nel suo occhio c'\u00e8 l'azzurro, nel suo braccio acciaio c'\u00e8, nero \u00e8 il suo mantello, mentre il cuore bianco \u00e8\"\". Nelle sigle italiane i realizzatori giapponesi vengono accreditati prima con il cognome e poi con il nome. Inoltre Leiji Matsumoto viene \"abbreviato\" in Reigi Moto (scritto \"Moto Reigi\"). Nelle sigle ricostruite per l'edizione DVD gli errori sono stati corretti.\nVenne anche realizzato un lungometraggio di montaggio nel 1979, \"Le nuove avventure di Capitan Harlock - Il pirata dello spazio,\" ottenuto assemblando alcuni episodi della serie anime, prodotto in Italia dalla Eole Financiere e distribuito dalla Italian Pictures il 10 agosto 1979, durante la pausa della trasmissione in televisione. Gli episodi utilizzati erano gi\u00e0 stati trasmessi e venne aggiunta una narrazione per cercare di unire il materiale in un'unica storia generando alcune incongruenze rispetto alla serie. Tra i pochi ad aver recensito il film c'\u00e8 Paolo Mereghetti, che l'ha definito \"ingiudicabile\" e ha lamentato il fatto che gli episodi utilizzati non siano tra i migliori dell'anime. Il film venne distribuito anche in Super 8 dalla Silma e in VHS dalla CVR nel 1983.\nLa distribuzione home video in Italia inizi\u00f2 fin dal 1979, quando alcuni episodi vennero pubblicati in Super 8 dalla Avo Film Edizioni. La serie completa venne distribuita a partire dal 1996 in 14 VHS dalla Medusa Video, in seguito all'acquisto della serie da parte di Mediaset. Tuttavia, come per i Super 8, il master proveniva dai nastri televisivi, tagli inclusi. La serie integrale e restaurata venne distribuita solo nel 2002 dalla Yamato Video, prima in sei DVD singoli poi in due box da tre DVD ciascuno; le scene precedentemente tagliate sono presenti in giapponese con sottotitoli in italiano. I DVD includono le sigle italiane di apertura e chiusura, ricostruite per l'occasione correggendo alcuni errori. Dal 29 aprile 2016 la serie in versione rimasterizzata \u00e8 stata pubblicata in undici DVD allegati a \"Corriere della Sera\" e \"La Gazzetta dello Sport\"."}
{"id": "110868", "revid": "1875018", "url": "https://it.wikipedia.org/wiki?curid=110868", "title": "Lasa (divinit\u00e0)", "text": "Le Lase sono numerose divinit\u00e0 femminili della mitologia etrusca. Talvolta sono rappresentate alate, alcune completamente nude con figura interamente umana e i loro simboli sono specchi e corone.\nDescrizione.\nHanno il compito di scrivere su pergamena le opere compiute in vita dal defunto e sono per questo motivo rappresentate con i simboli cosmici etruschi del piccolo vaso e della penna oppure di guidare l'anima del defunto verso l'Ade portando il rotolo della pergamena per consegnarlo al guardiano, come viene raffigurata la celebre Vanth.\nLe Lase spesso accompagnano Turan, dea dell'amore; in altri casi hanno la funzione di patrocinare l'arte oppure di personificare l'immortalit\u00e0 dell'anima e di esse si conoscono anche altri nomi quali Evan, Losna, Vecu, Muntucha, Zipna e Mean.\nNel culto etrusco esistono e vivono in una dimensione ultraterrena, invisibile e parallela a quella umana ma che non esclude interventi e consigli nelle vicende umane con interventi pi\u00f9 o meno diretti.\nLe Lase sono figure comuni a varie mitologie e assimilabili alle ninfe della cultura egea-mediterranea, nome generico dato a delle semi-divinit\u00e0 dell'acqua, dei monti, dei boschi e di altri ambienti naturali.\nQuesto culto etrusco fu cos\u00ec diffuso e popolare che continu\u00f2 ad essere celebrato per moltissimo tempo divenendo parzialmente assimilabile agli angeli cristiani.\nIl termine Lasa diviene anche un titolo divino usato dai primi fondatori etruschi unitamente al termine Larth che successivamente si tramuter\u00e0 in Larthia come titolo onorifico delle nobili famiglie etrusche.\nUno studio sulle Lase \u00e8 stato pubblicato da Charles Godfrey Leland con il titolo \"Etruscans and Roman Remains\" mentre l'etruscologo M\u00fcller, nel suo testo \"Die Etrusker\" ipotizza che dalle Lase deriv\u00f2 il culto romano dei Lari."}
{"id": "110871", "revid": "2138421", "url": "https://it.wikipedia.org/wiki?curid=110871", "title": "Karl Hanke", "text": "Biografia.\nEntr\u00f2 nel neonato Partito nazista fin dalla prima ora e Hitler lo prese subito a ben volere. Fu eletto deputato del Partito nazista al Reichstag nel 1932. Quando i nazisti arrivarono al potere nel 1933, Hanke fu un membro chiave nell'apparato del Ministero della Propaganda di Joseph Goebbels durante gli anni del Terzo Reich e fu Vice Ministro della Propaganda nel 1938. Divenne Gauleiter (governatore) della Bassa Slesia dal 1940 al 1945. Ufficiale della riserva della Wehrmacht, combatt\u00e9 nell'esercito tedesco dal 1940 al 1944, divenendo membro delle Allgemeine-SS.\nKarl Hanke \u00e8 per\u00f2 ricordato come ultimo \"Reichsf\u00fchrer-SS\", in sostituzione di Heinrich Himmler dal 29 aprile 1945, dopo che questi era caduto in disgrazia agli occhi di Hitler negli ultimi convulsi giorni di guerra. Durante gli ultimi mesi di guerra ricevette l'ordine di preparare un'inutile difesa di Breslau contro i Sovietici. Hanke ricevette la notizia di questa sua promozione il 5 maggio 1945, ma il giorno seguente scelse di fuggire in aereo in Cecoslovacchia.\nIndossata un'uniforme da soldato semplice delle SS, fu catturato assieme ad alcuni commilitoni dai partigiani ed internato in un campo di prigionia per militari di basso rango. Durante un trasferimento, Hanke assieme ad altri due prigionieri, tent\u00f2 la fuga l'8 giugno 1945 ma fu immediatamente raggiunto e ucciso a colpi di calci di fucili dai suoi carcerieri che fino alla fine ne ignorarono la vera identit\u00e0."}
{"id": "110902", "revid": "536103", "url": "https://it.wikipedia.org/wiki?curid=110902", "title": "Minareto", "text": "Il minareto (in arabo \"man\u0101r\", lett. \"faro\") \u00e8 la torre, presente in quasi tutte le moschee, dalla quale il \"muezzin\" (\"mu\u02beadhdhin\") cinque volte al giorno chiama alla preghiera i devoti di All\u0101h.\nDescrizione.\nCome il campanile cristiano, il minareto serve a far arrivare il pi\u00f9 lontano possibile il segnale che scandisce la giornata liturgica. Nell'Islam esso \u00e8 strettamente funzionale ai \"momenti d'elezione\" (\"awq\u0101t\") in cui deve essere validamente assolto l'obbligo della preghiera islamica, detta \"\u1e63al\u0101t\".\nPer ovviare al caso di fedeli sordi o che si trovano in luoghi lontani dalla moschea ove non giunge la voce del muezzin, l'annuncio della preghiera pu\u00f2 venire fatto anche tramite l'ostensione di ampi panni bianchi dall'alto del minareto.\nOggi per le moschee minori si ricorre sempre pi\u00f9 spesso ad \"adh\u0101n\" registrati e diffusi poi con amplificatori.\nLa moschea col maggior numero di minareti al mondo \u00e8 la moschea della Ka\u02bfba, alla Mecca, che ne possiede ben sette, seguita dalla Moschea Blu di Istanbul, che ne ha sei."}
{"id": "110920", "revid": "1782831", "url": "https://it.wikipedia.org/wiki?curid=110920", "title": "Ultimates", "text": "Ultimates (\"The Ultimates\") \u00e8 un gruppo di personaggi immaginari dei fumetti, protagonista dell'omonima serie a fumetti, \"The Ultimates\" (vol. 1), pubblicata negli Stati Uniti d'America dalla Marvel Comics all'interno dell'universo narrativo Ultimate, nel quale i personaggi dell'universo Marvel classico vengono rivisti e aggiornati. Gli Ultimates sono il gruppo dell'universo Ultimate corrispondente, nell'universo Marvel classico, ai Vendicatori. Le storie sono esterne alla continuity dell'universo Marvel classico e non hanno nessuna relazione con esso. La prima serie \u00e8 stata scritta da Mark Millar e disegnata da Bryan Hitch ed esord\u00ec negli Stati Uniti nel gennaio del 2002. Successivamente alla conclusione della prima serie ne sono state edite altre.\nStoria editoriale.\nLa prima serie, \"The Ultimates\" (vol. 1), esord\u00ec nel 2002 e venne edita per 13 numeri, scritti da \"Mark Millar\" e disegnata da \"Bryan Hitch\". La seconda serie dedicata al gruppo, \"The Ultimates\" (vol. 2), della durata di 13 numeri, venne edita dal 2005 al 2007. La terza, \"The Ultimates\" (vol. 3), fu una serie limitata edita per cinque numeri nel 2008.\nNel 2010 esord\u00ec l'equivalente Ultimate della serie dedicata ai Nuovi Vendicatori, \"New Ultimates\" (vol. 1), una serie limitata scritta da Jeph Loeb e disegnata da Frank Cho. Nel 2011 venne rilanciata la testata con una quarta serie, \"The Ultimates\" (vol. 4), scritta inizialmente da Jonathan Hickman. La serie venne rilanciata nel 2014 in seguito della saga Cataclysm, con la nuova testata \"All-New Ultimates\" (vol. 1),\nNel 2016, all'interno del progetto editoriale All New All Different Marvel, esord\u00ec una nuova serie \"The Ultimates\" (vol. 1), alla quale segu\u00ec una seconda serie l'anno successivo, ambientate all'interno dell'universo classico, Terra 616, dei personaggi dell'universo Ultimate.\nPersonaggi.\nLa composizione del gruppo inizialmente consisteva nella versione Ultimate di Capitan America, Iron Man, Thor, Hulk, Wasp, e Giant-Man, con Nick Fury che fa da collegamento con il governo. Si sono aggiunti in seguito la Vedova Nera, Occhio di Falco, Quicksilver e Scarlet. In seguito il gruppo si \u00e8 sciolto, riformandosi con formazioni di volta in volta differenti: in particolare, durante la cosiddetta \"seconda era\" dell'Universo Ultimate si sono creati due super-gruppi, i New Ultimates e gli Ultimate Avengers, mentre poi, terza fase dell'Universo Ultimate ha visto la nascita di una nuova formazione sempre denominata Ultimates.\nAvversari.\nGli Ultimates hanno dovuto affrontare molti nemici, tra i quali anche ex componenti del gruppo come Hulk, Thor, Vedova nera, Ant-Man.\nSeconda era Ultimate (2009-2011): Ultimate Avengers e New Ultimates.\nDopo gli sconvolgenti fatti di Ultimatum, comincia quella che viene definita la seconda era Ultimate. In questa fase, la squadra degli Ultimates vede nascere, come conseguenza della diserzione di Capitan America e del ritorno del Teschio Rosso, la Task Force degli , squadra segreta dello S.H.I.E.L.D., atta a risolvere con qualsiasi mezzo le missioni con un tasso di rischio estremamente alto e in cui la moralit\u00e0 e l'etica il pi\u00f9 delle volte devono essere messe da parte. La loro formazione \u00e8 composta da:\nOccasionalmente hanno collaborato con il gruppo degli Ultimate Avengers anche Capitan America, Iron Man e \"Perun\" ex-membro dei Liberatori concepito per essere il Thor russo.\nContemporaneamente, si \u00e8 formata una nuova \"versione\" degli Ultimates, chiamata New Ultimates: sono guidati da Tony Stark in collaborazione con Carol Danvers, ora direttore dello S.H.I.E.L.D. e comandante in capo del Triskellion. Il gruppo dei New Ultimates comprende:\nI New Ultimates hanno combattuto nuovamente contro Loki, tornato sulla terra dopo i fatti narrati in Ultimates 2 grazie al potere dell'Incantatrice.\nIn seguito, durante la saga i New Ultimates si alleano con altri personaggi dell'Universo Ultimate per combattere un misterioso nemico che si riveler\u00e0 essere un ormai folle Reed Richards."}
{"id": "110924", "revid": "1522738", "url": "https://it.wikipedia.org/wiki?curid=110924", "title": "Basovizza", "text": "Basov\u00eczza (\"Basoviza\" in dialetto triestino, \"Bazovica\" in sloveno) \u00e8 una frazione del comune di Trieste, a nord-est del capoluogo, sull'altopiano del Carso, a 377 metri di altitudine. Secondo il censimento austriaco del 1910, all'epoca il 97,6% della popolazione era di madrelingua slovena.\nDescrizione.\nUno degli edifici del villaggio \u00e8 la chiesa di Santa Maria Maddalena costruita nel 1857 al posto del precedente edificio di culto, del 1335. Nei pressi della localit\u00e0 si trova un monumento che ricorda quattro membri del TIGR sloveni condannati a morte dal Tribunale speciale per la difesa dello Stato nel 1930. Presso Basovizza sono state costituite due importanti istituzioni scientifiche a livello internazionale: l'osservatorio astronomico di Trieste ed il sincrotrone ELETTRA, uno dei pi\u00f9 importanti progetti di studio sulla struttura della materia condotti dalla ricerca scientifica italiana. \nIn loco si trova anche la foiba di Basovizza in cui furono gettati numerosi italiani trucidati dai partigiani jugoslavi e su cui \u00e8 stato collocato un monumento a ricordo di tutte le vittime degli eccidi del 1943 e 1945. Nel 1992 il presidente delle Repubblica Italiana Oscar Luigi Scalfaro ha dichiarato il pozzo monumento nazionale.\nLa foiba.\nLa cosiddetta \"foiba di Basovizza\" \u00e8 un profondo pozzo minerario, scavato all'inizio del XX secolo per l'estrazione del carbone e poi abbandonato per la sua improduttivit\u00e0.\nL'infoibamento.\nNel maggio 1945 venne occultato all'interno del pozzo di Basovizza un numero imprecisato di cadaveri di prigionieri, militari e civili uccisi dai militari dall'esercito di liberazione jugoslava. Storici come Raoul Pupo, Roberto Spazzali e Guido Rumici sostengono che \u00e8 impossibile calcolare il numero esatto dei corpi infoibati. Testimonianze dell'epoca raccolte da parte britannica parlano di alcune centinaia di vittime, mentre da parte italiana vennero diffuse cifre assai superiori, fondate per\u00f2 unicamente sulla cubatura dei detriti presenti nel pozzo. Le esplorazioni di tale cavit\u00e0 sono state ostacolate dalla ingente massa di materiali, compresi proiettili inesplosi, e non hanno prodotto significativi risultati.\nMonumento agli eroi di Basovizza.\nNell'immediato dopoguerra, nei pressi della frazione fu eretto, con il sostegno di tutto l'antifascismo locale, un monumento a quattro antifascisti membri del TIGR condannati a morte e fucilati nel 1930 dal Tribunale speciale per la difesa dello Stato per una serie di attentati, compreso lo scoppio di una bomba alla redazione de \"Il Popolo di Trieste\", l'organo locale del PNF, che caus\u00f2 la morte di un redattore, Guido Neri, e il ferimento di tre persone. Nel decennio che precedette la seconda guerra mondiale, i quattro fucilati (i membri del TIGR Ferdo Bidovec, Fran Maru\u0161i\u010d, Zvonimir Milo\u0161 e Alojzij Valen\u010di\u010d) divennero un simbolo dell'antifascismo sloveno con il nome di \"eroi di Basovizza\" (in sloveno \"bazovi\u0161ki junaki\" o \"bazovi\u0161ki heroji\"). La stessa voce di \"Bazovica\" (il nome sloveno della localit\u00e0) si estese fino a diventare un vero e proprio sinonimo del sentimento antifascista e antinazista delle popolazioni slovene. Il toponimo \"Bazovica\" dette perci\u00f2 nome a molte associazioni, a un giornale (stampato dal 1941 al 1944 al Cairo, Egitto), a una brigata partigiana nel corso della guerra e a una canzone popolare. Ogni anno vi si svolge un atto di commemorazione al quale partecipano rappresentanti della Repubblica slovena. Nel 2010 ha partecipato alla celebrazione per la prima volta anche una delegazione della Provincia di Trieste, con la presidente Maria Teresa Bassa Poropat.\nA Savogna d'Isonzo vi \u00e8 una via dedicata: \"via Eroi di Basovizza\", in sloveno \"ulica Bazovi\u0161kih junakov\".\nIl centro di ricerca.\nNegli ultimi anni \u00e8 diventato un importante centro per la fisica sperimentale grazie alla costruzione del Laboratorio di luce Sincrotrone ELETTRA.\nNei pressi della frazione si trova anche la stazione di Basovizza dell'osservatorio astronomico di Trieste."}
{"id": "110925", "revid": "287204", "url": "https://it.wikipedia.org/wiki?curid=110925", "title": "Sorocaba", "text": "Sorocaba \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Sorocaba.\nStoria.\nLa citt\u00e0 fu fondata da Baltazar Fernandes nel 1654, dopo un primo villaggio degli inizi del secolo (\"Nova Vila de Nossa Senhora da Ponte de Mont Serrat\", poi \"Itavuvu\") e a quell'epoca risale la costruzione della cappella di \"Nossa Senhora da Ponte\", sul sito dell'odierna cattedrale, e del convento di \"S\u00e3o Bento de Parna\u00edba\" di monaci benedettini (1660). Con un editto emesso dal governatore generale di San Paolo il 3 marzo del 1661, la nuova citt\u00e0 prese il nome di \"Vila de Nossa Senhora da Ponte de Sorocaba\".\nCon l'arrivo del colonnello Crist\u00f3v\u00e3o Pereira de Abreu nel 1773 si manifesta il fenomeno del \"tropeirismo\", commerci a dorso di mulo che si snodavano lungo la direzione nord-sud e sulla strada delle spedizioni minerarie e forestali. In seguito alla Guerra di secessione americana nel XIX secolo, le industrie tessili della Gran Bretagna furono costrette a cercare luoghi adatti alla coltivazione del cotone, che precedentemente importavano dalla parte meridionale degli Stati Uniti e a partire dal 1862 ne introdussero la coltivazione nello Stato di San Paolo. Il grande sviluppo industriale che ne consegu\u00ec e l'apertura della pi\u00f9 importante via ferroviaria dello Stato (\"Estrada de ferro sorocabana\", dal 1872) fece attribuire alla citt\u00e0 il titolo di \"Manchester Paulista\".\nTuttora vi hanno sede industrie di ingegneria meccanica e il suo \"Parco Industriale\" \u00e8 uno dei pi\u00f9 importanti dell'America Latina. La citt\u00e0 \u00e8 sede universitaria (un'universit\u00e0 pubblica e tre private) e sede arcivescovile. Nella piazza \"Frei Barauna\" si trova un obelisco innalzato nel 1948 dall'Associazione dei combattenti del Brasile in onore dei soldati della citt\u00e0 inviati a combattere in Italia durante la seconda guerra mondiale. Il carcere della citt\u00e0 fu una delle sedi di una rivolta a catena nei penitenziari brasiliani nel 1997."}
{"id": "110926", "revid": "729019", "url": "https://it.wikipedia.org/wiki?curid=110926", "title": "Irmfried Eberl", "text": " Ufficiale nazionalsocialista fece parte del corpo delle Schutzstaffel (SS) con il grado di SS-Untersturmf\u00fchrer.\nEberl fu il primo comandante del campo di sterminio di Treblinka, unico medico a raggiungere questa posizione ed esempio estremo di terapeuta trasformato in assassino.\nLaureato in medicina nel 1933 ad Innsbruck, dopo l'annessione dell'Austria al Terzo Reich collabor\u00f2 con il regime nazista. Al termine della Seconda guerra mondiale lavor\u00f2 come medico a Blaubeuren sotto mentite spoglie: scovato dagli alleati nel gennaio del 1948, nel corso di quell'anno si suicid\u00f2."}
{"id": "110934", "revid": "287204", "url": "https://it.wikipedia.org/wiki?curid=110934", "title": "Djeuti", "text": "Biografia.\nLa storicit\u00e0 di questo sovrano \u00e8 confermata da vari reperti tra cui blocchi di pietra recanti il suo nome scoperti nel cortile del tempio di Horo ad Edfu, una cassa per vasi canopici, forse appartenente alla consorte Mentuhotep, proveniente dalla necropoli di Dra Abu el-Naga (ora conservata a Berlino) e un blocco inciso proveniente da Deir el-Ballas.\nKim Ryholt ritiene che questo sovrano sia da inserire nella XIV dinastia invece che nella XVII."}
{"id": "110935", "revid": "119507702", "url": "https://it.wikipedia.org/wiki?curid=110935", "title": "Mutualismo", "text": "Il mutualismo in termini generici \u00e8 una relazione stretta fra oggetti, azioni o persone diverse, per trarne un beneficio reciproco.\nIn biologia assume il significato di simbiosi da cui beneficiano entrambi gli organismi, a differenza di altre forme di simbiosi come parassitismo e commensalismo.\nConcetti generali e terminologia.\nIl mutualismo \u00e8 una condizione assai diffusa tra gli organismi viventi e coinvolge organismi appartenenti a tutti i regni del vivente. Il termine fu introdotto da Pierre-Joseph van Beneden nel 1876.\nAd esempio buona parte delle micorrize, simbiosi assai diffusa tra un fungo ed una pianta superiore localizzata nell'ambito dell'apparato radicale, sono mutualistiche. Simile \u00e8 l'associazione tra ceppi di batteri del genere \"Rhizobium\" e specie vegetali a rapido accrescimento come le leguminose erbacee (\"Fabaceae\"), con le quali collaborano nell'azotofissazione.\nAlcuni mutualismi sono evidenti e noti anche per il loro impatto visivo, ad esempio quella tra i pesci pagliaccio e gli anemoni di mare, altri sono ben pi\u00f9 nascosti, malgrado coinvolgano l'uomo, come ad esempio la flora batterica che permette la digestione efficiente del cibo o la difesa da parte di altri microrganismi patogeni. Molte di queste associazioni pi\u00f9 che utili sono necessarie alla sopravvivenza stessa dei due organismi.\nNel rapporto di simbiosi si parla in genere di un organismo ospite e di uno simbionte. .\nSimbiosi tra piante.\nEstremamente importanti, anche in campo applicativo, sono le simbiosi che coinvolgono il Regno vegetale. Le radici di numerose piante sono in stretta relazione con funghi e batteri che ne aumentano le capacit\u00e0 assorbitive in quanto aumentano di molto la superficie esplorativa delle stesse radici. Alcune simbiosi (simbiosi azotofissatrici e micorrize) hanno importanti ricadute in agricoltura e selvicoltura soprattutto per i processi sostenibili o per la coltivazione di ambienti difficili (aridit\u00e0, salinit\u00e0, inquinanti\u2026).\nAlcune associazioni poi sono talmente importanti che se private di esse le piante perirebbero (ad esempio molte specie di Orchidee). Altra importante funzione \u00e8 quella di filtro tra la geosfera e la biosfera.\nAlcune simbiosi conferiscono alle piante delle caratteristiche che non hanno se isolate: ad esempio piante erbacee da siti geotermali (come \"Dichanthelium lanuginosum\") ospitano\nendofiti fungini (gen. \"Curvularia\") che le rendono termotolleranti fino a 60-70\u00a0\u00b0C. Sia la pianta che il fungo sono termosensibili in condizioni aposimbionti.\nSimbiosi ed Evoluzione.\nLa biologa Lynn Margulis, famosa per la ricerca sull'endosimbiosi, ipotizza che le simbiosi possano costituire un'importante componente dell'evoluzione. Considera infatti la nozione darwiniana dell'evoluzione, guidata dalla competizione, come incompleta, e afferma che l'evoluzione \u00e8 fortemente basata sulla cooperazione, interazione, e dipendenza mutuale tra organismi. Secondo Margulis e Sagan (1986), \"la Vita non colonizz\u00f2 il mondo attraverso il combattimento, ma per mezzo dell'interconnessione\". Come negli umani, gli organismi che cooperano con altri della loro specie o di specie differenti, spesso sopravvivono di pi\u00f9 rispetto ad altri che non lo fanno.\nTeoria endosimbiotica seriale.\nSecondo una teoria accettata, cio\u00e8 la teoria endosimbiotica o teoria endosimbiotica seriale, nata alla fine del secolo XIX, ma riscoperta e riproposta da Lynn Margulis negli anni settanta e ottanta, le cellule eucariote come le conosciamo oggi avrebbero tratto origine dalla simbiosi con organismi procarioti. I vari organelli all'interno della cellula eucariote (mitocondri e cloroplasti in particolar modo), avrebbero avuto origine cio\u00e8 dall'associazione simbiotica di alcuni procarioti ancestrali che possedevano particolari funzioni (\"produrre\" energia, attivazione fotosintesi, ecc) con altre cellule. Nel corso dell'evoluzione questa associazione si fece probabilmente sempre pi\u00f9 stretta con modificazioni genomiche e funzionali sempre pi\u00f9 interdipendenti tra i vari partner dell'associazione. In questo modo si arriv\u00f2 probabilmente alla costituzione di una simbiosi permanente alla quale nessuno dei vari partner poteva pi\u00f9 sottrarsi a scapito della propria stessa sopravvivenza, fornendo cos\u00ec le basi per la comparsa delle cellule animali e vegetali..\nIl concetto di Simbiosi in altri campi.\nDagli anni cinquanta \u00e8 invalso l'uso in medicina e in psicologia di considerare simbiosi anche:"}
{"id": "110937", "revid": "1305772", "url": "https://it.wikipedia.org/wiki?curid=110937", "title": "Ultimates 1", "text": "Ultimates 1 \u00e8 la definizione con cui viene indicata il primo ciclo narrativo di \"Ultimates\", serie a fumetti pubblicato dalla Marvel Comics e tradotta in italiano da Panini Comics. Scritto da Mark Millar, disegnato da Bryan Hitch, colorato da Paul Mounts, chinato da Andrew Currie nella prima met\u00e0 e successivamente da Paul Neary. Fa parte dell'universo Ultimate Marvel. Prevista inizialmente con periodicit\u00e0 mensile, la serie ha subito molti ritardi, causati dagli impegni dello scrittore e dalla lentezza del disegnatore. Composta da tredici numeri, \u00e8 iniziata nel gennaio 2002 e si \u00e8 conclusa nel gennaio 2004.\nLa prima parte della saga \u00e8 apparsa dal numero 1 al 4 dell'edizione italiana tra il novembre del 2002 e il maggio 2003 e comprende: \"Super Umano\" e \"Grande\" (sul n. 1), \"21th Century Boy\" e \"Tuono\" (sul n. 2), \"Hulk spacca Manhattan!\" e \"Giant-Man contro Wasp\" (sul n. 3), \"Nuovo sangue\" e \"I professionisti\" (sul n. 4). La seconda parte \u00e8 apparsa sui numeri dal 7 al 9 tra il novembre 2003 e il luglio 2004 e comprende: \"Guerra di mondi\" e \"Il diavolo nell'ombra\" (sul n. 7), \"L'arte della guerra\" e \"Individui di distruzione di massa\" (sul n. 8), \"Come imparai ad amare Hulk\" (sul n. 9).\nTrama.\nIl fumetto inizia con un antefatto: nel 1945 Capitan America guida una missione per sabotare il prototipo di una bomba ad idrogeno progettata dai nazisti, ma per compiere il suo dovere si aggrappa al razzo, che viene lanciato; \"Cap\" riesce a far esplodere l'ordigno in aria, ma cade nell'oceano Atlantico.\nLa narrazione passa quindi ai giorni nostri; in una New York devastata da Hulk, si incontrano Nick Fury e Bruce Banner per discutere della nuova squadra, di cui faranno parte Iron Man e la coppia Giant-Man, che proprio in questo numero testa il suo potere, e Wasp. Inoltre viene ritrovato il corpo ibernato di Capitan America. Una volta risvegliatosi e presa coscienza di quanto accadutogli (in maniera non indolore), si reca a ritrovare la sua vecchia \"spalla\" Bucky, ora sposato con colei che sarebbe dovuta diventare sua moglie alla fine della seconda guerra mondiale. Per quanto riguarda Thor, contattato da Fury e Banner, egli si dichiara fin dall'inizio contrario agli Ultimates, definendoli come un'organizzazione imperialista asservita al potere corrotto americano, piuttosto che una forza di pace e ne rimane cos\u00ec estraneo.\nDopo la presentazione ufficiale del gruppo nel Triskelion, la loro base, Bruce Banner ha una discussione con la fidanzata Betty Ross, PR degli Ultimates. Quest'ultima, perennemente fredda e cinica, rimprovera continuamente il dottor Banner di non avere abbastanza intraprendenza e di lasciarsi scavalcare dagli altri (Hank Pym \u00e8 appena stato promosso a numero uno del progetto super soldato, mentre il posto doveva essere di Banner). Per questo il dottore, spinto da un misto di gelosia e frustrazione, si inietta nuovamente il siero per diventare Hulk.\nL'intera squadra si mobilita per fermare il gigantesco essere (grigio, come nella prima versione \"classica\"), diretto da Betty Ross con l'intenzione di possederla. Ogni componente del gruppo tenta di fermarlo: Giant-Man prima, quindi Iron Man, Capitan America a bordo di un carro armato e Thor (intervenuto all'ultimo momento per tentare di salvare gli innocenti coinvolti), ma viene sconfitto solo da Wasp che si intrufola nel cervello di Banner attraverso l'orecchio.\nLa prima parte si conclude con Capitan America e Thor a cena da Tony Stark, in cui si aprono: in particolare Tony racconta del suo tumore al cervello e Thor si dichiara estraneo alle meccaniche mediatiche del gruppo, ma in caso di pericolo per la vita delle persone, si dichiara pronto ad intervenire. Nel frattempo Henry Pym \u00e8 abbattuto per il suo fallimento e la moglie Janet tenta di consolarlo, ma la discussione degenera in rissa e Janet, in forma di vespa, viene assalita dalle formiche comandate dal marito.\nBruce Banner \u00e8 rinchiuso in una stanza di sicurezza al Triskelion e parla con Betty dell'accaduto, Capitan America localizza Giant-Man e quindi va a cercarlo mentre il resto della squadra si riposa. I nuovi membri degli Ultimates, Vedova Nera e Occhio di Falco vanno all'attacco, con l'aiuto dei mutanti Quicksilver e Scarlet, di una base dei chitauri, razza aliena pronta ad invadere alla terra; pur con qualche momento di crisi, l'azione riesce. Capitan America raggiunge Giant-Man e, dopo un brevissimo dialogo, scoppia una rissa: Hanry Pym diventa gigante ma Cap riesce comunque a stenderlo a terra.\nViene scoperta una base dall'intelligence e Nick Fury guida una missione per distruggerla, lasciando per\u00f2 il Triskelion indifeso; in realt\u00e0 l'informazione era una trappola e una bomba esplode all'arrivo delle truppe, mentre alla base i chitauri conducono un assalto parallelo e si impadroniscono dell'edificio, solo Wasp riesce a salvarsi.\nAnche Janet viene catturata dal capo degli alieni, che si prepara quindi ad un assalto su scala mondiale con tanto di astronavi, una missione preparata da anni con l'aiuto di droghe introdotte negli impianti idrici e microchip sottocutanei. Ma poco prima che l'invasione abbia inizio, si scopre che Iron Man ha creato un campo di forza che ha salvato una gran parte dell'esercito e Thor, grazie al suo martello, teletrasporta i militari nella base aliena.\nInizia quindi una battaglia epica con i supereroi che guidano l'azione, vengono distrutte numerose navi aliene, Thor scatena la sua forza creando una tempesta di fulmini, Iron Man assume il ruolo di eroe rischiando la propria vita pur essendo allo stremo delle forze, ispirato da un bambino e da alcuni soldati (che si riveleranno solo egoisti); Capitan America, con l'aiuto di Nick Fury mette ko il capo chitauro in un impeto di nazionalismo (insultando incidentalmente anche la Francia) e solo l'intervento di Hulk metter\u00e0 fine alla situazione: gettato dall'aereo da un gruppo di militari (che lo insultano e lo picchiano per stimolare la trasformazione) e manipolato da Cap, uccide prima il capo degli alieni (credendo che questo avesse fatto sesso con Betty) e quindi abbatte numerosi aerei. Occhio di Falco e Vedova nera guidano una truppa per impadronirsi del Triskelion e vi scoprono una bomba atomica, che Thor, all'ultimo istante, teletrasporta in un'altra dimensione.\nLa serie si conclude con una festa alla Casa Bianca in cui tutti, a parte Bruce Banner, nuovamente rinchiuso nella stanza di sicurezza, sono stati invitati e durante il quale Janet Pym bacia Capitan America (sempre in uniforme)."}
{"id": "110943", "revid": "599013", "url": "https://it.wikipedia.org/wiki?curid=110943", "title": "Cvs", "text": ""}
{"id": "110944", "revid": "729019", "url": "https://it.wikipedia.org/wiki?curid=110944", "title": "Apollo 7", "text": "L'Apollo 7 fu una missione spaziale effettuata nell'ottobre 1968 dagli Stati Uniti, il secondo volo con equipaggio nel contesto del programma Apollo della NASA. Fu, inoltre, il primo volo spaziale con umani dopo l'incendio che uccise i tre astronauti dell'Apollo 1 nel gennaio 1967. L'equipaggio dell'Apollo 7 fu comandato da Walter Schirra, il ruolo di pilota del modulo di comando fu assegnato a Donn Eisele mentre il pilota del modulo lunare fu Walter Cunningham (cos\u00ec designato anche se l'Apollo 7 non trasportava un modulo lunare).\nIn principio, i tre astronauti, erano stati designati per compiere il secondo volo dell'Apollo con equipaggio, e poi come riserva per l'Apollo 1. Dopo l'incendio, i voli con equipaggio furono sospesi mentre la causa dell'incidente veniva studiata e venivano apportati miglioramenti alla navicella spaziale Apollo e alle procedure di sicurezza, mentre venivano effettuati voli di test senza equipaggio. Determinato a prevenire il ripetersi di incidenti, l'equipaggio trascorse lunghi periodi di tempo a monitorare la costruzione dei moduli di comando e servizio (CSM) dell'Apollo. L'addestramento continu\u00f2 per gran parte della pausa di 21 mesi seguita al disastro dell'Apollo 1.\nL'Apollo 7 fu lanciato l'11 ottobre 1968 dalla Cape Canaveral Air Force Station, in Florida, e termin\u00f2 il volo undici giorni dopo ammarando nell'Oceano Atlantico. Durante la missione venne intrapreso un fitto programma di approfonditi test di funzionamento del modulo di comando e servizio mentre venne effettuata la prima trasmissione televisiva in diretta da un veicolo spaziale statunitense. Nonostante il verificarsi di episodi di tensione intercorsi tra l'equipaggio e i controllori di terra, la missione fu un completo successo tecnico, dando alla NASA la fiducia necessaria per inviare due mesi dopo l'Apollo 8 in orbita attorno alla Luna. In parte a causa di queste tensioni, nessuno dei membri dell'equipaggio vol\u00f2 di nuovo nello spazio, anche se Schirra aveva gi\u00e0 annunciato che si sarebbe ritirato dalla NASA dopo la missione. L'Apollo 7 ademp\u00ec a quelli che dovevano essere i compiti per la missione dell'Apollo 1 di testare il CSM in orbita terrestre bassa, permettendo alla NASA di fare un significativo passo avanti verso il traguardo di far atterrare gli astronauti sulla Luna, cosa che avverr\u00e0 nel luglio 1969 con la missione Apollo 11.\nContesto.\nDurante il secondo mandato del Presidente Eisenhower, gli Stati Uniti si trovarono a rincorrere i successi dell'Unione Sovietica nella cosiddetta corsa allo spazio, aperta dal lancio nel 1957 dello Sputnik 1, il primo satellite artificiale in orbita attorno alla Terra. Nel gennaio del 1961, John Kennedy eredit\u00f2 dall'amministrazione precedente il Programma Mercury, che aspirava a portare il primo uomo nello spazio, e una bozza del Programma Apollo, che avrebbe dovuto essere un proseguimento del precedente nello spazio circumterrestre. Tuttavia, il 25 maggio 1961, in un discorso pronunciato durante una sessione speciale del Congresso degli Stati Uniti, Kennedy riconvert\u00ec l'obiettivo del Programma Apollo verso un allunaggio \"entro la fine del decennio\", in risposta al nuovo primato stabilito dall'Unione Sovietica, che il 12 aprile aveva lanciato con successo Jurij Gagarin nello spazio.\nIl 21 marzo 1966 venne annunciato al pubblico che gli astronauti Virgil Grissom, Edward White e Roger Chaffee erano stati scelti come equipaggio della prima missione del programma Apollo. Durante un test effettuato sulla rampa di lancio, pochi giorni prima di quando era previsto il lancio, scoppi\u00f2 un incendio a bordo della navetta dove si trovavano i tre astronauti che non ebbero scampo. A ricordo di questo sacrifico la missione che non ebbe mai luogo verr\u00e0 denominata \"Apollo 1\".\nInformazioni generali.\nEquipaggio.\nAgli astronauti dell'equipaggio di riserva di Apollo 1, Walter Schirra, Donn Eisele e Walter Cunningham, tocc\u00f2 assumere la difficile eredit\u00e0 e vennero dunque nominati ad essere i primi astronauti a volare sulla nuova capsula dell'Apollo. Schirra fu uno dei primi astronauti scelti dalla NASA ed aveva gi\u00e0 volato nello spazio con Sigma 7 e Gemini 6, due missioni estremamente riuscite. Gi\u00e0 prima del lancio diede comunque l'annuncio ufficiale che avrebbe lasciato la NASA al termine della missione. Eisele e Cunningham invece erano astronauti del terzo gruppo scelto dalla NASA e pertanto privi di precedenti esperienze nello spazio.\nEquipaggio di riserva.\nL'equipaggio di riserva era composto da Tom Stafford (comandante) John Young (pilota del modulo di comando) ed Eugene Cernan (pilota del modulo lunare). Tutti e tre gli astronauti avevano precedentemente volato per una o due volte nello spazio su diverse missioni del programma Gemini.\nEquipaggio di supporto.\nUna novit\u00e0 del programma Apollo fu la nomina di un equipaggio di supporto (Support Crew), incaricato di svolgere diversi lavori impegnativi sotto il punto di vista temporale, sollevando l'equipaggio principale e quello di riserva da queste attivit\u00e0 e consentendo agli astronauti previsti per la missione una preparazione pi\u00f9 specifica. Faceva infatti parte dell'attivit\u00e0 dell'equipaggio di supporto l'aggiornare costantemente i piani di volo e le varie liste di controllo. Inoltre furono incaricati di sviluppare diversi programmi d'esercitazione per i simulatori di volo. Prima di ogni test del conto alla rovescia l'equipaggio di supporto era responsabile che ogni leva ed interruttore della capsula dell'Apollo si trovasse nella posizione corretta. Solo dopo tale operazione l'equipaggio principale saliva a bordo della capsula. In generale vennero scelti quali membri dell'equipaggio di supporto esclusivamente astronauti privi di precedenti esperienze nello spazio, al fine di consentire a questi di giustificare una futura nomina in un equipaggio di riserva. Infatti la NASA seguiva la prassi che gli equipaggi di riserva completi volavano quale equipaggio della terza missione successiva. Per Apollo 7, quando il volo venne presentato ufficialmente, vennero scelti quali membri dell'equipaggio di supporto gli astronauti John L. Swigert, Ronald E. Evans e William Pogue. Tutti e tre facevano parte del quinto gruppo di astronauti scelti dalla NASA poco prima, cio\u00e8 il 4 aprile 1966.\nSwigert venne in seguito nominato per l'equipaggio di riserva di Apollo 13, dove avanz\u00f2 al ruolo di pilota del modulo di comando dell'equipaggio principale dovendo sostituire l'astronauta Ken Mattingly poco prima del lancio di questa missione. Evans fece parte dell'equipaggio di riserva dell'Apollo 14 e fu pilota del modulo di comando dell'Apollo 17, mentre Pogue venne nominato per la missione Skylab 4 senza aver fatto parte precedentemente di alcun equipaggio di riserva.\nControllo missione.\nNel ruolo di CAPCOM, \"capsule comunicator\" ovvero i radiofonisti che mantenevano i contatti tra centro di controllo missione e astronauti, si alternarono gli astronauti Evans, Pogue, Stafford, Swigert, Young e Cernan. I direttori di volo furono invece Glynn Lunney, Gene Kranz e Gerry Griffin.\nStemma.\nLo stemma della missione mostra un modulo di comando e servizio con il suo motore SPS accesso; la sua scia circonda un globo e si estende oltre i bordi del patch, simboleggiando la natura orbitale terrestre della missione. Il numero romano VII appare nell'Oceano Pacifico meridionale e i nomi dell'equipaggio sono riportati su un ampio arco nero in basso. Lo stemma \u00e8 stato disegnato da Allen Stevens di \"Rockwell International\".\nPreparazione.\nDopo l'incendio dell'Apollo 1 vennero eseguite molteplici variazioni alla capsula dell'Apollo. Infatti per la missione dell'Apollo 7 venne utilizzata la nuovissima capsula con il numero di serie CSM-101, il primo modello del blocco della serie II. Il trasporto di un modulo lunare non fu previsto per questa missione.\nLe singole parti del razzo vettore del tipo Saturn IB, con il numero di serie AS-205, vennero consegnate al John F. Kennedy Space Center a primavera del 1968. L'assemblaggio perdur\u00f2 per tutta l'estate e solo il 9 agosto 1968 Apollo 7, completamente montato, pot\u00e9 essere trasportato verso la piattaforma e rampa di lancio numero 34.\nI test programmati per la missione avrebbero potuto essere eseguiti nel corso di tre sole giornate, per\u00f2 la NASA programm\u00f2 sin dall'inizio una missione della durata di undici giorni, cio\u00e8 di durata superiore a quella di un volo d'andata e ritorno verso la Luna.\nVennero dunque definiti tre obiettivi principali della missione:\nDurante la missione assunsero il ruolo di radiofonisti di contatto con la capsula (CapCom) l'intero equipaggio di riserva (Stafford, Cernan e Young) nonch\u00e9 l'equipaggio di supporto Swigert, Evans e Pogue.\nMezzi.\nNavicella spaziale.\nLa navicella spaziale di Apollo 7 comprendeva il modulo di comando e servizio 101 (CSM-101), il primo CSM del \"block II\" ad essere pilotato. Tale veicolo aveva la capacit\u00e0 di attraccare un modulo lunare, sebbene questo non avesse volato sull'Apollo 7. Il veicolo spaziale includeva anche il sistema di fuga (\"launch escape system\") e un adattatore per modulo lunare (SLA), sebbene quest'ultimo si pensasse di utilizzarlo per permettere l'aggancio tra la navetta e l'unit\u00e0 strumentale dell'S-IVB.\nIn seguito all'incendio dell'Apollo 1, il modulo di comando e servizio del \"block II\" venne ampiamente riprogettato: vennero consigliate pi\u00f9 di modifiche, di cui implementate per sull'Apollo 7. Tra questi spicca il nuovo portello con apertura verso l'esterno in alluminio e fibra di vetro, che l'equipaggio poteva aprire in sette secondi dall'interno, e il personale della rampa di lancio in dieci secondi dall'esterno. Altre modifiche includevano la sostituzione dei tubi di alluminio nel sistema di ossigeno ad alta pressione con acciaio inossidabile, la sostituzione di materiali infiammabili con materiali non infiammabili (compresi gli interruttori di plastica cambianti con quelli metallici) e, per la protezione dell'equipaggio in caso di incendio, una riserva di ossigeno di emergenza per proteggerli dagli eventuali fumi tossici, cos\u00ec come l'installazione di attrezzature antincendio.\nDopo che la missione Gemini 3 fu soprannominata \"Molly Brown\" da Grissom, la NASA proib\u00ec di conferire un nome ai veicoli spaziali. Nonostante questo divieto, Schirra espresse il desiderio di chiamare la sua navetta \"Phoenix\", ma la NASA gli rifiut\u00f2 il permesso. Il primo modulo di comando a ricevere un indicativo di chiamata diverso dalla designazione della missione sarebbe stato quello dell'Apollo 9, che trasportava un modulo lunare che si sarebbe dovuto separare da esso e quindi vi era la necessit\u00e0 di due nomi diversi per i due veicoli.\nVettore.\nPoich\u00e9 era previsto che Apollo 7 avrebbe volato solo in orbita terrestre bassa e che non avrebbe trasportato un modulo lunare, la missione venne lanciata per mezzo del razzo vettore Saturn IB piuttosto che con il pi\u00f9 grande e potente Saturn V. Questo era designato SA-205, ed era il quinto Saturn IB ad aver volato anche se fu il primo a trasportare un equipaggio nello spazio. Si differenziava dai suoi predecessori per il fatto che erano state installate linee propulsive pi\u00f9 forti nei motori J-2, in modo da prevenire il ripetersi dell'arresto anticipato che si era verificato sul volo Apollo 6 senza equipaggio.\nIl Saturn IB era un razzo a due stadi, con il secondo stadio, S-IVB, simile al terzo stadio del Saturn V, il razzo usato in tutte le successive missioni Apollo. Il Saturn IB verr\u00e0 poi utilizzato dopo la chiusura del Programma Apollo per trasportare gli equipaggi degli Skylab e per il programma test Apollo-Sojuz.\nL'Apollo 7 \u00e8 stata l'unica missione Apollo con equipaggio a essere lanciata dal complesso di lancio 34 della Cape Canaveral Air Force Station. Tutti i successivi voli Apollo e Skylab (compreso l'Apollo-Soyuz) furono lanciati dal complesso di lancio 39 presso il vicino Kennedy Space Center. Il Launch Complex 34 fu dichiarato ridondante e dismesso nel 1969, rendendo l'Apollo 7 l'ultima missione spaziale umana lanciata dalla Cape Kennedy Air Force Station nel XX secolo.\nMissione.\nIl lancio avvenne da Cape Canaveral l'11 ottobre 1968 alle ore 15.02 UTC in condizioni di vento relativamente forte. Il razzo vettore Saturn IB oper\u00f2 perfettamente pertanto, dopo circa 10 minuti, la navicella spaziale entr\u00f2 nell'orbita intorno alla Terra. Venne raggiunto un perigeo di 227 chilometri ed un apogeo di 285 chilometri.\nTrascorse alcune ore la navicella si stacc\u00f2 dal secondo stadio del razzo vettore, si gir\u00f2, ed esegui la manovra rendezvous. Con ci\u00f2 venne simulato come le future navicelle Apollo avrebbero dovuto eseguire l'apposita manovra per estrarre il modulo lunare dal terzo stadio di un razzo vettore del tipo Saturn V.\nLa capsula si allontan\u00f2 dal razzo ed il giorno successivo esegu\u00ec nuovamente una manovra di avvicinamento. In questa seconda occasione comunque vennero modificate le manovre stesse, con l'intenzione principale di simulare una manovra rendezvous in orbita lunare tra il modulo lunare e la navicella Apollo. Infatti le manovre vennero eseguite navigando in parte con l'utilizzo di un apparecchio radar ed in parte con il sostegno di un semplice sestante. In condizioni ideali il secondo stadio del razzo era ancora visibile ad una distanza di ben 1.800 chilometri.\nPer la prima volta nella storia dell'esplorazione spaziale da parte degli Stati Uniti, gli astronauti ebbero a bordo una telecamera. Gi\u00e0 in precedenti occasioni venne avanzata tale intenzione, per\u00f2 sempre cancellata dai piani di volo a causa di problemi di peso. Navicelle spaziali sovietiche gi\u00e0 in precedenti occasioni avevano avuto a bordo delle telecamere; la missione Apollo 7 comunque signific\u00f2 la prima trasmissione in diretta di immagini dallo spazio.\nDurante la missione il congegno di propulsione della navicella spaziale venne acceso per ben otto volte; pure la durata di tali accensioni vari\u00f2 da un minimo di mezzo secondo fino ad un massimo di dodici minuti. Ovviamente tali manovre comportarono dei cambi di traiettoria nell'orbita terrestre e si raggiunse un'altitudine massima di 452 chilometri; tutte queste operazioni riuscirono perfettamente.\nGi\u00e0 il primo giorno di volo Schirra prese il raffreddore, seguito a breve distanza da Cunningham ed Eisele. Ci\u00f2 nonostante fu programmata l'esecuzione di un programma di test alquanto vasto (si trattava in fondo della prima missione di un nuovo tipo di veicolo spaziale) che caus\u00f2 non poche polemiche e fu oggetto di forti divergenze tra direzione di volo ed equipaggio. Il fatto che la secrezione nasale non scolasse verso il basso autonomamente a causa dell'assenza di gravit\u00e0 obbligava gli astronauti a pulirsi il naso continuamente. Pertanto, con largo anticipo sulla data di rientro della missione, gli astronauti iniziarono ad insistere sul fatto di voler eseguire la manovra di rientro senza indossare gli appositi guanti ed il casco della tuta spaziale. Motivarono tale insistenza con la paura che l'enorme pressione che viene a crearsi durante questa fase avrebbe potuto causare lo scoppio dei loro timpani. La NASA dovette dunque valutare accuratamente i rischi di una tale decisione. Solo dopo lunga ed accurata discussione la direzione del volo si pieg\u00f2 alla pressione degli astronauti e consent\u00ec di svolgere la manovra accogliendo la richiesta.\nChe il pericolo di perdita di pressione durante la fase di rientro fosse effettiva venne dimostrato tragicamente durante il rientro della Soyuz 11 quattro anni dopo. Una valvola si era infatti aperta prematuramente e i tre cosmonauti sovietici soffocarono in maniera straziante dato che non indossavano le loro tute spaziali durante questa fase.\nDopo 10 giorni di volo gli astronauti accesero i retrorazzi frenanti per 12 secondi. Quattro minuti dopo il modulo di servizio venne staccato dal modulo di comando. Durante la fase di rientro nell'atmosfera terrestre gli astronauti dovettero sopportare una decelerazione fino a 3,3 G. Durante gli ultimi sei minuti la discesa venne frenata da appositi paracadute. Dall'accensione dei retrorazzi fino all'effettivo atterraggio nel mare caraibico era passata mezz'ora. La capsula dell'Apollo atterr\u00f2 capovolta, cio\u00e8 con la punta sott'acqua; pot\u00e9 comunque immediatamente essere rialzata mediante il gonfiaggio di appositi sacchi d'aria. Gli astronauti vennero recuperati dall'elicottero di soccorso e portati a bordo della portaerei USS Essex.\nImportanza per il programma Apollo.\nLa missione dell'Apollo 7 non fu solamente la dimostrazione dell'idoneit\u00e0 di volo della navicella spaziale, ma anche di tutte le procedure collegate, come l'assemblaggio del razzo vettore, i preparativi di lancio e la direzione di volo.\nFu dunque il primo passo nella giusta direzione per riuscire nell'intento di portare l'uomo sulla Luna.\nFino alla fine del decennio, cio\u00e8 per mantenere la promessa fatta dal Presidente Kennedy, il tempo rimasto a disposizione era di soli 14 mesi.\nCome tappa successiva venne dunque programmato che l'equipaggio dell'astronauta comandante James McDivitt avrebbe volato su Apollo 8 in una missione per testare il modulo lunare nell'orbita intorno alla Terra.\nGi\u00e0 da mesi si era dovuto constatare che la costruzione di questo modulo non sarebbe stata conclusa in tempo e pertanto il suo utilizzo si sarebbe ulteriormente tirato per le lunghe considerando che prima di volare in orbita sarebbero in ogni caso state necessarie diverse esercitazioni a terra.\nAll'interno, comunque, la NASA aveva gi\u00e0 sviluppato un piano alternativo: l'equipaggio dell'astronauta comandante Frank Borman, previsto per la missione dell'Apollo 9, programmata agli inizi dell'anno successivo, era pronto e pienamente addestrato per questa missione.\nPertanto si sarebbero potute invertire le due missioni ed anticipare la prima missione con equipaggio utilizzando il nuovo razzo vettore del tipo Saturn V.\nAnche senza avere a bordo il modulo lunare poteva essere programmato un volo verso la Luna e cos\u00ec essere guadagnate importantissime esperienze per future missioni.\nTre settimane dopo l'atterraggio dell'Apollo 7, la NASA decise definitivamente di modificare il piano originario e di mandare la missione, ora rinumerata in Apollo 8, verso la Luna."}
{"id": "110945", "revid": "1543377", "url": "https://it.wikipedia.org/wiki?curid=110945", "title": "Ebolavirus", "text": "Il genere Ebolavirus, secondo la definizione dell'International Committee on Taxonomy of Viruses, \u00e8 un raggruppamento di organismi che fa parte della famiglia \"Filoviridae\", a sua volta parte dell'ordine dei \"Mononegavirales\". Gli \"Ebolavirus\" sono stati descritti per la prima volta dopo l'epidemia di febbre emorragica scoppiata nel sud del Sudan nel giugno 1976 e nello Zaire nell'agosto 1976. Il genere \u00e8 stato introdotto nel 1998 come \"genere dei virus che somigliano al virus Ebola\".\nSi conoscono sei specie appartenenti a questo genere (oltre ad alcune non classificate) e quattro di queste sono responsabili della malattia da virus Ebola (in inglese \"ebola virus disease\" o \"EVD\") che colpisce gli umani con una febbre emorragica con un tasso di letalit\u00e0 molto alto. Le cinque specie di virus riconosciute dall'International Committee on Taxonomy of Viruses prendono il nome dalle regioni dove sono state individuate per la prima volta.\nVirologia.\nMorfologia.\nL'indagine al microscopio elettronico delle specie appartenenti al genere \"Ebolavirus\" mostra la caratteristica struttura filamentosa dei filovirus. La specie virus Ebola EBOV VP30 \u00e8 costituita da una catena di 288 amminoacidi. I virioni generalmente hanno una struttura tubolare variabile: possono assumere la forma di \"bastone pastorale\", di occhiello, di \"U\" o di \"6\", arrotolata, circolare o ramificata. Tuttavia le tecniche di laboratorio di purificazione come la centrifugazione potrebbero influenzarne l'aspetto morfologico. I virioni misurano generalmente 80 nm di diametro. Hanno misure variabili, tipicamente attorno ai 1000\u00a0nm, ma possono arrivare a 14000\u00a0nm di lunghezza. Nel centro del virione \u00e8 presente il \"nucleocapside\", una struttura elicoidale costituita dalla proteina del nucleocapside virale 30 (VP30), il quale contiene la proteina virale 35 (VP35), una molecola di RNA genomico virale legato alla nucleoproteina (NP) e infine la RNA polimerasi-RNA dipendente virale (L). Il virione ha un diametro di 40-50\u00a0nm e un canale centrale di 20\u201330\u00a0nm di diametro. Una glicoproteina (GP) virale \u00e8 presente sulla membrana virale, derivata dalla membrana cellulare ospite, ed \u00e8 responsabile del riconoscimento della cellula bersaglio. Tra la membrana e il nucleocapside a questa ancorata, all'interno della cosiddetta matrice, sono allocate le proteine virali VP40 e VP24.\nGenoma.\nCiascun virione contiene una molecola lineare anti-senso di RNA, di circa 18.959 nucleotidi di lunghezza fino anche a 18.961, dal peso molecolare di 4,5 x 106 Da. L'estremit\u00e0 3\u2032 non \u00e8 poliadenilata, e 5\u2032 \u00e8 priva di cappuccio. \u00c8 stato accertato che 472 nucleotidi a partire dal 3' UTR, e 731 nucleotidi dal 5' UTR sono sufficienti per la replicazione. \u00c8 in grado di codificare sette proteine strutturali ed una non strutturale. La regione codificante \u00e8 3\u2032 - leader - NP - VP35 - VP40 - GP/sGP - VP30 - VP24 - L - trailer - 5\u2032; leader e trailer essendo regioni non trascritte trasportano segnali importanti per il controllo della trascrizione, replicazione e assemblaggio del genoma virale nel nuovo virione. Il materiale genomico in s\u00e9 non \u00e8 infettivo a causa delle proteine virali, ma all'RNA polimerasi RNA dipendente, sono necessarie per la trascrizione del genoma virale nel mRNA, cos\u00ec come per la replicazione del genoma virale.\nRiserve virali.\nNonostante numerosi studi, la riserva naturale di \"Ebolavirus\" non \u00e8 ancora stata identificata. Tra il 1976 e il 1998, nessun ebolavirus \u00e8 stato riscontrato nelle 30.000 specie fra mammiferi, uccelli, rettili, anfibi ed artropodi prelevate nelle regioni colpite, fatta eccezione per del materiale genetico ritrovato in sei roditori (\"Mus setulosus\" e specie \"Praomys\") e in un toporagno (\"Sylvisorex ollula\") reperito nella Repubblica Centrafricana nel 1998. Ebolavirus furono scoperti in carcasse di gorilla, scimpanz\u00e9 e gazzelle durante l'epidemia del 2001 e del 2003 (le carcasse erano la fonte dell'epidemia umana iniziale), ma l'elevata mortalit\u00e0 dell'infezione preclude a queste specie la possibilit\u00e0 di tramutarsi in riserva.\nAnche piante e uccelli sono stati considerati riserve virali; tuttavia, i pipistrelli sono considerati i candidati migliori. Taluni pipistrelli erano noti per risiedere nella fabbrica di cotone nella quale i pazienti indiziati per le epidemie del 1976 e del 1979 lavoravano e che furono inoltre implicati nelle epidemie di Marburg nel 1975 e nel 1980. Tra le 24 specie di piante e le 19 specie di vertebrati inoculati sperimentalmente con ebolavirus, solo nei pipistrelli si \u00e8 verificata l'infezione. L'assenza di segni clinici in questi pipistrelli \u00e8 caratteristica delle specie-riserva. Nel 2002-03, un'indagine su 1.030 animali provenienti dal Gabon e dalla Repubblica del Congo che includeva 679 pipistrelli ha identificato RNA proveniente da ebolavirus in 13 di questi (\"Hypsignathus monstrosus\", \"Epomops franqueti\" e \"Myonycteris torquata\"). I pipistrelli sono anche noti per essere la riserva virale di numerosi virus come quello che causa il COVID-19 \"nipahvirus\", \"hendravirus\" e \"lyssavirus\". Di recente \u00e8 stato identificato uno dei recettori sfruttato dal virus, TIM-1, che sarebbe importante per l'attacco ad alcune cellule epiteliali (possibili via d'ingresso del virus). Sembra che ebolavirus si siano sviluppati in alcune caverne del Kenya..\nNel 2012 \u00e8 stato scoperto in Cina il primo isolamento da pipistrelli del filovirus specie Reston a seguito di esami sierologici condotti in una popolazione di pipistrelli cinesi. La specie \"Reston ebolavirus\", scoperta nelle Filippine, \u00e8 l'unica specie di ebolavirus identificata in Asia fino ad oggi. Inoltre, in 353 oranghi sani Borneo (Pongo pygmaeus) nell'isola Kalimantan in Indonesia, nel periodo dal dicembre 2005 al dicembre 2006, si \u00e8 trovata una posivit\u00e0 sierologica pari al 18,4% (65/353) e al 1,7% (6/353) dei campioni esaminati rispettivamente per EBOV (virus Ebola) e MARV (Marburg). La maggior parte dei sieri EBOV-positivi ha mostrato una somiglianza sierologica per le specie trovate in Zaire, Sudan, Costa d'Avorio, o per i virus Bundibugyo, che sono stati trovati finora solo in Africa. Gli autori della ricerca suggeriscono l'esistenza di molteplici specie di filovirus, o di virus sconosciuti correlati ai filovirus, in Indonesia, alcuni dei quali sono sierologicamente simili ai virus EBOV africani, indicando cos\u00ec una possibile presenza di serbatoi di virus non ancora identificati tra le popolazioni di orango indonesiane.\nLa ricercatrice berlinese Gretchen Vogel, dello staff editoriale della rivista \"Science\", pubblica sulla stessa l'11 aprile 2014 un editoriale dal titolo \"Are Bats Spreading Ebola Across Sub-Saharan Africa?\" (\"Sono i pipistrelli che diffondono il virus di Ebola in tutta l'Africa sub-sahariana?\"), suggerendo, con questo articolo, come la diffusione del virus metta a rischio le persone che vivono nelle aree boschive di tutta l'Africa sub-sahariana.\nNote tassonomiche.\nIn base alle norme per la nomenclatura dei taxon definite dall\"'International Committee on Taxonomy of Viruses\" (ICTV) il nome del genere \"Ebolavirus\" va scritto sempre con iniziale maiuscola e in corsivo. Non va mai abbreviato e deve essere preceduto dalla parola \"genere\".\nNella terminologia inglese internazionale, quando si richiamano collettivamente i membri del genere, non si usa il maiuscolo, il corsivo e l'articolo (ebolaviruses).\nIl nome \"Ebolavirus\" deriva dal fiume Ebola nello Zaire (oggi Repubblica Democratica del Congo), un tributario del fiume Congo dove avvenne l'epidemia del 1976, mentre il suffisso tassonomico \"-virus\" indica trattarsi di un genere virale.\nNel 2002 il nome del genere venne cambiato in \"Ebolavirus\" e nel 2010, il genere venne emendato di alcuni appartenenti.\nClassificazione.\nLe specie sono:\nCriteri di inclusione.\nUn virus della famiglia \"Filoviridae\" \u00e8 un membro del genere \"Ebolavirus\" se:\nSpecie comprese nel genere.\nI microbiologi hanno descritto diverse specie di appartenenti al genere \"Ebolavirus\".\n\"Zaire ebolavirus\" (ZEBOV o EBOV).\n\"Zaire ebolavirus\" \u00e8 la specie di riferimento per il genere \"Ebolavirus\" ed \u00e8 costituita da un solo ceppo noto, semplicemente chiamato \"virus Ebola\", ed una variante chiamata \"Zaire Ebolavirus Makona\".\n\"Zaire ebolavirus\" \u00e8 caratterizzato dal pi\u00f9 alto tasso di letalit\u00e0 degli \"Ebolavirus\" ed \u00e8 anche responsabile per il maggior numero di epidemie di Ebola attribuibili al genere, comprese l'epidemia di febbre emorragica di Ebola in Zaire del 1976 e l'epidemia di febbre emorragica di Ebola in Africa occidentale del 2014, che \u00e8 quella che ha causato finora il maggior numero di vittime.\nQuesta specie ha il tasso pi\u00f9 elevato di mortalit\u00e0: oltre il 90%, con una media approssimativa dell'83% in 27 anni. Gli indici di mortalit\u00e0 erano dell'88% nel 1976, 100% nel 1977, 59% nel 1994, 81% nel 1995, 73% nel 1996, 80% nel 2001-2002 e 90% nel 2003.\nLa prima epidemia A \u00e8 avvenuta il 26 agosto, 1976, a Yambuku, una citt\u00e0 a nord dello Zaire. Il primo caso registrato fu un insegnante di 44 anni, Mabalo Lokela, che era di ritorno da un viaggio nel nord dello stato. La sua febbre era altissima e gli fu inizialmente diagnosticata la malaria, quindi gli fu somministrato del chinino. Lokela si recava in ospedale ogni giorno; una settimana dopo i suoi sintomi comprendevano vomito incontrollabile, feci diarroiche miste a sangue, cefalea, vertigini, problemi respiratori. Pi\u00f9 tardi cominci\u00f2 a sanguinare dal naso, dalla bocca e dall'ano. Lokela mor\u00ec l'8 settembre del 1976, circa 14 giorni dopo la comparsa dei sintomi.\nSuccessivamente, numerosi pazienti mostrarono sintomi analoghi come febbre, cefalea, dolori muscolo-scheletrici, stanchezza, nausea e vertigini fino a mostrare i sintomi finali del primo paziente colpito. Inizialmente si pens\u00f2 che la diffusione virale fosse dovuta all'uso ripetuto degli aghi non sterili utilizzati per Lokela. Successivamente si pens\u00f2 anche allo scarso rispetto dei protocolli di sicurezza nell'assistenza dei pazienti colpiti da malattie infettive e ai riti funebri tradizionali che prevedono, prima della sepoltura, il lavaggio del tratto gastrointestinale.\nDue infermiere che lavoravano a Yambuku morirono nella medesima epidemia.\nTale variante del virus sembra quella che ha scatenato nella primavera 2014 la nuova epidemia in Guinea.\n\"Sudan ebolavirus\" (SEBOV o SUDV).\nLa specie \"Sudan ebolavirus\" fu la seconda ad essere scoperta, evento accaduto nel corso dell'anno 1976. Apparentemente sembrava originarsi tra i lavoratori del cotone della citt\u00e0 di Nzara, in Sudan. Il primo caso riportato fu quello di un lavoratore esposto probabilmente ad una riserva virale naturale nell'azienda cotoniera. I ricercatori testarono ogni animale ed insetto per comprovare l'ipotesi, tuttavia nessuno risult\u00f2 positivo al virus. Il portatore \u00e8 tuttora sconosciuto.\nIl secondo caso coinvolse il proprietario di un nightclub a Nzara, Sudan. L'ospedale locale, Maridi, speriment\u00f2 un tentativo per curare il paziente che risult\u00f2 inutile. L'ospedale, comunque, non sostenne alcuna procedura di sicurezza nella disinfezione e sterilizzazione dello strumentario utilizzato sul paziente, facilitando il contagio nel nosocomio.\nL'epidemia pi\u00f9 recente di \"Sudan ebolavirus\" \u00e8 stata nel maggio del 2004. 20 casi di \"Sudan ebolavirus\" furono registrati a Yambio, nel Sudan, con cinque decessi. Il Centro per il controllo e prevenzione delle malattie conferm\u00f2 la presenza del virus qualche giorno dopo. I paesi confinanti come l'Uganda e la Repubblica Democratica del Congo hanno incrementato la sorveglianza dei confini per il controllo dell'epidemia. Il tasso di mortalit\u00e0 per il \"Sudan ebolavirus\" \u00e8 stato del 54% nel 1976, 68% nel 1979 e 53% nel 2000/2001. La media si aggira intorno al 54%.\n\"Reston ebolavirus\".\nLa specie \"Reston ebolavirus\" \u00e8 sospettata di essere sia una specie del genere \"Ebolavirus\", che un nuovo tipo di filovirus di origine asiatica. Fu scoperta in una specie di macaco nei Laboratori Hazleton (ora Covance) nel 1989. Questa scoperta attir\u00f2 l'attenzione dei media e port\u00f2 alla pubblicazione del libro \"The Hot Zone\" (\"Area di contagio\" di Richard Preston). Nonostante lo stato di pericolosit\u00e0 biologica (livello 4), la specie \"Reston ebolavirus\" non \u00e8 patologica per gli esseri umani ed \u00e8 solo mediamente mortale per le scimmie; la percezione della mortalit\u00e0 del virus fu alterata da una coinfezione di scimmie con il Simian virus(SHFV).\nNel corso della scoperta, sei tecnici che maneggiavano gli animali divennero sieropositivi - uno di loro si tagli\u00f2 mentre stava praticando una necroscopia sul fegato di una scimmia infetta. Il tecnico non si ammal\u00f2 di febbre emorragica e gli studiosi conclusero che il virus avesse una bassa patogenicit\u00e0 negli uomini. Altre scimmie colpite dalla specie \"Reston ebolavirus\" furono spedite nuovamente a Reston e ad Alice, nel Texas, nel febbraio 1990. Altri casi di \"Reston ebolavirus\" presente in scimmie infette furono scoperti a Siena, nel 1992 e ancora in Texas nel marzo 1996.\n\"Tai ebolavirus\" o (\"Costa d'Avorio ebolavirus\").\nQuesta specie del genere \"Ebolavirus\" fu inizialmente scoperta tra gli scimpanz\u00e9 della foresta Tai in Costa d'Avorio. Il 1\u00ba novembre 1994, i cadaveri di due scimpanz\u00e9 furono trovati nella foresta. L'autopsia mostr\u00f2 che nel cuore vi era del sangue fluido e marrone, nessun segno evidente sugli organi e, inoltre, anche i polmoni erano ripieni di sangue molto fluido. Studi sui tessuti mostrarono risultati simili ai casi umani riportati durante l'epidemia di virus Ebola nel 1976 avvenuta in Za\u00efre e in Sudan. Successivamente nel 1994, furono scoperti altri cadaveri di scimpanz\u00e9 positivi al virus Ebola esaminati mediante tecniche molecolari. Si suppose che la fonte del contagio fosse la carne infetta di scimmie del tipo Red Colobus, che venivano predate dagli scimpanz\u00e9.\nUna degli scienziati che effettu\u00f2 l'autopsia sugli scimpanz\u00e9 infetti contrasse la malattia da virus Ebola e svilupp\u00f2 sintomi simili alla febbre dengue, approssimativamente una settimana dopo l'autopsia; fu trasportata in Svizzera per una terapia. Dopo due settimane fu dimessa dall'ospedale e si riprese completamente a distanza di sei settimane dall'infezione.\n\"Bundibugyo ebolavirus\".\nIl 24 novembre, 2007, il Ministero Ugandese per la Sanit\u00e0 conferm\u00f2 un'epidemia di ebola nel distretto di Bundibugyo. In seguito, tramite l'esame di campioni effettuati da laboratori statunitensi, dal Centro di Controllo per le Malattie e dall'Organizzazione mondiale della sanit\u00e0 (OMS), si ebbe la conferma della presenza di una nuova specie del genere \"Ebolavirus\". Il 20 febbraio 2008, il Ministero ugandese ufficialmente annunci\u00f2 la fine dell'epidemia di Bundibugyo con l'ultima persona infettata dimessa l'8 gennaio 2008. Funzionari ugandesi confermarono un totale di 149 casi di questo nuova specie di ebolavirus, responsabile di 37 decessi.\nPatologie da Ebolavirus.\nI virus di questo genere si trasmettono attraverso il contatto con i fluidi biologici di un infettato, umano o primate, anche durante il suo periodo di incubazione (30 giorni prima dei sintomi); sarebbe quindi teoricamente possibile contrarre uno di questi virus toccando il sudore, anche depositato, di una persona malata, anche se \u00e8 una probabilit\u00e0 piuttosto remota.\nMalattia da virus Ebola.\nL'infezione da virus Ebola porta a sviluppare una febbre emorragica. I sintomi di questa condizione sono variabili e compaiono improvvisamente. La sintomatologia iniziale comprende febbre alta (almeno 38,8\u00a0\u00b0C), cefalea, mialgia, artralgia, dolori addominali, astenia, faringite, nausea e vertigini. Il virus progressivamente causa sintomi di pi\u00f9 grave entit\u00e0, come diarrea, feci scure o sanguinolente, vomito scuro dall'aspetto a \"fondo di caff\u00e8\", occhi rossi dilatati con presenza di aree emorragiche sulla sclera, petecchie, rash maculopapulare e porpora. Altri sintomi secondari includono ipotensione, ipovolemia, tachicardia, danni agli organi (soprattutto a reni, milza e fegato) come risultato di una necrosi sistemica disseminata e proteinuria. L'emorragia interna \u00e8 causata da una reazione tra il virus e le piastrine che d\u00e0 luogo a varie rotture nelle pareti dei vasi capillari. Occasionalmente si presentano sanguinamenti interni o emorragie esterne orali e nasali.\nLa malattia da virus Ebola \u00e8 di difficile diagnosi nei primi giorni a causa dei sintomi non specifici, e generalmente una diagnosticata clinica deve essere confermata tramite test ELISA (\"Enzyme-Linked ImmunoSorbent Assay\") per la ricerca di antigeni virali, che tuttavia fornisce risultati ambigui durante le fasi non epidemiche. Vengono anche utilizzati saggi di RT-PCR, per amplificare l'RNA virale e ridurre la manipolazione dei campioni, e saggi di rilevazione di anticorpi specifici IgG e IgM, tramite test ELISA o immunofluorescenza. Pu\u00f2 essere necessaria, per isolare il virus, l'inoculazione in animali. L'intervallo tra insorgenza dei sintomi e morte \u00e8 intorno ai 7-14 giorni. A partire dalla seconda settimana di infezione si assiste ad una riduzione dell'iperpiressia o all'innescarsi di una sindrome da disfunzione multiorgano. Il tasso di mortalit\u00e0 \u00e8 alto, tra il 50 e il 90%. Le cause principali di morte sono lo shock ipovolemico e la sindrome da disfunzione multiorgano.\nTra gli esseri umani, il virus viene trasmesso mediante il contatto diretto con i fluidi corporei infetti (anche il sudore naturalmente sempre presente sulla pelle), oppure, in minor proporzione, per via epidermica o per contatto con le membrane mucose. Il periodo di incubazione pu\u00f2 variare dai 2 ai 21 giorni, ma generalmente \u00e8 di una settimana.\nLe infezioni di ebolavirus su pazienti umani sono state documentate in casi di contatto con scimpanz\u00e9 infetti, gorilla e antilopi della foresta, avvenuti in Costa d'Avorio, nella repubblica congolese e in Gabon. Anche la trasmissione virale del tipo \"Reston ebolavirus\" \u00e8 stata registrata a causa del contatto con scimmie cynomolgus (Macaca fascicularis). I pipistrelli sono considerati il serbatoio naturale pi\u00f9 probabile dei virus appartenenti al genere \"Ebolavirus\". In passato sono state prese in considerazione anche piante, artropodi e uccelli. I pipistrelli erano noti occupanti della fabbrica di cotone in cui sono stati riscontrati i primi casi nei focolai epidemici del 1976 e 1979, e sono stati anche implicati nelle infezioni da virus Marburg nel 1975 e nel 1980.\n\u00c8 piuttosto improbabile che gli appartenenti al genere \"Ebolavirus\" possano svilupparsi con caratteristiche pandemiche a livello mondiale, per via della loro difficolt\u00e0 a diffondersi per via aerea e a causa del lasso di tempo in cui questi virus assumono caratteristiche contagiose atte alla diffusione, in confronto ad altre malattie infettive. Inoltre, l'instaurarsi di sintomi precoci dal momento in cui la malattia diviene contagiosa rende remota l'eventualit\u00e0 che un individuo colpito sia in grado di effettuare viaggi permettendo lo spostamento del contagio. Poich\u00e9 i cadaveri sono infetti, alcuni medici adottano misure preventive affinch\u00e9 le sepolture avvengano in sicurezza contrariamente ai rituali funebri tradizionali diffusi in quelle aree.\nAl 2014 non esiste un protocollo standardizzato di trattamento per la malattia da virus Ebola. La terapia primaria \u00e8 unicamente di supporto e comprende procedure invasive ridotte al minimo: bilancio degli elettroliti, poich\u00e9 i pazienti sono frequentemente disidratati, ripristino dei fattori di coagulazione per arrestare il sanguinamento, mantenimento dei parametri ematici e di ossigenazione, trattamento delle complicanze infettive. La Ribavirina \u00e8 inefficace. Anche l'Interferone non pare dare risultati. Nelle scimmie, la somministrazione di un inibitore dell'emocoagulazione (rNAPc2) ha mostrato qualche beneficio, preservando il 33% degli animali infettati da una infezione al 100% letale per le scimmie (sfortunatamente, questa terapia \u00e8 inefficace sugli umani). Agli inizi del 2006, studiosi dell'Istituto di ricerca medica sulle malattie infettive dell'esercito degli Stati Uniti annunciarono il 75% delle guarigioni in scimmie rhesus infettate con ebolavirus a cui era stata somministrata terapia antisenso.\nBioterrorismo.\nPotenzialmente questi virus potrebbero essere utilizzati come arma biologica: come agenti di bioterrorismo, per l'alta mortalit\u00e0 e la mancanza terapie adeguate, questi virus sono classificati di categoria A, agente di rischio biologico di livello 4.\nL'efficacia come agente di guerra biologica dei virus di questo genere \u00e8 tuttavia compromessa proprio dall'elevata mortalit\u00e0 e dal livello di contagio: un'epidemia tipica potrebbe diffondersi attraverso un piccolo villaggio o ospedale, contagiando l'intera comunit\u00e0 senza poter trovare altri ospiti potenziali, morendo quindi prima di raggiungere una comunit\u00e0 pi\u00f9 ampia. Inoltre il 12 Novembre 2019, l'OMS ha approvato il primo vaccino contro il virus Ebola: il vaccino VSV-ZEBOV.\nGli ebolavirus sono stati presi in considerazione dai membri della setta giapponese Aum Shinriky\u014d, il cui leader Sh\u014dk\u014d Asahara invi\u00f2 circa 40 membri in Zaire nel 1992, i quali si finsero desiderosi di fornire supporto medico alle vittime dell'ebola, presumibilmente nel tentativo di acquisire un campione virale con finalit\u00e0 terroristiche.\nUtilizzo in prodotti della cultura di massa.\nI virus di Ebola e Marburg sono stati una generosa fonte di idee e soggetti per spettacoli e opere di vario genere della cultura di massa e nella narrativa di genere.\nCinema.\nEsistono film che trattano di un'epidemia di ebolavirus:\nNel film \"Virus letale\", il virus descritto, dal nome fittizio \"Motaba\", \u00e8 strettamente ispirato ai virus africani, tanto pi\u00f9 che Motaba \u00e8 il nome di un tratto di fiume che alimenta il fiume Ebola. Anche i sintomi e l'area dell'infezione sono pertinenti."}
{"id": "110950", "revid": "108588815", "url": "https://it.wikipedia.org/wiki?curid=110950", "title": "Bullionismo", "text": "Il bullionismo \u00e8 una dottrina economica elaborata nell'ambito del mercantilismo, secondo la quale la ricchezza di uno stato \u00e8 data dalla quantit\u00e0 di moneta e di metalli preziosi che esso possiede.\nVenne adottato principalmente in Spagna e prevedeva, che le esportazioni venissero remunerate in moneta con base aurea e le importazioni scambiate con moneta composta da solo argento. In pratica, avendo due tipi di moneta con uguale valore nominale ma diverso valore intrinseco, facevano uscire dal paese le monete con valore intrinseco minore, mantenendo all'interno del paese quelle con valore intrinseco maggiore, ovvero quelle con base aurea.\nSi tratta di una delle prime metodologie introdotte dai mercantisti al fine di massimizzare lo stock monetario, garantendo cio\u00e8 l'accumulazione di metalli preziosi. Tale metodologia fondava, infatti, le sue radici sull'idea che la base monetaria dello stato fosse cronicamente scarsa, a causa del drenaggio dei metalli preziosi, dovuto sia all'importazione, sia ad alterazioni monetarie (vedi in tal proposito legge di Gresham)\nAlla luce di questa impostazione, l'unica soluzione era rappresentata, a detta dei mercantilisti, dal blocco delle importazioni e dalla massimizzazione delle esportazioni.\nIl bullionismo fu ben presto abbandonato in quanto analiticamente carente rispetto alla nuova impostazione mercantilista, rappresentata dalla dottrina della bilancia commerciale"}
{"id": "110955", "revid": "466539", "url": "https://it.wikipedia.org/wiki?curid=110955", "title": "Mikheil Saak'ashvili", "text": "Nel dicembre 2014 fu privato della cittadinanza georgiana e nel luglio 2017 anche della cittadinanza ucraina, divenendo apolide. Quest'ultima cittadinanza gli \u00e8 stata in seguito restituita nel maggio 2019.\nBiografia.\n\u00c8 sposato con Sandra Roelofs, di origine olandese. \u00c8 noto anche per la sua conoscenza delle lingue straniere: parla infatti sette lingue, tra cui l'inglese, l'ucraino, il francese, l'olandese e il russo.\nAttivit\u00e0 politica in Georgia.\nMembro del Parlamento georgiano dal 1995, dal 2000 al 2001 \u00e8 stato ministro della giustizia. \u00c8 stato per la prima volta Presidente della Georgia dopo la vittoria delle elezioni presidenziali del 2004, tenutesi dopo i fatti della Rivoluzione delle Rose, di cui Saak'ashvili \u00e8 stato uno dei principali artefici. \u00c8 succeduto infatti il 25 gennaio 2004 a Nino Burjanadze (capo di Stato provvisorio) sino al 25 novembre 2007, quando la signora Burjanadze gli \u00e8 nuovamente succeduta alla carica come capo provvisorio, quando Mikheil Saak'ashvili si \u00e8 dimesso per ripresentarsi alle elezioni presidenziali anticipate.\nLe elezioni presidenziali del 2008 lo hanno visto come candidato del Movimento Nazionale Unito (centro-destra), seppur contestate dall'opposizione, e lo hanno riconfermato alla carica di Presidente per altri 5 anni (essendo state ritenute sufficientemente regolari dagli osservatori internazionali).\nIl 2 ottobre 2012, Saakashvili ha ammesso la sconfitta del suo partito nelle elezioni parlamentari della Georgia contro la coalizione guidata dal magnate Bidzina Ivanishvili. Gli \u00e8 stato impedito dalla costituzione della Georgia di candidarsi per ottenere un terzo mandato nelle elezioni presidenziali del 2013, vinte dal candidato Giorgi Margvelashvili. \u00c8 stato poi anche privato della cittadinanza georgiana nel dicembre 2014 perch\u00e9 in possesso di quella di un altro paese, l'Ucraina, dove \u00e8 stato nominato a maggio 2014 governatore della regione di Odessa.\nNell'ottobre 2021, Mikheil Saakashvili, ricercato in Georgia per abuso d'ufficio e malversazione, \u00e8 stato arrestato dopo essere tornato illegalmente nel suo Paese, dopo essere stato in esilio fuori dalla Georgia dal 2013. Un gesto che ha spiegato con la sua volont\u00e0 di combattere al fianco dei suoi connazionali nel Paese.\nAttivit\u00e0 politica in Ucraina.\nLasciata la Georgia, nel 2014 si \u00e8 schierato a favore del movimento ucraino Euromaidan, di orientamento filo europeista. Nel maggio 2015 il Presidente ucraino Petro Poro\u0161enko lo ha nominato governatore dell'Oblast di Odessa, regione a maggioranza russofona confinante con la Moldavia. Le autorit\u00e0 russe, in conflitto con l'ex Presidente georgiano sin dalla seconda guerra in Ossezia del Sud, hanno criticato la scelta di tale incarico. Il Primo ministro russo Dmitrij Medvedev, in un messaggio via Twitter, ha postato: \"Quando il circo arriva in citt\u00e0... Povera Ucraina\".\n\u00c8 ricercato in Georgia per i reati di abuso di potere e per violenze perpetrate durante manifestazioni tenutesi nel 2007. Dopo essere stato governatore dell'Oblast' dal maggio 2015, si \u00e9 dimesso nel novembre 2016 in polemica con il presidente ucraino, e nel luglio 2017 \u00e8 stato privato anche della cittadinanza ucraina. Nel maggio 2019 \u00e8 tornato in Ucraina dopo che il nuovo presidente ucraino Volodymyr Zelens'kyj gli ha riconcesso la cittadinanza ucraina.\nPolemiche sull'abuso di droga.\nDue mezzi di informazione con sede nella Federazione Russa cos\u00ec come uno georgiano, hanno accusato Saak'ashvili di abuso e dipendenza da droga."}
{"id": "110956", "revid": "37401", "url": "https://it.wikipedia.org/wiki?curid=110956", "title": "Adsl", "text": ""}
{"id": "110957", "revid": "2229251", "url": "https://it.wikipedia.org/wiki?curid=110957", "title": "Apollo 6", "text": "Apollo 6, lanciato nell'aprile 1968, fu il secondo e ultimo test di volo privo di equipaggio del veicolo di lancio Saturn V.\nObiettivi.\nL'Apollo 6 aveva lo scopo di dimostrare la capacit\u00e0 del Saturn V di spingersi in orbita, in previsione del suo primo volo con a bordo l'equipaggio (Apollo 7). Fu anche la prima missione ad usare l'High Bay 3 nell'edificio di assemblaggio verticale (VAB) del lanciatore mobile numero 2 e della camera d'incendio numero 2. Un altro obiettivo della missione fu il test relativo al \"modulo di rientro\" sottoposto a condizioni estreme, ottenuto simulando dette situazioni di stress estremo durante il ritorno dalla Luna. L'obiettivo non fu raggiunto a causa di un malfunzionamento del propulsore J-2.\nCompito dell'Apollo 6 fu quello di inviare in orbita un Modulo di Comando e Servizio (CSM), pi\u00f9 un prototipo di modulo lunare (LTA), un modulo lunare simulato (LM) corredato di sensori di vibrazione strutturale, in una traiettoria trans lunare. Tuttavia, la Luna non era nella giusta posizione per un volo trans lunare ed il motore del modulo di servizio si spense circa cinque minuti pi\u00f9 tardi per rallentare il vettore, passando il suo apogeo a 11989 miglia nautiche (22204 km), costringendo il CSM ad annullare tutto, simulando un ritorno diretto verso la Terra. Al ritorno, il motore, fu acceso ancora una volta al fine di accelerare il vettore e di simulare la traiettoria nominale di ritorno lunare con una re-entry con angolo di -6,5 gradi e velocit\u00e0 di 36.500 metri al secondo (11.100 m / s).\nL'intera missione dur\u00f2 circa 10 ore e dimostr\u00f2 che il Saturn V soddisfaceva tutti i requisiti per essere usato nelle successive missioni lunari.\nL'assemblaggio.\nLo stadio \"S-IC\" arriv\u00f2, a mezzo chiatta, il 13 marzo 1967 e fu eretto nel VAB quattro giorni dopo, insieme alla \"S-IVB\" terzo stadio ed il computer di governo della strumentazione che arrivarono nello stesso giorno. Il secondo stadio \"S-II\" arriv\u00f2 due mesi dopo, nel frattempo fu assemblato un \"distanziatore a manubrio\" (sostanzialmente un simulacro) della stessa massa e lunghezza e con le medesime connessioni elettriche per procedere col collaudo. Lo \"S-II\" arriv\u00f2 il 24 maggio. Fu accorpato ed unito al razzo il 7 luglio.\nIl collaudo procedette a rilento poich\u00e9 si stava ancora controllando, nello stesso edificio, il veicolo di lancio dell'Apollo 4. Il VAB poteva contenere quattro Saturn V, ma era possibile controllarne solo uno alla volta.\nIl modulo di Comando e Servizio arriv\u00f2 il 29 settembre e ne fu completato l'assemblaggio il 10 dicembre. Era un ibrido, presentando il \"modulo di comando\" numero 20 ed il \"modulo di servizio\" numero 14, dopo che il modulo di servizio numero 20 era andato distrutto nell'esplosione di un serbatoio ed il modulo di comando n\u00b0 14 era stato smantellato come oggetto di investigazione relativo all'incendio dell'Apollo 1. Dopo due mesi fra riparazioni e collaudo il razzo fu spostato al blocco di lancio il 6 febbraio 1968.\nIl lancio.\nDiversamente dal volo perfetto dell'Apollo 4, l'Apollo 6 present\u00f2 subito dall'inizio diversi problemi. Infatti dopo soli due minuti di volo, il razzo sub\u00ec dure oscillazioni pogo per circa 30 secondi. George Mueller spieg\u00f2 la causa ad una conferenza del congresso:\nLe \"oscillazioni pogo\" si presentano fondamentalmente perch\u00e9 avvengono fluttuazioni di spinta nei motori e sono normali caratteristiche degli stessi. Tutti i motori presentano un caratteristico rumore durante la fase di erogazione della potenza poich\u00e9 la combustione, non essendo perfettamente uniforme, produce queste fluttuazioni di spinta nel primo stadio che, come gi\u00e0 in precedenza evidenziato, risulta essere una normale caratteristica di tutti i motori.\nInfatti il motore viene alimentato attraverso un tubo che preleva il carburante dai serbatoi e lo porta nel motore. La lunghezza di detto tubo richiama l'assieme di un organo cos\u00ec che, nella generazione della sua propria frequenza di risonanza, risulter\u00e0 oscillare proprio come la canna di un organo.\nLa struttura del veicolo \u00e8 molto simile ad un diapason, cos\u00ec se la si colpisce bene, osciller\u00e0 sopra e sotto longitudinalmente. In un certo senso \u00e8 l'interazione tra le varie frequenze che causa l'oscillazione del veicolo.\nProblemi.\nLa causa delle \"oscillazioni pogo\" durante la prima fase del volo era ben nota. Tuttavia, si era pensato di aver ridotto il problema dato che il razzo era stato depotenziato. Per smorzare ulteriormente le oscillazioni di pressione nelle pompe del combustibile e del comburente cos\u00ec come nelle linee di alimentazione, le cavit\u00e0 di questi sistemi erano state riempite con elio proveniente dal sistema di controllo pneumatico del sistema di propulsione, che avrebbe dovuto agire come un ammortizzatore per attenuare le oscillazioni.\nLa causa del malfunzionamento dei due motori nella seconda fase del volo fu identificata nella rottura di una linea di alimentazione degli iniettori del motore. L'iniettore era essenzialmente un motore a razzo in miniatura montato sulla parete della camera a pressione del J-2, ed alimentato da linee flessibili di piccolo calibro che trasportavano idrogeno e ossigeno liquidi. Questa miscela, ricca di idrogeno, \u00e8 di vitale importanza per mantenere una bassa temperatura durante il funzionamento dei motori. Mentre il razzo era in volo, le vibrazioni indotte dal secondo stadio provocarono la rottura della linea dell'idrogeno che alimentava l'iniettore del motore numero Due. Come conseguenza, il dispositivo immise ossigeno liquido puro nella camera di combustione, generando una temperatura molto pi\u00f9 alta del normale che provoc\u00f2 la rottura della camera stessa. Il conseguente brusco calo della pressione venne rilevato dalla centralina del sistema automatico di controllo, che comand\u00f2 lo spegnimento. Sfortunatamente i segnali diretti al motore numero Tre furono parzialmente confusi con quelli del motore numero Due, cos\u00ec l'ordine di spegnimento del motore numero Due caus\u00f2 anche la chiusura della valvola di alimentazione dell'ossigeno del motore numero Tre, causando lo spegnimento anche di quest'ultimo.\nIl problema delle linee di carburante non venne rilevato durante i test a terra perch\u00e9 la maglia in acciaio inox che ricopriva il tubo del carburante divenne satura di aria liquida a causa del freddo estremo indotto dall'idrogeno liquido che scorreva all'interno del tubo. L'aria liquida smorz\u00f2 quindi le vibrazioni che, vennero evidenziate solo in seguito, durante i test in vuoto eseguiti dopo il volo dell'Apollo 6. L'inconveniente fu risolto semplicemente sostituendo il soffietto flessibile nel punto dove si verific\u00f2 la rottura, con un pezzo di tubo d' acciaio. L'S-IVB, come l'S-II, usava lo stesso design dei motori del J-2, cos\u00ec si ipotizz\u00f2 che lo stesso problema sulla linea di alimentazione avesse anche impedito la riaccensione del terzo stadio per il rientro nell'orbita terrestre. In seguito, test a terra confermarono che, le scarse prestazioni riscontrate nella prima accensione dell'S-IVB, erano da imputare a danneggiamenti della linea di alimentazione.\nIl velivolo spaziale aveva inoltre evidenziato altri problemi negli adattatori (N.D.T. anelli interposti tra uno stadio e l'altro del razzo), a causa della loro struttura a nido d'ape. Mano a mano che il razzo accelerava e saliva nell'atmosfera, le celle si espandevano a causa dell'aria e dell'acqua intrappolate tra di esse, causando rotture sulla superficie. Anche qui la soluzione fu semplice: praticare piccoli fori sulla superficie per permetterne la espansione.\nSebbene i problemi con i motori, sperimentati durante il volo dell'Apollo 6, avrebbero potuto far saltare l'intero Programma Apollo con equipaggio a bordo, la NASA consider\u00f2 il volo un inestimabile collaudo del veicolo di lancio. Infatti non si verific\u00f2 nessun grosso problema nei successivi undici voli del Saturn V. Comunque le \"vibrazioni pogo\" poterono essere ridotte, ma mai eliminate del tutto. Riapparvero infatti nella missione AS-508, causando il prematuro spegnimento del motore centrale del S-II durante il volo dell'Apollo 13."}
{"id": "110960", "revid": "121164995", "url": "https://it.wikipedia.org/wiki?curid=110960", "title": "Programma Luna", "text": "Il Programma Luna (), detto anche Lunik in ambienti occidentali ) \u00e8 una serie di missioni senza equipaggio inviate dall'Unione Sovietica verso la Luna, tra il 1959 e il 1976.\nStoria.\nQuindici sonde ebbero successo e riuscirono a entrare in orbita o ad atterrare sulla Luna e furono delle apripista per l'esplorazione dello spazio. Le sonde eseguirono molti esperimenti sulla composizione chimica, sulla gravit\u00e0, sulla temperatura e sulle radiazioni presenti sulla Luna. Ventiquattro sonde ricevettero la designazione Luna: in realt\u00e0 vennero lanciate pi\u00f9 sonde ma quelle che non riuscivano a raggiungere l'orbita non venivano riconosciute pubblicamente come Luna e quelle che fallivano il lancio e rimanevano nell'orbita bassa della Terra venivano designate Kosmos.\nLuna 1 ha fallito la sua missione di schiantarsi sulla Luna finendo in orbita eliocentrica, diventando il primo oggetto artificiale a sfuggire dall'orbita terrestre. La seconda missione Luna 2 nel 1959 ha raggiunto il suo scopo di schiantarsi sulla Luna diventando il primo oggetto artificiale ad aver raggiunto un altro corpo celeste. Luna 3 ha orbitato intorno alla Luna ed \u00e8 riuscita a scattare delle fotografie del lato nascosto della Luna fuori dall'orbita terrestre.\nLuna 9 \u00e8 stata la prima sonda ad essere riuscita ad effettuare un atterraggio morbido su un altro corpo planetario nel febbraio del 1966. Invi\u00f2 a Terra cinque immagini stereoscopiche panoramiche della superficie lunare. L'anno successivo Luna 10 fu il primo satellite artificiale della Luna.\nLuna 17 e Luna 21 trasportarono dei rover che atterrati sul suolo lunare effettuarono delle perlustrazioni (vedi il programma Lunochod).\nUno dei maggiori successi del programma Luna \u00e8 stata la capacit\u00e0 di prelevare delle rocce lunari e riportarle sulla Terra per la prima volta nel 1970.\nBisogna notare che i successi del programma Luna furono messi in ombra dal programma Apollo della NASA che nello stesso periodo interessava la Luna. Effettivamente le sonde Luna 16, Luna 20 e Luna 24 riportarono 326 grammi di roccia lunare recuperate in modo automatico, mentre il programma Apollo riport\u00f2 sulla Terra pi\u00f9 di 380\u00a0chilogrammi di rocce lunari scelte dagli astronauti. Comunque l'esplorazione con sonde e rover \u00e8 la strada principale dell'esplorazione spaziale e in questo campo il programma Luna fu un precursore."}
{"id": "110964", "revid": "1543377", "url": "https://it.wikipedia.org/wiki?curid=110964", "title": "Apollo 8", "text": "LApollo 8 fu la seconda missione con equipaggio del programma spaziale statunitense Apollo. La navicella venne lanciata il 21 dicembre 1968 e divenne la prima con a bordo degli uomini a lasciare l'orbita della Terra, a raggiungere la Luna, ad orbitare intorno ad essa ad una distanza di 384\u00a0000\u00a0km dalla Terra e tornare in sicurezza sulla stessa.\nI tre astronauti membri dell'equipaggio \u2013 il comandante Frank Borman, il pilota del modulo di comando James Lovell e il pilota del modulo lunare William Anders \u2013 divennero pertanto i primi esseri umani ad uscire dalla gravit\u00e0 terrestre, a poter osservare la Terra nella sua interezza, ad entrare nel campo gravitazionale di un corpo celeste diverso dalla Terra (la Luna), a vedere con i propri occhi il lato nascosto della Luna, ad essere testimoni dallo spazio del sorgere della Terra dall'orizzonte della Luna e a rientrare nel campo gravitazionale terrestre. Per il lancio, la missione utilizz\u00f2 il razzo Saturn V, al suo terzo volo, il primo con equipaggio. Fu il primo lancio con equipaggio effettuato dal Kennedy Space Center, Florida, situato nei pressi della Cape Canaveral Air Force Station.\nOriginariamente prevista per l'inizio del 1969 come una missione in orbita terrestre media per testare il modulo lunare e il modulo di comando, il profilo venne modificato nell'agosto del 1968 verso l'obiettivo pi\u00f9 ambizioso, anche perch\u00e9 il modulo lunare non era ancora pronto per il primo volo. Ci\u00f2 determin\u00f2 un accorciamento di due o tre mesi rispetto a quanto inizialmente previsto della durata di addestramento e preparazione dell'equipaggio.\nL'Apollo 8 impieg\u00f2 tre giorni per raggiungere la Luna. Orbit\u00f2 intorno ad essa dieci volte nel corso di 20 ore, durante le quali l'equipaggio effettu\u00f2 una trasmissione televisiva in occasione della vigilia di Natale, durante la quale lessero i primi 10 versetti del libro della Genesi. All'epoca la trasmissione risult\u00f2 il programma televisivo pi\u00f9 osservato della storia. Gli astronauti dell'Apollo 8 fecero il loro ritorno sulla Terra il 27 dicembre 1968, quando la loro navicella spaziale ammar\u00f2 nel nord dell'Oceano Pacifico.\nIl successo della missione Apollo 8 apr\u00ec la strada all'Apollo 11 che port\u00f2 a termine l'obiettivo del presidente americano John F. Kennedy di portare un uomo sulla superficie lunare prima della fine degli anni sessanta.\nContesto.\nDurante il secondo mandato del Presidente Eisenhower, gli Stati Uniti si trovarono a rincorrere i successi dell'Unione Sovietica nella cosiddetta corsa allo spazio, aperta dal lancio nel 1957 dello Sputnik 1, il primo satellite artificiale in orbita attorno alla Terra. Nel gennaio del 1961, John Kennedy eredit\u00f2 dall'amministrazione precedente il Programma Mercury, che aspirava a portare il primo uomo nello spazio, e una bozza del Programma Apollo, che avrebbe dovuto essere un proseguimento del precedente nello spazio circumterrestre. Tuttavia, il 25 maggio 1961, in un discorso pronunciato durante una sessione speciale del Congresso degli Stati Uniti, Kennedy riconvert\u00ec l'obiettivo del Programma Apollo verso un allunaggio \"entro la fine del decennio\", in risposta al nuovo primato stabilito dall'Unione Sovietica, che il 12 aprile aveva lanciato con successo Jurij Gagarin nello spazio.\nIl Programma Apollo, pur funestato dalla sciagura dell'Apollo 1 prima e dell'Apollo 13 poi, fu coronato da numerosi successi, il pi\u00f9 grande dei quali fu l'allunaggio nel 1969 dell'Apollo 11, cui seguirono altre sei missioni lunari prima dell'interruzione del Programma nel 1975. L'Apollo 8 fu la seconda missione con equipaggio del Programma, appartenente alla sua fase preparatoria. Tra il 1963 e il 1966, il Programma Apollo fu affiancato dal Programma Gemini, attraverso il quale la NASA acquis\u00ec le competenze nelle tecniche del volo spaziale che sarebbero state richieste per le successive missioni Apollo: la capacit\u00e0 di individuare, raggiungere e attraccare ad un secondo veicolo in orbita, la capacit\u00e0 di svolgere attivit\u00e0 extraveicolari e informazioni riguardo alla risposta degli astronauti alla permanenza nello spazio.\nProgrammazione.\nPianificazione della missione.\nLe missioni Apollo sono denominate secondo una progressione numerica che tiene conto, a partire da Apollo 4, dell'ordine di lancio. Tuttavia, gli obiettivi che avrebbero dovuto essere conseguiti durante ciascuna missione, ovvero il tipo di missione che sarebbe stata condotta, seguivano una sequenza elaborata nel settembre del 1967 in cui ciascuna tipologia di missione era stata identificata da una lettera, con complessit\u00e0 crescente secondo l'ordine alfabetico. Le missioni lunari (appartenenti alle classi G, H e J) avrebbero dovuto essere precedute da sei tipi di missioni preparatorie. Attraverso le missioni A e B, che sarebbero state prive di equipaggio, sarebbe stato verificato il funzionamento in orbita terrestre bassa rispettivamente dell'Apollo Command/Service Module (CSM) e del modulo lunare (LEM). La missione C avrebbe replicato la missione A con equipaggio a bordo. Per la missione D erano stati ideati due possibili scenari che ad ogni modo prevedevano l'esecuzione di manovre di rendezvous tra il Modulo di Comando e Servizio ed il LEM in orbita terrestre bassa, in presenza dell'equipaggio. Durante la missione E sarebbe stata adottata per la prima volta la configurazione completa della navicella spaziale Apollo; inoltre, l'equipaggio avrebbe eseguito manovre di sgancio e riaggancio del LEM in orbita terrestre media. Infine, la missione F, che sarebbe entrata in orbita attorno alla Luna, avrebbe parzialmente eseguito la manovra di allunaggio, che sarebbe stata abortita ad appena 15\u00a0km dalla superficie.\nLa missione di tipo A fu eseguita con successo dalle missioni Apollo 4 e 6 rispettivamente nel novembre del 1967 e nell'aprile del 1968. La missione di tipo B fu completata dall'Apollo 5 nel gennaio del 1968. Nell'ottobre del 1968 la missione di tipo C sarebbe stata completata dall'Apollo 7. Se la programmazione fosse stata rispettata, l'Apollo 8 sarebbe stato utilizzato per svolgere una missione di tipo D. Tuttavia, nell'agosto del 1968 risult\u00f2 chiaro che il LEM, necessario per una tale missione, non sarebbe stato disponibile entro l'anno. Lo svolgimento di una missione D fu quindi rinviato al 1969, col rischio per\u00f2 di mancare l'obiettivo di compiere un allunaggio prima della fine del 1969.\nNell'agosto del 1968 George Low, responsabile dell\"Apollo Spacecraft Program Office\", propose di utilizzare il modulo di comando e servizio (CSM) ed il lanciatore Saturn V gi\u00e0 costruiti per anticipare alcune caratteristiche delle missioni E ed F. In particolare, propose di eseguire una missione circumlunare che avrebbe permesso di verificare l'efficacia delle comunicazioni, della navigazione e del controllo termico nello spazio profondo. La nuova tipologia di missione fu indicata C' (\"C prime\" in inglese) e assegnata all'Apollo 8. Il successo della missione avrebbe permesso poi di cancellare la missione di tipo E dal programma.\nLa proposta incontr\u00f2 un ampio favore tra i dirigenti della NASA, che espressero la propria fiducia nell'hardware e nel personale e riconobbero il potenziale incoraggiamento collettivo che sarebbe derivato da una missione che fosse giunta cos\u00ec vicino alla Luna. James Webb, amministratore della NASA, tuttavia ritenne inizialmente la missione troppo rischiosa, ma accord\u00f2 infine il proprio consenso. Ad ogni modo, chiese di mantenere un basso profilo con i mass media, che non ricevettero anticipazioni riguardo al cambio di programma per l'Apollo 8 se non il 12 novembre - tre settimane dopo che la missione dell'Apollo 7 si fosse conclusa con successo e 40 giorni prima del lancio dell'Apollo 8.\nNel settembre del 1968, l'Unione Sovietica aveva lanciato con successo la capsula Zond 5, con a bordo delle tartarughe russe e altre creature viventi, in una traiettoria che l'aveva portata a sorvolare la Luna e poi a rientrare sulla Terra. Nacque allora entro la NASA e sulla stampa occidentale la preoccupazione che i russi avrebbero potuto ripetere la missione prima della fine del 1968 con dei cosmonauti a bordo, risultando di nuovo in anticipo rispetto agli americani. Ci\u00f2 aggiunse ulteriore pressione al Programma Apollo.\nIl lanciatore Saturn V.\nIl razzo Saturn V utilizzato per la missione Apollo 8 era quello designato come o il terzo (03) modello di razzo Saturn V (5) utilizzato per il programma Saturn-Apollo (SA). Quando, il 20 dicembre 1967, il razzo venne posto in verticale nel Vehicle Assembly Building, si riteneva che sarebbe stato utilizzato per un volo di prova e che avrebbe immesso in orbita terrestre un \"boilerplate\" (un simulacro non funzionante e privo di equipaggio) del Modulo di Comando e Servizio. Nel corso della missione Apollo 6, nell'aprile del 1968, erano stati rilevati diversi importanti problemi, comprese delle gravi oscillazioni pogo durante il funzionamento del primo stadio, lo spegnimento di un motore del secondo stadio e la mancata riaccensione del terzo stadio una volta in orbita. Senza la certezza che questi problemi fossero stati risolti, gli amministratori della NASA non potevano permettere una missione con uomini a bordo. Inoltre, sarebbero stati necessari ulteriori voli di prova che attestassero il corretto funzionamento del Saturn V.\nLa risoluzione del problemi del razzo spettava agli ingegneri del \"Marshall Space Flight Center\" (MSFC). Questi, per prima cosa si occuparono delle oscillazioni pogo le quali, pur non ostacolando il funzionamento dei motori, avrebbero sottoposto l'equipaggio a un'accelerazione eccessiva. Un gruppo costituito dalle ditte appaltatrici, dai rappresentanti della NASA e dai ricercatori del MSFC conclusero che la frequenza delle oscillazioni pogo era prossima a quella di vibrazione del razzo e che quindi veniva a instaurarsi un fenomeno di risonanza. Per far fronte ad esse l'ossigeno liquido venne miscelato con elio gassoso nei condotti di alimentazione del motore, allo scopo di smorzare tali vibrazioni.\nDi uguale importanza vennero considerati i malfunzionamenti che avevano interessato i motori del secondo e terzo stadio. L'interruzione del funzionamento del motore tre era stato determinato dalla rottura di una condotta dell'idrogeno liquido del motore due. Nel funzionamento a terra, durante i test in laboratorio, attorno alla condotta si formava della brina che, a detta degli ingegneri, contribuiva alla resistenza del materiale. Durante il volo, quando si raggiunse il vuoto dello spazio, ci\u00f2 non si verific\u00f2, n\u00e9 avrebbe potuto, e la parete del tubo cedette. La perdita di pressione che si verific\u00f2 nella condotta avrebbe portato allo spegnimento del motore due. Questo, tuttavia, fu anticipato da quello del motore tre. Infatti, quando il sistema automatico di spegnimento aveva tentato di chiudere la valvola dell'idrogeno liquido e di spegnere cos\u00ec il motore due, accidentalmente venne chiuso il rifornimento di ossigeno liquido al motore tre per via di un errore di connessione nei cavi. Una spiegazione in qualche modo simile valse anche a spiegare la mancata riaccensione del terzo stadio. Anche nel caso dei test a terra del motore del terzo stadio, la brina gioc\u00f2 un ruolo importante nel migliorare il funzionamento del sistema di accensione. Ancora, nel vuoto dello spazio questo contributo manc\u00f2 e un componente del sistema di riaccensione, un soffietto, si ruppe in conseguenza delle notevoli vibrazioni cui fu sottoposto. Gli ingegneri apportarono dunque le modifiche necessarie a scongiurare eventi simili nei lanci successivi.\nLe squadre di tecnici testarono le loro soluzioni nell'agosto del 1968 presso il Marshall Space Flight Center. Uno stadio IC del razzo Saturn fu equipaggiato con dispositivi di assorbimento delle vibrazioni per dimostrare la soluzione proposta per risolvere le oscillazioni pogo, mentre un secondo stadio del Saturn fu testato con linee di carburante modificate per dimostrare la loro resistenza a perdite e rotture in condizioni di vuoto. Una volta che gli amministratori della NASA si convinsero che i problemi erano stati risolti, dettero il loro benestare per una missione con equipaggio che avrebbe utilizzato il razzo \nLa navetta spaziale Apollo 8 venne posta sulla cima del razzo il 21 settembre e il complesso inizi\u00f2 il suo lento viaggio di circa 5\u00a0km verso la piattaforma di lancio il 9 ottobre successivo. I test continuarono per tutto il mese di dicembre fino al giorno prima del lancio, includendo varie prove di preparazione. Il 18 dicembre, tre soli giorni prima della data prevista per il lancio, vennero effettuati i test finali sulle modifiche apportate per risolvere i problemi relativi alle oscillazioni pogo, alla rottura dei condotti di combustibile e delle linee di accensione.\nLa selezione e l'addestramento dell'equipaggio.\nL'addestramento degli astronauti era rivolto al compimento di una specifica missione. L'equipaggio dell'Apollo 8 avrebbe dovuto essere composto da James McDivitt, David Scott e Russell Schweickart, dei quali era stato avviato l'addestramento per compiere la missione di tipo D in orbita terrestre bassa. Tuttavia, la variazione intercorsa nel programma convinse il direttore delle operazioni degli equipaggi di volo, Deke Slayton, ad assegnare l'Apollo 8 a coloro che gi\u00e0 si stavano addestrando per la missione E. In conseguenza di ci\u00f2, i due equipaggi finirono non solo per scambiarsi nell'ordine di lancio, ma anche i veicoli sui quali fino ad allora si erano addestrati.\nL'equipaggio dell'Apollo 8 risult\u00f2 composto del comandante Frank Borman, al suo secondo volo; dal pilota del modulo di comando, James Lovell, al suo terzo volo e dal pilota del modulo lunare, William Anders. Lovell avrebbe dovuto comandare l'equipaggio di riserva, ma nel luglio 1968 prese il posto di Michael Collins, che fu sostituito a causa di un'ernia del disco cervicale che lo aveva costretto a ricorrere a un intervento chirurgico. Tale sostituzione condusse ad una situazione insolita nelle missioni con equipaggio della NASA dell'era pre-Shuttle in cui il comandante non era il membro con maggiore esperienza dell'equipaggio: a Lovell infatti, che aveva gi\u00e0 comandato la missione Gemini 12, venne cos\u00ec assegnato un ruolo cui non corrispondeva il comando della missione.\nBorman e Lovell avevano gi\u00e0 collaborato nella missione Gemini 7, nel corso della quale stabilirono un primato di permanenza nello spazio. Per la prima volta, l'equipaggio di una missione Apollo era composto da membri che avevano maturato esperienza nel Programma Gemini.\nL'addestramento dell'equipaggio nel simulatore inizi\u00f2 il 9 settembre e, per il momento del lancio, l'equipaggio aveva maturato sette ore di formazione per ogni ora effettiva di volo. Sebbene tutti i membri dell'equipaggio furono addestrati affinch\u00e9 fossero intercambiabili nello svolgimento della missione, a ciascuno di loro furono assegnati compiti specifici: Borman, in qualit\u00e0 di comandante, avrebbe controllato la navetta durante il rientro, Lovell avrebbe avuto la responsabilit\u00e0 della navigazione della nave durante le perdite di comunicazione con la Terra ed Anders avrebbe costantemente verificato la funzionalit\u00e0 del veicolo.\nLa notte antecedente al lancio, l'equipaggio dell'Apollo 8 ricevette la visita di Charles Lindbergh e della moglie Anne. Durante l'incontro, il celebre aviatore raccont\u00f2 loro come, prima del suo storico volo del 1927, avesse usato un pezzo di corda per misurare la distanza tra New York a Parigi su un globo e da quello aveva calcolato il combustibile necessario per la trasvolata. Il totale sarebbe risultato un decimo di quello che il Saturn V avrebbe bruciato ogni secondo. Il giorno dopo, i coniugi Lindbergh osservarono il lancio dell'Apollo 8 da una vicina collina.\nInformazioni generali.\nEquipaggio.\nLa designazione ufficiale di \"pilota del modulo lunare\" veniva utilizzata per il terzo membro dell'equipaggio del blocco II delle missioni Apollo, indipendentemente dal fatto che le missione prevedessero o meno l'uso e la presenza del LEM.\nControllo missione.\nLa squadra del centro di controllo missione dell'Apollo 8 era composta dai direttori di volo, dal loro staff e dagli astronauti dell'equipaggio di supporto, composto da Vance Brand, Ken Mattingly e Gerald Carr. Quest'ultimi non avevano ricevuto l'addestramento per compiere la missione, ma avevano partecipato alle riunioni con l'equipaggio principale e con quello di riserva; inoltre, mentre i due equipaggi si addestravano, i membri di quello di supporto erano stati coinvolti nella pianificazione degli aspetti minori della missione. I membri dell'equipaggio di supporto \u2013 Brand, Mattingly e Carr \u2013 e di riserva \u2013 Armstrong, Aldrin ed Haise \u2013 servirono inoltre come CAPCOM nel corso della missione.\nGli uomini del centro di controllo missione erano divisi in tre squadre che si alternarono, ognuna con un proprio direttore di volo. I direttori di volo per l'Apollo 8 furono: Clifford Charlesworth (squadra verde, \"Green team\"), Glynn Lunney (squadra nera, \"Black team\") e Milton Windler (squadra marrone, \"Maroon team\").\nEmblema.\nIl logo della missione fu ideato da Jim Lovell, che ne butt\u00f2 gi\u00f9 uno schizzo subito dopo aver appreso della variazione nell'obiettivo della missione, mentre occupava il sedile posteriore del bimotore T-38 che lo stava riportando dalla California a Houston. La versione definitiva fu disegnata da William Bradley.\nIl logo ha la forma triangolare del modulo di comando Apollo. Mostra in rosso un 8 in cui la Terra e la Luna sono incluse ciascuna nei lobi caratteristici del numero. In tal modo, il logo riesce a riportare sia il numero della missione, sia a suggerire la sua orbita nello spazio circumlunare. Sulla parte inferiore del numero sono riportati i cognomi dei tre membri dell'equipaggio.\nPanoramica della missione.\nParametri di missione.\nL'Apollo 8 sarebbe stato il primo veicolo spaziale con equipaggio ad orbitare attorno a due corpi celesti, la Terra e la Luna. Le due orbite sarebbero state raccordate da un'orbita di trasferimento.\nLe navicelle Apollo erano immesse al lancio in un'orbita di parcheggio circolare geocentrica, con quote di apogeo e perigeo pari rispettivamente a 185,18 e 184,40\u00a0km, con un'inclinazione di 32,51\u00b0 rispetto all'equatore e un periodo di 66,19 minuti. Il lento scarico dell'ossigeno liquido determin\u00f2 un incrementato di 11,9\u00a0km della quota di apogeo in 2 ore, 44 minuti e 30 secondi.\nTrascorso questo periodo, l'accensione del terzo stadio S-IVB della durata di 318 secondi immise l'Apollo 8 nella traiettoria di inserimento lunare. La manovra, denominata \"Trans Lunar Injection\" (TLI), determin\u00f2 un incremento della velocit\u00e0 dei 28.870\u00a0kg del modulo di comando e dei 9.000\u00a0kg del finto LEM dai 7.793\u00a0m/s iniziali a 10.822\u00a0m/s, arrivando a far stabilire all'equipaggio il record di velocit\u00e0 massima, rispetto alla Terra, mai raggiunto da esseri umani. La velocit\u00e0 risultante era di poco inferiore alla velocit\u00e0 di fuga della Terra, pari a 11.200\u00a0m/s, ma sufficiente per posizionare l'Apollo 8 su un'orbita geocentrica ellittica cos\u00ec ampia che la navicella sarebbe arrivata in un punto in cui la gravit\u00e0 della Luna l'avrebbe catturata.\nPer le missioni Apollo era prevista un'orbita di lavoro circolare, con una quota nominale di 110\u00a0km dalla superficie lunare. Quando la navicella fu catturata dalla Luna raggiunse un'orbita iniziale di forma ellittica, con perilunio di 111,1\u00a0km e apolunio di 312,1\u00a0km, inclinata di 12\u00b0 rispetto all'equatore lunare. Questa, successivamente, fu circolarizzata con perilunio e apolunio rispettivamente di 110,6 e 112,4\u00a0km e con un periodo orbitale di 128,7 minuti. L'effetto delle concentrazioni di massa, o \"mascon\", lunari sull'orbita della navicella si rivel\u00f2 maggiore di quanto inizialmente previsto, tanto che al termine delle dieci orbite percorse in venti ore, il perilunio e l'apolunio arrivarono ad essere di 108,5 e 117,8\u00a0km, rispettivamente.\nLa distanza massima che l'Apollo 8 raggiunse dalla Terra fu di 377.349 chilometri.\nLancio e traiettoria lunare.\nL'Apollo 8 venne lanciato il 21 dicembre 1968 alle 7:51:00 EST, dalla nuova rampa di lancio numero 39A del John F. Kennedy Space Center, utilizzando un razzo Saturn V a tre stadi per raggiungere l'orbita terrestre. Il massimo della spinta fu raggiunto poco prima dell'esaurimento del secondo stadio, quando l'equipaggio speriment\u00f2 un'accelerazione pari a 4 g. Il primo stadio, S-IC, cadde nell'Oceano Atlantico alle coordinate 30\u00b012\u2032N 74\u00b07\u2032W e il secondo stadio, S-II, alle coordinate 31\u00b050\u2032N 37\u00b017\u2032W. Il terzo stadio, S-IVB, fu utilizzato sia per l'immissione della navetta nella prima orbita di parcheggio, sia per eseguire la manovra TLI che la inser\u00ec sull'orbita di trasferimento verso la Luna.\nUna volta raggiunta l'orbita terrestre di parcheggio, l'equipaggio e i controllori di volo trascorsero le successive 2 ore e 38 minuti verificando il corretto funzionamento della navetta, prima di eseguire la manovra che l'avrebbe diretta inevitabilmente verso la Luna. Il corretto funzionamento del terzo stadio era cruciale per la missione: nel precedente test senza equipaggio condotto con l'Apollo 6 la manovra di riaccensione per la TLI era fallita.\nDurante il volo, a terra tre astronauti erano designati come Capsule Communicators (solitamente indicati come \"CAPCOMs\") secondo dei turni. Essi erano le uniche persone a comunicare regolarmente con l'equipaggio. Michael Collins fu il primo CAPCOM in servizio e dopo 2 ore, 27 minuti e 22 secondi dal lancio comunic\u00f2 agli astronauti in orbita: \u00abApollo 8. You are Go for TLI\u00bb. Attraverso le parole di Collins, il Controllo Missione autorizzava l'Apollo 8 a dirigersi verso la Luna. Per i successivi 12 minuti prima dell'accensione TLI, l'equipaggio continu\u00f2 a monitorare i sistemi della navetta e il S-IVB. Il motore si accese quando stabilito e la manovra venne eseguita perfettamente.\nAl termine della manovra di inserimento in traiettoria lunare, lo stadio S-IVB si separ\u00f2 dal modulo di comando; gli astronauti ruotarono la navicella per poter effettuare delle riprese visive dello stadio separato. La manovra consent\u00ec agli astronauti di avere una visione globale della Terra, e furono i primi esseri umani a godere di una tale vista. L'Apollo 8 era dunque diretto verso la Luna, con lo stadio spento che lo seguiva su una traiettoria parallela, molto vicina, rimanendo nel campo visivo e destando preoccupazioni per gli astronauti. Dopo un lungo dibattito tra l'equipaggio e il controllo missione, si decise di accelerare il modulo di comando di 2 metri al secondo per allontanarlo dallo stadio. La manovra anticip\u00f2 l'arrivo sulla Luna di circa un'ora. Per motivi di sicurezza venne comunque scelta e calcolata una traiettoria tale che, in caso di malfunzionamento o disfunzione totale dei propulsori, la navicella, dopo essere transitata attorno alla Luna, si sarebbe ritrovata autonomamente su una traiettoria che l'avrebbe riportata sulla Terra.\nA cinque ore dal lancio, il Controllo Missione comand\u00f2 un'accensione finale del razzo S-IVB - ormai staccatosi dalla navetta Apollo - affinch\u00e9 bruciasse il carburante residuo e cambiasse la sua traiettoria. La manovra port\u00f2 l'S-IVB a transitare in prossimit\u00e0 della Luna per poi entrare in orbita eliocentrica in una posizione che non avrebbe potuto mettere in pericolo l'Apollo 8. L'orbita eliocentrica finale risult\u00f2 possedere afelio e perielio pari rispettivamente a 0,99 e 0,92 unit\u00e0 astronomiche, con una inclinazione di 23,47\u00b0 e un periodo di 340,80 giorni.\nI membri dell'equipaggio dell'Apollo 8 furono i primi umani ad attraversare le fasce di van Allen posizionate a circa 24.000\u00a0km dalla Terra. Gli scienziati avevano previsto che il loro attraversamento sarebbe avvenuto in breve tempo grazie alla velocit\u00e0 della navetta, con l'effetto di ridurre il quantitativo di radiazione ionizzante assorbita dagli astronauti a circa 1 milligray (mGy), equivalente a una radiografia al torace. Per monitorare la dose di radiazioni assorbite, gli astronauti indossavano una dosimetro personale che trasmetteva i dati a terra e di tre dosimetri passivi a film che permettevano di stabilire la dose cumulativa ricevuta. Alla fine della missione si pot\u00e9, quindi, stabilire che l'equipaggio aveva ricevuto una dose media di 1,6 mGy.\nViaggio verso la Luna.\nDurante il viaggio, il compito principale dell'astronauta Jim Lovell come Pilota del Modulo di Comando era occuparsi della navigazione. Nonostante il Controllo Missione eseguisse costantemente tutti i calcoli inerenti alla traiettoria, era necessario che un membro dell'equipaggio facesse da navigatore in modo che, se fossero state perse le comunicazioni, gli astronauti sarebbero comunque riusciti a tornare verso la Terra. Il lavoro di Lovell consisteva nel controllare la traiettoria della navetta \u00aba vista\u00bb stimando la posizione delle stelle utilizzando un sestante, misurando cio\u00e8 l'angolo tra i corpi celesti e l'orizzonte della Terra (o della Luna). Ci\u00f2 si dimostr\u00f2 un'operazione alquanto impegnativa poich\u00e9 vi era una vasta quantit\u00e0 di detriti attorno al veicolo spaziale, formatisi dalla separazione dello stato S-IVB del Saturn V, che rendevano difficile distinguere le stelle.\nSette ore dopo l'inizio della missione, l'Apollo 8 si trovava circa un'ora e 40 minuti in ritardo rispetto al piano di volo per via dei problemi relativi alla separazione dall'S-IVB e per le difficolt\u00e0 di Lovell nell'osservare le stelle. In quel momento l'equipaggio mise la navetta nell'assetto \"Passive Thermal Control\" (PTC), chiamato anche \"barbecue roll\", nel quale il veicolo veniva posto in rotazione attorno al proprio asse longitudinale, con una velocit\u00e0 di circa un giro l'ora, affinch\u00e9 il calore irradiato dal Sole si distribuisse uniformemente sulla sua superficie. Se non fosse stata attuata una tale strategia, la parte della navetta esposta alla luce solare diretta avrebbe potuto superare i 200\u00a0\u00b0C, mentre quella in ombra arrivare a -100\u00a0\u00b0C. A tali temperature, sia lo scudo termico, sia le linee di rifornimento del propellente avrebbero potuto subire dei danni. Poich\u00e9 era impossibile ottenere un movimento rotatorio perfetto, ogni mezz'ora l'equipaggio doveva apportare dei piccoli aggiustamenti.\nLa prima correzione di rotta (\"mid-course correction\") venne effettuata 11 ore dopo il decollo. L'accensione del motore del Modulo di Servizio avvenne per una durata di 2,4 secondi e determin\u00f2 un incremento della velocit\u00e0 di 6,2\u00a0m/s nella direzione di marcia, inferiore ai 7,6\u00a0m/s preventivati, poich\u00e9 una bolla di elio nelle linee dell'ossidante aveva inaspettatamente abbassato la pressione. L'equipaggio corresse l'inconveniente utilizzando i motori del sistema RCS. Le ulteriori due accensioni programmate non vennero eseguite poich\u00e9 la traiettoria dell'Apollo 8 si era rivelata gi\u00e0 ottimale.\nAll'undicesima ora di volo, l'equipaggio era sveglio da oltre 16 ore. La NASA aveva stabilito che durante il volo almeno un astronauta sarebbe dovuto rimanere sveglio per affrontare eventuali problemi che avrebbero potuto manifestarsi. Borman fu il primo ad essere invitato ad addormentarsi, ma trov\u00f2 difficoltoso prendere sonno a causa delle continue trasmissioni radio e del rumore meccanico. Trascorsa circa un'ora, fu allora autorizzato dal Controllo Missione ad assumere una compressa di secobarbital per favorire il sonno, tuttavia con scarsi effetti. Alla fine Borman riusc\u00ec ad addormentarsi, ma si sent\u00ec male al risveglio. Vomit\u00f2 due volte e accus\u00f2 diarrea, lasciando l'interno della navicella piena di piccoli pezzi di vomito e feci che l'equipaggi\u00f2 cerc\u00f2 di pulire al meglio. Borman non avrebbe voluto che tutti sapessero dei suoi problemi di salute ed inizialmente cerc\u00f2 di celarlo al Controllo Missione; Lovell ed Anders tuttavia ritenevano doveroso darne comunicazione al centro di controllo e convinsero infine Borman. Vista la situazione, l'equipaggio decise di usare il \"Data Storage Equipment\" (DSE) per trasmettere voce e telemetria ad alta velocit\u00e0 a terra. Dopo aver registrato i sintomi manifestati da Borman, chiesero al Controllo Missione di controllare la registrazione affermando che avrebbero \u00abvoluto una valutazione dei commenti vocali\u00bb.\nL'equipaggio dell'Apollo 8 e il personale medico del Controllo Missione poterono confrontarsi utilizzando una sala di controllo vuota presente al secondo piano (vi erano, a Houston, due sale di controllo identiche, una al secondo e una al terzo piano; solo una veniva utilizzata durante una missione). I partecipanti alla conferenza conclusero che non vi erano grosse preoccupazioni riguardo alla malattia di Borman, che era probabilmente solo un'influenza di 24 ore, come pensava Borman stesso, o una reazione alla pillola assunta per dormire. Con l'esperienza successivamente acquisita, i ricercatori della NASA ritengono che Borman abbia sofferto di sindrome da adattamento allo spazio, una condizione che colpisce circa un terzo degli astronauti durante il loro primo giorno nello spazio fintantoch\u00e9 il loro sistema vestibolare non si adatta allo assenza di peso. Questa sindrome non si era mai verificata durante le missioni dei programmi precedenti (Mercury e Gemini) poich\u00e9 le navette utilizzate erano dotate di uno spazio interno molto ridotto che non permetteva agli astronauti di fluttuare. L'incremento dello spazio nel Modulo di Comando Apollo permetteva agli astronauti di avere una grande libert\u00e0 di movimenti, contribuendo all'instaurarsi dei sintomi sperimentati da Borman e, pi\u00f9 tardi, da Russell Schweickart in occasione della missione Apollo 9.\nDurante la fase di crociera, l'equipaggio fu relativamente privo di impegni gravosi, fatta eccezione per il continuo monitoraggio del funzionamento dei sistemi del veicolo spaziale e della traiettoria. Durante questo periodo, la NASA aveva programmato una trasmissione televisiva da effettuarsi a 31 ore dal lancio. Per l'evento l'equipaggio dell'Apollo 8 utilizz\u00f2 una telecamera di 2\u00a0kg che trasmetteva in bianco e nero tramite un tubo da ripresa. Tale telecamera era dotata di due lenti, una grandangolare di 160\u00b0 e una a teleobiettivo di 9\u00b0. Cos\u00ec, a 31 ore dalla partenza e a 40 dalla destinazione, gli astronauti fecero la prima diretta televisiva della storia fuori dall'influenza gravitazionale della Terra, mostrando le attivit\u00e0 di bordo, la preparazione del pranzo, ma non riuscendo, con loro disappunto, a mettere a fuoco l'immagine della Terra in lontananza.\nGiunti a questa fase della missione, l'equipaggio aveva completamente abbandonato il programma dei turni di sonno. Lovell si era addormentato 32 ore e mezza dopo l'inizio della missione, 3 ore e mezza prima rispetto a quanto programmato. Poco dopo, anche Anders si addorment\u00f2 dopo aver preso un sonnifero.\nPer gran parte del viaggio, l'equipaggio non fu in grado di vedere la Luna. Due fattori rendevano impossibile la sua vista dalla navetta: tre dei cinque finestrini apparivano appannati e per via della rotazione richiesta dal PTC. In base a quanto previsto, avrebbero visto la Luna solamente quando avessero sorvolato la sua faccia nascosta.\nL'Apollo 8 fece la sua seconda trasmissione televisiva a 55 ore dall'inizio della missione. Questa volta, l'equipaggio fiss\u00f2 dei filtri alla telecamera in modo da riuscire a catturare immagini della Terra attraverso il teleobiettivo. Sebbene fosse comunque difficile da mirare, riuscirono a trasmettere le prime immagini televisive della Terra. Nel corso della trasmissione, gli astronauti descrissero le caratteristiche e i colori della Terra che furono in grado di vedere. La trasmissione dur\u00f2 23 minuti.\nIngresso nella sfera d'influenza lunare.\nDopo 55 ore e 40 minuti, arrivata a dalla Terra e dalla Luna, l'Apollo 8 attravers\u00f2 l'ipotetico confine in corrispondenza del quale l'influenza gravitazione della Terra diventa minore di quella della Luna e le sfere di Hill dei due corpi celesti si toccano, cos\u00ec che i membri dell'equipaggio divennero i primi esseri umani ad entrare nella sfera d'influenza gravitazionale di un corpo celeste diverso dal nostro pianeta natale. In altre parole, l'effetto della forza gravitazionale della Luna sull'Apollo 8 divenne pi\u00f9 forte di quello della Terra. All'epoca in cui accadde, l'Apollo 8 si trovava a 62.377\u00a0km dalla superficie lunare e possedeva una velocit\u00e0 di 1.220\u00a0m/s rispetto ad essa. Da quel momento la navicella, che aveva continuato a rallentare a causa della gravit\u00e0 terrestre, inizi\u00f2 ad accelerare attratta dalla gravit\u00e0 lunare. Iniziarono quindi i controlli per l'inserimento in orbita lunare (LOI, \"Lunar Orbit Insertion\"); sebbene i motori non avessero dato problemi fino a quel momento, il controllo missione voleva esserne assolutamente certo prima di abbandonare la traiettoria sicura percorsa fino ad allora dalla navetta, che, anche in caso di guasto, avrebbe ricondotto gli astronauti sulla Terra dopo mezza orbita attorno alla Luna. Curiosamente, l'assetto dell'astronave, gi\u00e0 predisposta per la manovra, non avrebbe permesso la visione della Luna agli astronauti se non subito prima dell'esecuzione della LOI stessa.\nUn'ultima correzione di rotta (la seconda resasi necessaria delle quattro potenzialmente previste) precedette la LOI esattamente 61 ore dopo il lancio, a circa 38.900\u00a0km dalla Luna, quando l'equipaggio accese i motori RCS per 11 secondi. Si tratt\u00f2 di una accensione retrograda (contro la direzione di marcia) al fine di rallentare la navicella. In quel momento l'Apollo 8 si trovava a 115,4\u00a0km dalla superficie lunare.\nA 64 ore di volo, l'equipaggio inizi\u00f2 la preparazione per la \"Lunar Orbit Insertion-1\" (LOI-1). Questa manovra doveva essere eseguita alla perfezione e, per via della meccanica orbitale, doveva essere effettuata sul lato pi\u00f9 lontano della Luna, al di fuori dal contatto radio con la Terra. Dopo che il Controllo Missione dette il via libera per la manovra, l'equipaggio ricevette l'autorizzazione (\u00ab\"go\"\u00bb) a procedere. Nella conversazione che precedette la perdita delle comunicazioni, Carr disse loro che stavano \u00abcavalcando l'uccello migliore che avevano potuto trovare\u00bb. A Carr che gli augurava un \u00abviaggio sicuro\u00bb (\u00ab\"Safe journey, guys\".\u00bb), Lovell rispose: \u00abCi vedremo dall'altra parte\u00bb (\u00ab\"We'll see you on the other side\".\u00bb) e per la prima volta nella storia, esseri umani viaggiarono dietro la Luna e fuori dal contatto radio con la Terra.\n10 minuti prima della LOI-1, l'equipaggio inizi\u00f2 un ultimo controllo dei sistemi del veicolo spaziale e si assicur\u00f2 che ogni interruttore fosse nella posizione corretta. In quel momento, finalmente poterono vedere la Luna, tuttavia all'accensione per la LOI-1 mancavano solo due minuti, quindi l'equipaggio ebbe poco tempo per apprezzare quella vista.\nOrbita lunare.\nInserzione in orbita lunare.\nPoco prima della manovra LOI, gli astronauti e il controllo missione si salutarono, sapendo che non avrebbero potuto comunicare per i minuti successivi, dandosi ironicamente appuntamento dall'altro lato della Luna.\nLa manovra ebbe inizio a 69 ore, 8 minuti e 16 secondi dal lancio e consistette nell'accensione del motore SPS per 4 minuti; determin\u00f2 un decremento di della velocit\u00e0 della navetta che in quel momento stava viaggiando a . La navetta fu immessa su un'orbita selenocentrica, con quota rispetto alla superficie variabile tra 111 e 312 chilometri. Nonostante la manovra fosse stata eseguita perfettamente e senza imprevisti, Lovell dichiar\u00f2 che quelli furono i 4 minuti pi\u00f9 lunghi di tutta la sua vita. Se l'accensione non fosse durata abbastanza, la navetta sarebbe potuta finire in un'orbita altamente ellittica o, addirittura, aperta verso lo spazio profondo; se, al contrario, fosse risultata troppo lunga, la navetta si sarebbe potuta schiantare sulla superficie lunare.\nSorvolo della Luna.\nLa mattina della vigilia di Natale (24 dicembre) la navicella spaziale raggiunse l'orbita lunare. Dopo aver comunicato al centro di controllo a Terra la situazione relativa al veicolo spaziale, Lovell forn\u00ec la prima descrizione di come appariva ai suoi occhi la superficie lunare:\nLovell continu\u00f2 a descrivere il terreno che stavano sorvolando. Uno dei compiti principali dell'equipaggio era la ricognizione dei siti di allunaggio delle successive missioni lunari, del quale vennero scattate numerose immagini fotografiche ad alta risoluzione. La traiettoria di volo fu scelta tale da sorvolare il Mare della Tranquillit\u00e0, gi\u00e0 scelto per essere il sito del futuro allunaggio dell'Apollo 11. Anche la data e l'ora di lancio dell'Apollo 8 furono scelte affinch\u00e9 si presentassero le migliori condizioni di illuminazione per l'esame del sito. Una cinepresa era stata installata in una delle finestre del veicolo spaziale per riprendere la superficie lunare sottostante, scattando un fotogramma ogni secondo. Bill Anders trascorse gran parte delle successive 20 ore a scattare quante pi\u00f9 fotografie possibili di obiettivi di interesse. Alla fine della missione l'equipaggio aveva scattato 700 fotografie della Luna e 150 della Terra.\n \nMentre riapparivano per il loro secondo passaggio davanti alla Luna, l'equipaggio prepar\u00f2 l'equipaggiamento per trasmettere una vista della superficie lunare. Anders descrisse i crateri che stavano passando sotto di lui. Alla fine di questa seconda orbita, eseguirono l'accensione LOI-2 di 11 secondi dell'SPS per circolarizzare l'orbita a 112.7\u00a0km per 114.7\u00a0km.\nL'altezza minima alla quale gli astronauti sorvolarono la Luna fu di 111 km. Durante ogni orbita, la Luna si frapponeva tra la capsula e la Terra per circa 30 minuti. Durante tale periodo, l'Apollo 8 sorvolava quella parte della superficie lunare che dalla Terra non risulta mai visibile. I membri dell'equipaggio furono dunque i primi esseri umani a poter osservare direttamente la faccia nascosta della Luna, di cui ad ogni modo gi\u00e0 si disponevano immagini fotografiche fin dal 1959, quando la sonda sovietica Luna 3 la sorvol\u00f2 per la prima volta. Nel tempo in cui la navicella era in contatto con la Terra, Borman continuava a chiedere come risultassero i dati dell'SPS. Voleva assicurarsi che il motore funzionasse e potesse essere usato per tornare immediatamente sulla Terra se necessario. Chiese anche di ricevere una comunicazione \"go/no go\" prima di transitare dietro alla Luna su ogni orbita.\nIl sorgere della Terra.\nQuando la navicella emerse dal lato nascosto della Luna per transitare per la quarta volta sulla faccia visibile, l'equipaggio fu testimone del sorgere della Terra per la prima volta nella storia (il sorgere della Terra nelle vicinanze della Luna era stato fotografato per la prima volta dal Lunar Orbiter 1 della NASA il 23 agosto 1966). Anders vide per primo la Terra emergere da dietro l'orizzonte lunare e richiam\u00f2 l'attenzione degli altri, scattando una fotografia in bianco e nero. Anders chiese a Lovell di realizzare un video a colori e poi scatt\u00f2 una seconda fotografia, divenuta famosa come \"Earthrise\") che fu successivamente scelta dalla rivista \"Life\" come una delle cento fotografie pi\u00f9 significative mai scattate.\nAnders continu\u00f2 a scattare fotografie mentre Lovell assumeva il controllo della nave spaziale cos\u00ec che Borman potesse riposare. Nonostante lo spazio angusto e rumoroso, Borman dorm\u00ec per due orbite, destandosi periodicamente per avere aggiornamenti sulla situazione. Quando tuttavia ebbe la netta percezione che i suoi compagni di equipaggio stessero commettendo degli errori, Borman si svegli\u00f2 pienamente. La stanchezza di Anders e Lovell era infatti tale - non avendo ben dormito nei tre giorni precedenti \u2013 che nelle comunicazioni con il Controllo Missione avevano dovuto chiedere pi\u00f9 volte di ripetere le istruzioni ricevute. Borman ordin\u00f2 loro di dormire un po' e annull\u00f2 le successive osservazioni della Luna previste nel loro piano di lavoro. Inizialmente Anders protest\u00f2, affermando che si sentiva bene, ma il comandante non volle sentire ragioni. Alla fine, Anders acconsent\u00ec e Borman sistem\u00f2 la telecamera perch\u00e9 continuasse a scattare fotografie in modo automatico. Nelle due orbite successive, Anders e Lovell dormirono mentre Borman sedeva ai comandi. Nelle successive missioni Apollo, gli astronauti avrebbero evitato questa situazione dormendo tutti nello stesso orario, evitando che le conversazioni con il Controllo Missione guastassero il sonno dei compagni addormentati.\nNel corso della nona orbita, ebbe luogo la seconda trasmissione televisiva. Borman present\u00f2 l'equipaggio e ognuno di essi forn\u00ec la propria impressione sulla superficie lunare e su come fosse orbitare attorno alla Luna. Borman la descrisse come \u00abuna vasta, solitaria, ostile distesa di nulla\u00bb. Poi, dopo aver parlato di quello che stavano sorvolando, Anders annunci\u00f2 che l'equipaggio avrebbe rivolto un messaggio a coloro che erano sulla Terra ed ognuno di loro lesse una parte dalla storia della creazione contenuta nel libro della Genesi. Borman termin\u00f2 la trasmissione augurando un Buon Natale a tutti sulla Terra con queste parole: \u00abE dall'equipaggio dell'Apollo 8, chiudiamo con buona notte, buona fortuna, un Buon Natale e Dio benedica tutti voi, tutti voi sulla buona Terra\u00bb.\nA questo punto, l'unico compito rimasto all'equipaggio fu quello di eseguire la manovra per l'inserimento in orbita transterrestre (\"Trans-Earth Injection\" o TEI), programmata per 2 ore e mezza dopo la fine della trasmissione televisiva. La TEI era considerata l'accensione pi\u00f9 critica del volo, in quanto qualsiasi guasto dell'SPS avrebbe mantenuto l'equipaggio in orbita lunare, con poche speranze di ritorno sulla Terra. Inoltre, la manovra sarebbe stata eseguita mentre la navetta si sarebbe trovata sul lato lontano della Luna, fuori dal contatto radio con la Terra; ci\u00f2 sollevava qualche timore anche presso il centro di controllo, che non avrebbe potuto assistere gli astronauti in tempo reale.\nL'accensione avvenne esattamente all'istante previsto. La telemetria del veicolo spaziale venne riacquisita a Terra mentre la navicella riemergeva da dietro la Luna a 89 ore, 28 minuti e 39 secondi dal lancio. Quando venne ristabilito anche il contatto vocale, Lovell annunci\u00f2: \u00abVi informo che Babbo Natale esiste davvero\u00bb (\u00ab\"Please be informed, there is a Santa Claus\"\u00bb), al quale Ken Mattingly, CAPCOM in quel momento, rispose: \u00abAffermativo, tu sei il migliore per saperlo\u00bb (\u00ab\"That's affirmative, you are the best ones to know.\"\u00bb). La navetta inizi\u00f2 il suo viaggio di ritorno sulla Terra il 25 dicembre, il giorno di Natale.\nRiallineamento manuale non pianificato.\nSuccessivamente, Lovell utilizz\u00f2 un po' del suo tempo per effettuare alcune osservazioni utili alla navigazione, manovrando il modulo \u2013 variandone l'assetto, utilizzando la tastiera del computer di bordo - per porsi in condizione di vedere le varie stelle pilota. Tuttavia, accidentalmente cancell\u00f2 parte della memoria del calcolatore, un fatto che indusse l'unit\u00e0 di misura inerziale (\"Inertial Measurement Unit\" o IMU) a ritenere che il modulo si trovasse nella stessa posizione relativa in cui si trovava prima del decollo; ci\u00f2 determin\u00f2 che si attivassero automaticamente i propulsori per \"correggere\" l'assetto del modulo.\nUna volta che l'equipaggio ebbe identificata l'origine dell'attivazione dei propulsori, ci si rese conto che sarebbe stato necessario reinserire i dati relativi alla posizione effettiva del modulo. Lovell impieg\u00f2 dieci minuti per calcolare i numeri corretti, usando il propulsore per allinearsi alle stelle Rigel e Sirio, e altri 15 minuti per inserire i dati corretti nel calcolatore.\nSedici mesi pi\u00f9 tardi, Lovell si sarebbe trovato ad eseguire nuovamente la stessa operazione, in condizioni assai pi\u00f9 critiche, durante la missione Apollo 13, quando l'IMU del modulo di comando sarebbe stata disattivata per risparmiare energia. Nel suo libro del 1994, \"Lost Moon: The Perilous Voyage of Apollo 13\", Lovell scrisse \u00abIl mio allenamento [sull'Apollo 8] \u00e8 risultato utile!\u00bb (\u00ab\"My training [on Apollo 8] came in handy\"!\u00bb) Nel libro liquid\u00f2 l'episodio come un \u00abesperimento pianificato\u00bb, richiesto dal personale di terra. Nelle interviste successive Lovell riconobbe che l'evento fu un incidente, causato da un suo errore.\nViaggio di ritorno e ammaraggio.\nDopo 10 orbite lunari, per un totale di 20 ore, dopo 3 giorni e 17 ore di missione, l'equipaggio dell'Apollo 8 accese il propulsore per accelerare la navetta di circa e immetterla su una traiettoria che l'avrebbe ricondotta sulla Terra. Al termine della manovra l'equipaggio era completamente esausto. Il viaggio di ritorno fu privo di qualunque complicazione, cosa che permise agli astronauti di riposare, oltre che di occuparsi del normale monitoraggio del veicolo.\nNel pomeriggio del giorno di Natale, l'equipaggio fece la quinta trasmissione televisiva. In questa occasione effettuarono un \"tour\" della navetta spaziale, mostrando come gli astronauti vivevano nello spazio. Al termine della trasmissione trovarono, nello scompartimento dedicato al cibo, un piccolo regalo da parte di Deke Slayton: una cena con tacchino ripieno in una confezione uguale a quelle in dotazione alle truppe impegnate in Vietnam e tre piccole bottiglie contenenti brandy, che Borman decise non sarebbero state aperte fino al rientro sulla Terra. Esse, tuttavia, rimasero chiuse per diversi anni dopo il volo. Gli astronauti trovarono anche piccoli regali da parte delle loro mogli.\nIl giorno seguente, circa 124 ore dall'inizio della missione, la sesta ed ultima trasmissione televisiva dall'Apollo 8 mostr\u00f2 le pi\u00f9 belle immagini della Terra riprese fino a quel momento.\nDopo due giorni privi di problemi, l'equipaggio inizi\u00f2 le preparazioni per il rientro. Il computer avrebbe controllato tutta la delicata fase e l'equipaggio aveva il solo incarico di posizionare la navicella nell'assetto corretto. Se il computer si fosse bloccato, Borman avrebbe comunque assunto il controllo.\nLa traiettoria di ritorno, che avrebbe potuto richiedere qualche correzione, fu abbastanza precisa e necessit\u00f2 di una sola manovra correttiva di meno di . A dalla superficie della Terra, l'equipaggio separ\u00f2 il modulo di comando dal modulo di servizio, non pi\u00f9 necessario. Sei minuti prima di incontrare l'atmosfera terrestre, l'equipaggio vide la Luna sorgere sopra l'orizzonte della Terra, proprio come avevano previsto i responsabili della traiettoria. Una volta che la capsula ebbe impattato con l'atmosfera, gli astronauti notarono che all'esterno della navicella si formava del plasma luminoso. Il veicolo inizi\u00f2, allora, a rallentare tanto che gli astronauti dovettero sopportare una decelerazione massima di 6,8 g (59\u00a0m/s2). Durante tutta questa fase, il computer continu\u00f2 a controllare la discesa, correggendo costantemente l'assetto. A di altezza sopra l'Oceano, venne rilasciato il paracadute stabilizzatore, seguito dall'apertura dei tre paracadute principali ad una altitudine di .\nL'atterraggio in mare avvenne all'alba del 27 dicembre 1968, per la precisione alle ore 15:51 UTC. Il sito di atterraggio effettivo, alle coordinate 8\u00b08'N 165\u00b01'W, nell'Oceano Pacifico, a sud delle Hawaii, risult\u00f2 discostato di soli 2,6\u00a0km da quello previsto.\nCome gi\u00e0 accaduto per l'Apollo 7, la capsula entr\u00f2 in mare con la punta sott'acqua, in una posizione indicata come \"stable 2\". Anche in questo caso non sorsero comunque problemi a raddrizzare la capsula mediante il gonfiaggio degli appositi sacchi d'aria, cosa che avvenne circa 6 minuti pi\u00f9 tardi. Elicotteri ed aerei sorvolarono l'Apollo 8; per\u00f2, per vari motivi di sicurezza, i sommozzatori vennero portati verso la capsula solo dopo il levare del Sole, ben 43 minuti dopo l'ammaraggio vero e proprio. Gli astronauti vennero dunque recuperati da un elicottero e portati a bordo della portaerei USS \"Yorktown\".\nImportanza storica.\nCon l'Apollo 8, la NASA si assunse un notevole rischio per dirigere verso la Luna il primo veicolo spaziale con equipaggio a bordo riprogrammando la missione in quattro mesi e utilizzando un razzo il cui funzionamento aveva mostrato diversi problemi nei due lanci precedenti. A tale scelta contribu\u00ec certamente l'informazione, fornita dalla CIA e rivelatasi poi infondata, che la Russia stesse per lanciare un'equivalente missione lunare.\nDa un punto di vista tecnico, la missione \u00e8 stata valutata come una delle meglio riuscite e meno problematiche di tutto il Programma Apollo. Lo scrittore e giornalista Jeffrey Kluger, nel confrontarla con la disastrata Apollo 13, ha dichiarato che \u00abl'Apollo 8 \u00e8 stata fondamentalmente una missione in cui ogni singola piccola cosa \u00e8 andata bene\u00bb. La rapidit\u00e0 con la quale furono risolti i problemi del Saturn V e la solerzia del personale della NASA dimostrarono come l'obiettivo di un allunaggio fosse realisticamente raggiungibile nell'anno seguente. La missione rafforz\u00f2 la fiducia collettiva degli statunitensi in un anno che era stato per loro molto difficile con la guerra del Vietnam in corso, gli assassini di Martin Luther King e Robert Kennedy nonch\u00e9 le proteste degli studenti nelle universit\u00e0. La missione dell'Apollo 8 nella settimana di Natale chiuse il 1968 con una nota positiva. Il Programma Apollo inoltre era gi\u00e0 costato oltre 14 miliardi di dollari e sarebbe arrivato a 19,4 miliardi di dollari prima della sua conclusione. Tra le voci fuori dal coro, Oriana Fallaci, nel suo \"Quel giorno sulla luna\" (1970), pur riconoscendo che la missione \u00abstup\u00ec il mondo\u00bb, la ritenne \u00abdel tutto superflua\u00bb e tecnologicamente poco importante rispetto a quella successiva dell'Apollo 9.\nIl successo dell'Apollo 8 fu viceversa una doccia fredda per i sovietici. All'inizio di dicembre Nikolaj Kamanin, che dirigeva l'addestramento dei cosmonauti nel programma spaziale sovietico, aveva valutato attorno al 25% le possibilit\u00e0 di successo della missione. L'aveva descritta come una trovata propagandistica, particolarmente rischiosa, voluta dal Presidente Lyndon Johnson a conclusione del suo mandato. Il successo conseguito dalla NASA non pot\u00e9 dunque essere ignorato: da un lato port\u00f2 i sovietici ad analizzare criticamente l'avanzamento del loro programma lunare, individuando quelle scelte che, nonostante i successi iniziali, li avevano lasciati indietro nella corsa allo spazio; dall'altro determin\u00f2 la consapevolezza, in Russia, che gli americani avrebbero raggiunto per primi la Luna.\nNell'indicare la Persona dell'anno per il 1968, la rivista statunitense \"Time\" scelse i membri dell'equipaggio dell'Apollo 8, che furono i primi uomini a lasciare il campo gravitazionale terrestre. Come gi\u00e0 accennato, la fotografia \"Earthrise\" ebbe ampia diffusione e fu scelta dalla rivista \"Life\" come una delle cento fotografie pi\u00f9 significative mai scattate. Riprodotta su un francobollo commemorativo nel 1969 dal servizio postale degli Stati Uniti, sarebbe stata di ispirazione anche per l'istituzione della Giornata della Terra nel 1970. Lo storico Robert K. Poole ha indicato la missione come la pi\u00f9 significativa tra le missioni Apollo.\nCarriera degli astronauti.\nPer il comandante Borman fu l'ultima missione; nel 1970 lasci\u00f2 la aeronautica militare statunitense e inizi\u00f2 a lavorare come consulente per la Eastern Air Lines, dove in pochi anni divenne amministratore delegato.\nA Jim Lovell fu assegnato il comando della missione Apollo 13, che gli avrebbe dovuto garantire la possibilit\u00e0 di camminare sulla superficie lunare. L'esplosione di un serbatoio dell'ossigeno mentre la navetta era gi\u00e0 in rotta per la Luna, tuttavia, port\u00f2 ad annullare l'allunaggio e la missione stessa rischi\u00f2 di concludersi in tragedia. L'equipaggio, guidato dal Controllo Missione, riusc\u00ec infine ad alleviare il danno e a tornare sulla Terra. Lovell \u00e8 l'unico uomo ad aver viaggiato due volte verso la Luna senza mai atterrare. Nel 1973 lasci\u00f2 la NASA e la marina militare statunitense e successivamente condusse una vita da uomo d'affari in varie societ\u00e0 private.\nPer Anders fu l'unico volo spaziale nella sua carriera di astronauta. Successivamente, ricopr\u00ec ruoli federali fino al 1977, concludendo con un posto di ambasciatore in Norvegia, dopo il quale si dedic\u00f2 anche lui al settore privato.\nCimeli.\nLa capsula di rientro dell'Apollo 8 \u00e8 stata esposta a Osaka, in Giappone, nel padiglione degli Stati Uniti all'Expo 1970. Successivamente \u00e8 stata spostata presso il Museo della scienza e dell'industria di Chicago, dov'\u00e8 da allora conservata, insieme alla tuta spaziale indossata da Frank Borman durante la missione e ad alcuni oggetti personali che Lovell port\u00f2 con s\u00e9 in volo e che successivamente don\u00f2 al museo.\nLe tute spaziali indossate da Jim Lovell e Bill Anders durante la missione dell'Apollo 8 sono esposte rispettivamente nel Centro visitatori del Glenn Research Center della NASA e presso il Museo della scienza di Londra, nel Regno Unito.\nIl terzo stadio del Saturn V che port\u00f2 l'Apollo 8 in orbita fu immesso su un'orbita eliocentrica e non pi\u00f9 osservato dal 1968. In futuro, potrebbe per\u00f2 essere riscoperto e scambiato per un asteroide, come accaduto nel 2002 per il terzo stadio dell'Apollo 12.\nNella cultura di massa.\nCi sono stati negli anni vari riferimenti in documentari ed opere di finzione alla missione dell'Apollo 8. La NASA nel 1969 ha pubblicato il documentario \"Debrief: Apollo 8\", con Burgess Meredith come voce narrante, nel quale sono state raccolte le trasmissioni televisive che hanno visto protagonisti i membri dell'equipaggio durante la missione e le riprese in 16 millimetri della superficie lunare. Inoltre, lo stesso materiale, con riprese del lancio, delle fasi di addestramento e riprese in volo, \u00e8 stato pubblicato nel 2003 da Spacecraft Films in tre DVD.\nIl documentario \"For All Mankind\" del 1989, che ha vinto il premio speciale della giuria al Sundance Film Festival, include parte dei filmati ripresi durante la missione, cos\u00ec come il documentario \"Race to the Moon\" trasmesso nel 2005 nell'ambito della trasmissione \"American Experience\" della PBS. La missione \u00e8 stata ben descritta nel documentario britannico \"In the Shadow of the Moon\" del 2007.\nNella miniserie televisiva \"Dalla Terra alla Luna\" del 1998, che segue le vicende del Programma Apollo, la missione \u00e8 presentata nell'episodio \"1968\". Lo stadio S-IVB dell'Apollo 8 \u00e8 stato rappresentato come la sede di un dispositivo alieno nell'episodio \"Bonifica spaziale\" (\"Conflict\") della serie UFO, del 1970.\nLa manovra in inserimento in orbita lunare della missione Apollo 8 \u00e8 stata posta in musica, con tratti delle registrazioni originali, nella traccia \"The Other Side\" dell'album \"The Race for Space\" dei Public Service Broadcasting. Inoltre, Kristine Kathryn Rusch nel suo racconto breve \"Il recupero dell'Apollo 8\" (\"Recovering Apollo 8\", 2008) presenta un'ucronia nella quale la navetta fallisce la manovra di inserimento in orbita lunare, venendo persa nello spazio.\nInfine, segnaliamo che nella comunit\u00e0 ufologica, il riferimento a Babbo Natale nella frase pronunciata da Lovell, nel momento in cui emerse per la prima volta dal lato opposto della Luna, \u00e8 stato interpretato come un'ammissione dell'avvistamento di un oggetto volante non identificato durante la missione.\nNote.\nBibliografiche.\n Questa voce include materiale in pubblico dominio proveniente dal sito o da documenti della \"National Aeronautics and Space Administration\"."}
{"id": "110971", "revid": "686936", "url": "https://it.wikipedia.org/wiki?curid=110971", "title": "Miami Dolphins", "text": "I Miami Dolphins sono una squadra di football americano della NFL con sede a Miami. Competono nella East Division della American Football Conference. Al 2019, secondo la rivista \"Forbes\", il valore dei Dolphins \u00e8 di circa 2,76 miliardi di dollari, sedicesimi tra le franchigie della NFL\nI Dolphins disputano le loro gare interne all'Hard Rock Stadium, stadio che ha ospitato diverse edizioni del Super Bowl. La squadra fu fondata nel 1966 da Joe Robbie come \"expansion team\" dell'American Football League (AFL). Nel 1970 i Dolphins entrarono nella NFL quando avvenne la fusione AFL-NFL. Sono la pi\u00f9 vecchia franchigia ancora operativa della Florida tra le maggiori leghe professionistiche americane.\n\u00c8 l'unica squadra nella storia NFL ad aver disputato una stagione perfetta nel vincendo tutte le partite del campionato: 14 nella stagione regolare, 2 di play-off e il Super Bowl VII.\nStoria.\nNel 1966, la AFL stava iniziando ad affermarsi; i proprietari delle squadre ed il Commissioner Joe Foss decisero che era ormai giunto il momento di espandersi. Miami divenne cos\u00ec la nuova frontiera.\nLa squadra, di propriet\u00e0 di Joe Robbie e della star televisiva Danny Thomas scelse per s\u00e9 il nome di Dolphins, al termine di un concorso che vide ben 19.843 voti espressi dagli appassionati.\nIl 2 settembre, davanti ad una folla di 26.776 fan convenuti all'Orange Bowl, i Dolphins iniziarono alla grande la loro prima partita di regular season, allorquando Joe Auer port\u00f2 in meta dopo 95 yards il kickoff d'apertura.\nTuttavia, i Dolphins uscirono sconfitti dalle mura amiche, piegati per 23-14 dagli Oakland Raiders. La formazione della Florida non riusc\u00ec a vincere un incontro fino al 16 ottobre, data in cui sconfissero per 24-7 i Denver Broncos.\nDa ricordare, in quella partita, lo screen pass del quarterback George Wilson Jr. per Billy Joe, che questi trasform\u00f2 in una galoppata vincente da ben 67 yards. La prima stagione di vita della franchigia si chiuse con un pessimo 3-11.\nNel primo draft in comune tra NFL ed AFL, i Dolphins selezionarono il quarterback Bob Griese, prodotto di Purdue, con la quarta scelta assoluta.\nGriese fu gettato nella mischia praticamente subito, quando il titolare John Stofa si ruppe la caviglia il 17 settembre, all'esordio contro i Broncos.\nGriese scese in campo e guid\u00f2 i DolPhins alla vittoria per 35-21.\nCiononostante, anche quell'anno si chiuse con un record negativo, un deludente 4-10.\nNel draft 1968, i Dolphins usarono l'ottava scelta assoluta per il running back All America dalla Syracuse University, Larry Csonka.\nI Dolphins migliorarono il record finale, passando a 5-8-1, mentre Bob Griese stabil\u00ec il record di franchigia con 2.473 yards, 186 passaggi completati e 21 TD.\nNel 1969 i Dolphins fecero due grandi colpi, aggiudicandosi altrettanti futuri Hall of Famers. Prima acquistarono il linebacker Nick Buoniconti dai Boston Patriots, e pochi mesi pi\u00f9 tardi la guardia Larry Little dai San Diego Chargers.\nNonostante queste buone mosse, i Dolphins furono falcidiati dagli infortuni; tra i pi\u00f9 colpiti, Bob Griese, che salt\u00f2 gran parte della stagione a causa di un problema al ginocchio.\nI Dolphins terminarono sul 3-10-1, record negativo che condusse al siluramento del coach George Wilson.\nDon Shula.\nI \"'Phins\" avevano un disperato bisogno di una legittimazione: per ottenerla, cedettero la loro prima scelta al draft ed ingaggiarono Don Shula come nuovo allenatore capo.\nShula era stato un allenatore di successo con i Baltimore Colts, che aveva portato fino al Super Bowl III: la sconfitta rimediata contro i Jets di Joe Namath, per\u00f2, aveva reso la permanenza di Shula nel Maryland alquanto scomoda; il coach sperava quindi di ripartire alla grande da Miami.\nIronia della sorte, proprio la citt\u00e0 della Florida era stato il teatro della sua pi\u00f9 grande sconfitta.\nOltre a Shula, i Dolphins aggiunsero altri futuri Hall of Famer ad un pacchetto crescente di giocatori di talento.\nShula sembr\u00f2 subito essere ci\u00f2 di cui i DolPhins avevano bisogno, guidandoli ad un record di 10-4, che li proiett\u00f2 per la prima volta ai playoff.\nL'avventura nella \"postseason\" ebbe comunque breve durata, dato che i Dolphins vennero sconfitti per 21-14 dai Raiders a Oakland.\nIl 1971 vide Miami mettere a segno un altro importante colpo, con l'arrivo del linebacker Bob Matheson, che divenne il perno della \u201c53 defense\u201d.\nCon un reparto di giocatori pressoch\u00e9 sconosciuti, chiamati col soprannome di \u201cNo-Name Defense\u201d, i Dolphins iniziarono ad affermarsi come la miglior squadra della AFC.\nAnche l'attacco continu\u00f2 a far bene, con Bob Griese aiutato da un talentuoso trio di corridori guidato da Larry Csonka (il primo giocatore di franchigia ad infrangere il traguardo delle 1.000 yard). Insieme a lui c'erano Jim Kiick e Mercury Morris, e grazie a loro i Dolphins conquistarono il loro primo titolo di division, col record di 10-3-1.\nDopo aver vinto la AFC East, i Dolphins furono protagonisti di una classica partita di Natale, contro i Chiefs a Kansas City.\nPer tutto l'incontro, i Dolphins non riuscirono a fermare il grande running back avversario Ed Podolak. Tuttavia, i ragazzi di Shula seppero restare in partita, rimontando ogni volta che i Chiefs si erano portati in vantaggio e portando l'incontro ai supplementari sul 24-24.\nNell\"'overtime\", entrambe le squadre fallirono grandi opportunit\u00e0 di mettere fine alla partita, costringendole a un secondo supplementare nel quale i Dolphins riuscirono ad imporsi per 27-24, grazie ad un field goal da 37 yard di Garo Yepremian.\nLa partita, con i suoi 82 minuti e 40 secondi, \u00e8 tuttora la pi\u00f9 lunga nella storia NFL. Una settimana dopo la maratona di Kansas City, i Dolphins ospitarono gli Indianapolis Colts nella finale della AFC, vincendo alla grande, per 21-0 davanti 78.629 spettatori all'Orange Bowl.\nIl TD della svolta giunse con il ritorno di intercetto vincente, da ben 62 yard, messo a segno dalla safety Dick Anderson.\nNel Super Bowl VI, i Dolphins affrontarono i Dallas Cowboys al Tulane Stadium di New Orleans.\nI texani, che da ben 6 anni aspettavano di fare il grande passo, erano determinati a non lasciarsi sfuggire l'ennesimo Super Bowl, e cos\u00ec fecero: i Dolphins vennero letteralmente surclassati da una formazione di maggiore esperienza, che corse per 252 yard e fin\u00ec per imporsi col punteggio di 24-3.\nLa \"perfect season\".\nNel 1972, i Dolphins partirono con l'obiettivo di vincere il campionato, sfuggito nel Superbowl dell'anno prima.\nLa formazione di Miami inizi\u00f2 la stagione a Kansas City, dove, portatasi in vantaggio per 20-0, resistette al ritorno avversario, chiudendo sul 20-10 nella prima gara mai disputata all'Arrowhead Stadium.\nAll'esordio casalingo, i Dolphins superarono per 34-13 gli Houston Oilers, mentre nella terza giornata i Dolphins batterono in rimonta i Vikings con 10 punti nell'ultimo quarto, iniziato in svantaggio per 14-6, portando cos\u00ec il record parziale sul 3-0.\nIl record miglior\u00f2 ulteriormente una settimana dopo, con la vittoria per 27-17 sui Jets allo Shea Stadium.\nNella quinta settimana, i Dolphins videro le loro speranze di Super Bowl messe a serio repentaglio quando Bob Griese si ruppe una gamba nella sfida casalinga contro i Chargers. Tuttavia, il quarterback di riserva Earl Morrall, acquistato a inizio stagione, si fece trovare pronto e trascin\u00f2 i Dolphins alla vittoria per 24-10. Morrall dovette fare gli straordinari, per sostituire Griese nel resto della regular season.\nUna settimana pi\u00f9 tardi, contro Buffalo, i Dolphins dovettero nuovamente rimontare nell'ultimo quarto, imponendosi per 24-23 per la sesta vittoria.\nI Dolphins misero a segno la settima vittoria, piegando per 23-0 i Colts a Baltimora.\nNella settimana 8, Miami sfid\u00f2 nuovamente i Bills a Buffalo, ma stavolta non dovette faticare troppo, superando i padroni di casa per 30-16.\nLa nona giornata vide i Dolphins superare con un devastante 52-0 i malcapitati New England Patriots all'Orange Bowl. Sul record 9-0, i Dolphins erano ancora imbattuti, ma guidati da una riserva, ragion per cui molti pensavano che la prima sconfitta fosse solo una questione di tempo.\nNella settimana 10, l'Orange Bowl fu il teatro di una sfida tiratissima contro i Jets, che vide i Dolphins spuntarla per 28-24.\nLa formazione di Shula pass\u00f2 sull'11-0 con un'altra vittoria casalinga contro i Cardinals, battuti per 31-10.\nI Dolphins giunsero cos\u00ec a dicembre ancora imbattuti, dopo aver superato nuovamente i Patriots per 37-21 a Foxboro.\nNella settimana 13, allo Yankee Stadium di New York, i Dolphins si imposero sui Giants nell'ultimo quarto, grazie a due field goal di Garo Yepremian, che fissarono il punteggio sul 23-13.\nCon 13 vittorie gi\u00e0 in carniere, ai Dolphins bastava ancora un successo per chiudere la regular season senza sconfitte. Vittoria che arriv\u00f2 puntuale quando i Dolphins batterono per 16-0 i Colts all'Orange Bowl.\nImbattuta, Miami inizi\u00f2 quindi la \"postseason\" affrontando i Cleveland Browns nel Divisional Playoff.\nI Dolphins si portarono rapidamente sul 10-0, ma la difesa dei Browns serr\u00f2 i ranghi, impedendo agli avversari di mettere punti a referto fino all'ultimo quarto.\nDopo un field goal di Yepremian, che port\u00f2 il punteggio sul 13-0, i Dolphins subirono un inaspettato uno-due dei Browns, che passarono sul 14-13 nell'ultima frazione di gioco.\nNegli ultimi secondi, Jim Kiick riusc\u00ec a mettere a segno un touchdown dopo una corsa da 8 yard, che diede ai Dolphins la vittoria per 21-14.\nCon quel successo, i Dolphins approdarono cos\u00ec alla finale di AFC.\nNel 1972, il vantaggio campo non era deciso in base al miglior record, quindi i Dolphins dovettero affrontare una difficile trasferta fino al Three Rivers Stadium di Pittsburgh contro gli Steelers.\nI Dolphins apparvero subito in difficolt\u00e0 andando sotto 7-0 ad inizio gara, ma riuscirono a pareggiare prima dell'intervallo. Quando gli Steelers ripassarono in vantaggio per 10-7 Don Shula gett\u00f2 nella mischia il rientrante Bob Griese al posto di Earl Morrall. Ciononostante i Dolphins non riuscirono a cambiare marcia e Shula lanci\u00f2 il punter Larry Sieple che corse per 17 yard, conquistando un insperato primo down, dal quale part\u00ec la rimonta.\nDue touchdown di Jim Kiick diedero ai Dolphins il vantaggio, che conservarono fino alla fine, imponendosi per 21-17 e diventando il primo team AFC a partecipare a due Super Bowl consecutivi.\nNel Super Bowl VII i Washington Redskins erano per\u00f2 dati per favoriti; la \u201cNo Name Defense\u201d di Miami imbrigli\u00f2 tuttavia i \"Pellerossa\" per tutto l'incontro, limitandoli a sole 87 yard di passaggio ed a 228 yard totali in attacco.\nI Dolphins si portarono sul 14-0, vantaggio che mantennero fino all'ultimo quarto, quando su un field goal di Garo Yepremian che avrebbe potuto portare il punteggio 17-0, il calcio venne intercettato e riportato in meta da Mike Bass, cosicch\u00e9 i Redskins accorciarono le distanze, portandosi sul 14-7.\nLa difesa di Miami si dimostr\u00f2 per\u00f2 impenetrabile per il resto della gara e i Dolphins divennero la prima squadra NFL a disputare una \u201cperfect season\u201d, rimanendo imbattuti sia nella stagione regolare che nei playoffs, chiudendo con 17 vittorie.\nJake Scott, che intercett\u00f2 due passaggi, venne nominato MVP del Super Bowl.\nCampioni per la seconda volta consecutiva.\nDopo una stagione straordinaria, nel 1973 molti si aspettavano che i Dolphins fossero ancora migliori dell'anno prima, ma la caccia alla seconda \u201cperfect season\u201d fin\u00ec prestissimo: nella settimana 2 i Dolphins vennero infatti scontitti dai Raiders a Berkley, California.\nI ragazzi di Shula chiusero la stagione regolare sul 12-2.\nTra i momenti da ricordare, la partita casalinga del 30 settembre contro New England, nella quale il Runningback Mercury Morris stabil\u00ec il record di corsa con 197 yards e 3 touchdown (da 24, 70, e 35 yards), che trascinarono i Dolphins alla vittoria per 44-23.\nL'11 novembre i Dolphins lasciarono a secco i Colts per la quarta volta di fila (44-0). I Dolphins chiusero la regular season con il successo per 34-7 sui Detroit Lions: in quell'incontro, Paul Warfield mise a segno 4 ricezioni da touchdown.\nLa vittoria port\u00f2 il bilancio dei Dolphins sul 26-2 in due anni, miglior record NFL per un tale arco temporale.\nI Dolphins affrontarono i Cincinnati Bengals nel Divisional Playoff, superandoli agevolmente col punteggio di 34-16 ed approdando al Championship AFC.\nIn quell'incontro, i Dolphins si trovarono nuovamente opposti agli stessi Raiders che avevano messo fine alla loro striscia vincente. Stavolta, per\u00f2, la partita si disput\u00f2 tra le mura amiche dell'Orange Bowl, e i Dolphins si vendicarono, piegando gli avversari per 27-10, con 266 yards corse.\nI ragazzi di Shula staccarono cos\u00ec il biglietto per il loro terzo Super Bowl consecutivo, divenendo la prima formazione di sempre a riuscirvi.\nIl Super Bowl VIII, fu giocato al Rice Stadium di Houston, contro i Minnesota Vikings. Il grande protagonista fu Larry Csonka, poi nominato MVP dell'incontro, che corse per 145 yard, e mise a segno 2 touchdown, trascinando i Dolphins alla vittoria per 25-7 e al loro secondo Lombardi Trophy di fila. I Dolphins divennero cos\u00ec la seconda squadra di sempre a vincere 2 Super Bowl consecutivi. Il gioco sulla corsa ed il controllo della palla furono cos\u00ec schiaccianti che Bob Griese dovette solo completare 6 passaggi su 7 per 73 yards, mentre sul terreno la formazione della Florida guadagn\u00f2 196 yard.\nNelle 3 gare di playoff, i Dolphins chiusero con un incredibile bilancio punti di 85-33.\nAnni post-Super Bowl vinti.\nNel l'inizio della pre-stagione venne rinviato a causa di uno sciopero. I rapporti difficili tra la NFL ed i giocatori si rivelarono un serio ostacolo per le chance dei Dolphins di conquistare il terzo Super Bowl di fila. A rendere ancor pi\u00f9 difficile la situazione ci fu la nascita della World Football League, che attir\u00f2 a s\u00e9 diversi giocatori dei Dolphins. Ancora una volta, i Dolphins conquistarono il titolo di division con il record di 11-3, vincendo anche la propria 31\u00aa partita consecutiva in casa, un record NFL. I Dolphins volarono ad Oakland per il primo turno di playoff, con l'obiettivo di giungere fino al Super Bowl. La vittoria dei Raiders mise fine al regno dei Dolphins. Tra i momenti da ricordare, la 19\u00aa e 20\u00aa vittoria consecutiva dei Dolphins contro i Buffalo Bills. Per tutti gli anni settanta, i Dolphins totalizzarono un record di 20-0 negli scontri diretti contro la formazione di Buffalo, il che imped\u00ec, tra l'altro, ad O.J. Simpson di conquistare alcun successo nei playoff. Nei divisional playoff, i Dolphins non ebbero scampo contro i Pittsburgh Steelers, che si portarono sul 20-0 gi\u00e0 nel primo quarto, finendo poi per imporsi per 34-14, nella corsa al loro secondo Super Bowl consecutivo. Dopo alcune stagioni senza particolari allori, i Dolphins tornarono alla ribalta nella stagione .\nNella stagione accorciata per sciopero del , i Dolphins, guidati dalla difesa nota come \"Killer B's defense\" (Bob Baumhower, Bill Barnett, Lyle Blackwood, Kim Bokamper, Glenn Blackwood, Charles Bowser, Doug Betters e Bob Brudzinski), tenne cinque dei suoi nove avversari a 14 o meno punti segnati, spianando la strada per la quarta partecipazione al Super Bowl. Nei primi due turni di playoff, essi vendicarono sconfitte precedenti, abbattendo i New England Patriots, 28\u201313 (vendicandosi per la sfortunata Snow Plow Game allo Schaeffer Stadium disputata precedentemente nelle stagione) e i San Diego Chargers, 34\u201313 all'Orange Bowl. Nella finale della AFC i Dolphins batterono i New York Jets 14\u20130, raggiungendo il Super Bowl XVII, perso contro Washington, 27\u201317.\nL'era di Dan Marino (1983-1999).\nNel Draft NFL 1983, i Dolphins scelsero il quarterback Dan Marino dall'Universit\u00e0 di Pittsburgh, scivolato alla chiamata numero 27 del primo giro. Durante la terza gara della stagione contro i Los Angeles Raiders nel Monday Night Football, Shula sostitu\u00ec il quarterback David Woodley col rookie Marino, che avrebbe finito col guidare la NFL in passaggi la AFC con 20 touchdown e soli 6 intercetti.\nNel , i Dolphins vinsero le prime 11 gare della stagione regolare, terminando con un record 14\u20132 (tuttora il migliore della franchigia in un campionato a 16 gare). Marino, nella sua prima stagione completa, disput\u00f2 una delle stagioni pi\u00f9 impressionanti della storia della NFL per un quarterback, stabilendo diversi record NFL stagionali per yard passate (5.084), passaggi da touchdown (48) e passaggi completati (362), venendo premiato come MVP della NFL. Miami si vendic\u00f2 della sconfitta coi Seahawks dell'anno precedente battendoli 31\u201310 e poi super\u00f2 gli Steelers 45\u201328 nella finale della AFC, qualificandosi al Super Bowl XIX. Nell'attesa sfida tra i due pi\u00f9 grandi quarterback dell'epoca, Dan Marino e Joe Montana, Miami fu sconfitta dai San Francisco 49ers 38\u201316. Quella sarebbe stata l'unica apparizione della carriera di Marino al Super Bowl.\nMiami termin\u00f2 con un record di 12\u20134\u20130 nel e, in un'epica resa dei conti nel Monday Night Football, batt\u00e9 i precedentemente imbattuti Chicago Bears, infliggendo loro l'unica sconfitta della stagione. Dopo aver rimontato uno svantaggio di 21\u20133 nel terzo quarto dei divisional playoff battendo i Cleveland Browns 24\u201321, molte persone sognavano di vedere una rivincita contro Chicago nel Super Bowl XX. La Cenerentola New England Patriots per\u00f2, avversaria dei Dolphins nella finale della AFC, cambi\u00f2 i piani della squadra di Shula. New England forz\u00f2 sei palloni persi agli avversari e vinse 31\u201314, la prima vittoria dei Patriots a Miami dal 1966. I Patriots venivano da una striscia di 18 sconfitte consecutive all'Orange Bowl. Nel 1969, i Boston Patriots avevano battuto i Dolphins al Tampa Stadium.\nNel , i Dolphins, rallentati da problemi difensivi, partirono con un record di 2-5 e terminarono 8\u20138, mancando i playoff per la prima volta dal 1980. I Dolphins persero la loro gara finale all'Orange Bowl contro i New England Patriots 34\u201327 nel Monday Night Football. I problemi continuarono nella stagione accorciata di una gara per un altro sciopero, con un record di 8-7 nel primo anno al Joe Robbie Stadium. Miami ebbe la sua prima stagione perdente (6\u201310) dal 1976 nel mentre termin\u00f2 il con un bilancio di 8-8.\nDopo alcune stagioni altalenanti dove la squadra arriv\u00f2 a giocarsi in pi\u00f9 di un'occasione la finale AFC, nel , Marino super\u00f2 i record NFL di Fran Tarkenton per yard (48.841), touchdown (352) e passaggi completati (3.913) in carriera e Don Shula si ritir\u00f2 e divenne un dirigente dei Dolphins.\nNel , Marino annunci\u00f2 il suo ritiro.\nGli anni post-Marino (2000-2015).\nNegli successivi all'addio di Marino, i Dolphins cambiarono nove quarterback nello spazio di sette anni, nella speranza di trovare un degno erede del quarterback che li aveva guidati per 16 anni, senza per\u00f2 risultati di rilievo. I Dolphins riuscirono a qualificarsi per i playoff solo 3 volte nell'arco di 15 anni.\nAdam Gase (2016-2018).\nIl 9 gennaio 2016, il coordinatore offensivo dei Chicago Bears Adam Gase fu assunto come capo-allenatore dei Dolphins. Con il nuovo allenatore, il pi\u00f9 giovane della NFL, i Dolphins riuscirono a centrare per la prima volta dopo otto anni i playoff al primo tentativo, dove furono eliminati nel turno delle wild card dai Pittsburgh Steelers. Nei successivi due anni la squadra non riusc\u00ec a replicare gli stessi risultati della stagione 2016 terminando il campionato senza centrare i playoff. Gase venne cos\u00ec licenziato al termine della stagione 2018 con un record negativo complessivo di 23 vittorie e 25 sconfitte.\nBrian Flores (2019-).\nIl 4 febbraio 2019, Brian Flores fu assunto come nuovo capo-allenatore dei Dolphins, il 13\u00ba della storia della franchigia.\nStagione per stagione.\n\"La seguente \u00e8 la lista delle ultime dieci stagioni dei Dolphins\"\nLoghi e uniformi.\nI Miami Dolphins hanno tre maglie, due tradizionali con i colori sociali invertiti; indossano principalmente una maglia bianca quando giocano in casa, ad eccezione delle partite in notturna e in trasferta nelle quali usano una maglia color verde acqua. Dal 2003, i Dolphins hanno introdotto la terza maglia, tutta arancione, utilizzata per la prima volta in una vittoria contro Washington. La maglia \u00e8 stata di nuovo utilizzata nel 2004 in un Monday Night Football che contrapponeva i Dolphins con un record di 2-11 contro New England che si trovava su 12-1. In quella gara Miami ottenne una vittoria a sorpresa. Sono state utilizzate di nuovo nel 2009 in una vittoria contro i Jets. Tuttavia i dolphins persero l'anno successivo di nuovo con i Jets e la maglia non fu pi\u00f9 utilizzata.\nIl casco \u00e8 bianco con profili verde acqua e arancio e ai lati un delfino che salta davanti ad un sole raggiante.\nGiocatori importanti.\nMembri della Pro Football Hall of Fame.\nFino alla classe 2017, 10 giocatori e un membro dello staff dei Dolphins sono stati inseriti nella Pro Football Hall of Fame:\nRecord di franchigia.\nCarriera\nStagionali\n\"Fonte\":"}
{"id": "110973", "revid": "15756", "url": "https://it.wikipedia.org/wiki?curid=110973", "title": "Selvans", "text": "Selvans \u00e8 il dio etrusco della foresta e dei confini; paragonabile nel mondo romano al dio Silvanus.\nNelle statuette ritrovate viene raffigurato con sembianze giovanili e il suo nome viene citato nel Fegato di Piacenza.\nOrigini.\nLe prime attestazioni del culto del dio consistono nell'offerta di oggetti di bronzo risalenti al V secolo a.C.\nLa funzione del dio come protettore dei confini viene documentata nel corso del IV secolo a.C. da una dedica ufficiale in cui Selvans riceve l'epiteto \"tularia\", derivato dalla parola etrusca \"tular\", ovvero il \"confine\". Cippi di confine di luoghi di culto intestati a Selvans sono noti a Tarquinia e a Bolsena nel santuario del Pozzarello.\nIconografia.\nNonostante le molte statuette con iscrizione votiva dedicate a Selvans, solamente quella offerta del deposito votivo cortonese della Porta Ghibellina \u00e8 una rappresentazione della divinit\u00e0. Il dio viene raffigurato con un giovanetto nudo con sulla testa un copricapo ricavato dalla testa di un animale, una collana rigida al collo e due stivaletti di pelle ai piedi; la mano destra appoggiata all'anca e la mano sinistra sollevata tenendo un attributo ora perduto, probabilmente un bastone."}
{"id": "110976", "revid": "121715143", "url": "https://it.wikipedia.org/wiki?curid=110976", "title": "Lettore MP3", "text": "I dispositivi definiti come lettori MP3 sono dei lettori di musica digitale in grado di riprodurre musica codificata nello standard MP3.\nStoria.\nIl primo lettore MP3 commercializzato fu l'MPMan F10 presentato nel marzo 1998 alla fiera CeBIT dalla compagnia sud-coreana \"Saehan Information Systems\" e commercializzato dalla Either Labs nell'estate seguente a 250 dollari con 32 MB di memoria flash. Nel settembre del 1998 divenne famoso il lettore PMP300 che fu al centro di una causa legale tra la RIAA e il produttore Rio per una presunta infrazione del copyright per le tracce memorizzate nel lettore. Il tribunale diede torto alla RIAA e permise la diffusione dei lettori MP3 nel mercato domestico.\nFamiglie.\nI lettori MP3 si dividono in tre grandi famiglie.\nLettori dotati di disco rigido.\nQuesti lettori, essendo dotati di disco rigido, hanno elevate capacit\u00e0 di memorizzazione, alcuni modelli superano gli 80 Gbyte. Quasi sempre sono equipaggiati con ampi display, spesso a colori, e di batterie di lunga durata. L'inconveniente principale \u00e8 il peso, alcuni modelli superano i 200 grammi, anche se quelli pi\u00f9 diffusi arrivano a 150 grammi. Per questo tipo di dispositivi \u00e8 sconsigliato il loro uso in attivit\u00e0 sportive, quali il jogging, in quanto dotati di un hard disk, dispositivo interno al lettore, che potrebbe risentire dei colpi e/o vibrazioni e di conseguenza danneggiarsi.\nLettori dotati di memorie Flash.\nQuesti lettori essendo dotati di memorie flash dispongono di una capacit\u00e0 di memorizzazione molto pi\u00f9 limitata dei modelli con hard disk. Attualmente i pi\u00f9 capienti raggiungono i 64 GB. Sono inoltre o privi o forniti di display di ridotte dimensioni, per ridurre sia il consumo energetico che il loro peso, che varia tra i 20 e i 100 grammi. Spesso hanno la forma di una penna schiacciata, in modo da poter essere agevolmente inseriti nelle prese USB dei computer con lo scopo di trasferire dati o canzoni.\nLettori CD che leggono il formato MP3.\nQuesti lettori sono un'evoluzione dei classici lettori CD audio. Offrono infatti la possibilit\u00e0 di leggere, oltre ai classici CD audio, anche CD contenenti tracce musicali in formato MP3, o di rado anche di altri formati.\nStanno lentamente scomparendo dal mercato, sostituiti dai dispositivi delle due famiglie di lettori descritti nei paragrafi precedenti. I motivi sono: le dimensioni, un CD ha un diametro di 12\u00a0cm e ha una capacit\u00e0 massima di 700\u00a0MB. Inoltre, durante il loro ascolto i CD sono soggetti a dei \"salti\", e sono dotati di poche funzioni. L'unico vantaggio, probabilmente, \u00e8 che sono molto economici e in genere pi\u00f9 semplici da usare.\nAccorgimenti.\nLe prime due grandi famiglie di lettori MP3, possono avere come accorgimento:\nFormati digitali supportati.\nQuasi tutti i lettori oltre a leggere il formato MP3 sono in grado di leggere altri formati di musica digitale. Alcuni di questi possono leggere il formato WAV, un formato non compresso e utilizzato per memorizzare musica senza perdere informazioni a discapito, per\u00f2, della dimensione della traccia musicale. Altri formati come il WMA o l'AAC sono formati digitali che offrono, a parit\u00e0 di bitrate, una maggiore qualit\u00e0 audio rispetto all'MP3. Consentono inoltre la gestione dei diritti digitali. Infatti questi formati sono utilizzati principalmente dai negozi che vendono musica digitale attraverso internet.\nAccessori.\nMolti lettori sono dotati di funzioni aggiuntive come la radio, la possibilit\u00e0 di registrare la voce o la possibilit\u00e0 di riprodurre immagini o filmati. Queste caratteristiche possono essere integrate nel lettore oppure aggiunte dall'utente tramite l'acquisto di accessori esterni. Infatti si \u00e8 sviluppato un florido mercato di accessori per questi lettori che permette di personalizzare il proprio con l'aggiunta di nuovi accessori o con la modifica della scocca esterna tramite aerografia o astucci in plastica."}
{"id": "110980", "revid": "125841227", "url": "https://it.wikipedia.org/wiki?curid=110980", "title": "Dan Peterson", "text": "Carriera.\nAllenatore.\nFrequent\u00f2 la \"Oakton Elementary School\", la \"Nichols Jr. High School\" e la \"Evanston Township High School\" (ETHS). Fu proprio il suo coach, Jack Burmaster, a ispirarlo a intraprendere a sua volta la carriera di allenatore, dopo che la squadra guidata da Peterson aveva vinto tre titoli in tre anni con la \"Ridgway Club\" nella YMCA di Evanston. Nel 1958 si laure\u00f2 come insegnante di pallacanestro alla Northwestern University. Nel 1962 ricevette un titolo accademico in \"Sport Administration\" dalla Michigan University.\nDal 1963 cominci\u00f2 ad affermarsi come allenatore nelle universit\u00e0 americane di Michigan State e USNA, poi nel 1966 divenne capo allenatore all'universit\u00e0 del Delaware, posto che mantenne per i successivi cinque anni. Nel 1971 divent\u00f2 capo allenatore della nazionale cilena, portandola al sesto posto nei giochi del Sud America.\nDal 1973 cominci\u00f2 l'avventura in Italia, prima alla Virtus Bologna, con cui vinse la Coppa Italia del 1974 e lo scudetto del 1976, e poi, dal 1978 al 1987, all'Olimpia Milano, con cui vinse 4 scudetti (1982, 1985, 1986 e 1987), 2 Coppe Italia (1986 e 1987), una Coppa Kora\u0107 (1985) e una Coppa dei Campioni (1987). Si ritir\u00f2 nel 1987.\nNelle stagioni 2008-09 e 2009-10 \u00e8 stato consulente della Reyer Venezia.\nIl 3 gennaio 2011 subentra, dopo 23 anni di inattivit\u00e0 sportiva, all'esonerato Piero Bucchi sulla panchina di Milano. Esordisce con una vittoria interna al Mediolanum Forum ai danni di Caserta per 98-84. Il 7 giugno dello stesso anno, dopo la sconfitta in semifinale (gara 4) contro Cant\u00f9 e la conseguente eliminazione, lascia a Sergio Scariolo la guida dell'Olimpia.\nCommentatore sportivo.\nAll'inizio degli anni ottanta inizi\u00f2 a commentare le partite del basket NBA su Canale 5 con il suo spiccato accento statunitense. Divent\u00f2 in breve tempo un personaggio famoso anche al di fuori del mondo degli sport, soprattutto grazie ad alcune campagne pubblicitarie del t\u00e8 Lipton che lo videro protagonista tra il 1985 e il 1994. Grazie a questa popolarit\u00e0, a partire dagli anni novanta gli venne offerta la conduzione delle telecronache della Lega Italiana Basket per TMC, Tele+, Rai e infine Sportitalia. Divenne anche la voce del wrestling in Italia, commentando su Italia 1 tra la fine degli anni ottanta, l'inizio degli anni novanta gli show della WWF/WWE (nell'ultimo anno, affiancato da Christian Recalcati). Molto apprezzato dagli appassionati dell'epoca, il suo commento rimase celebre per gli originali soprannomi dati ad alcuni lottatori, come il wrestler statunitense Kamala soprannominato \u201cil panzon che vien dall'Uganda\u201d, facendo riferimento alla sua considerevole mole o le varie classifiche di gradimento dove \"Chief\" Don Eagle veniva pi\u00f9 volte citato da Peterson come \"il suo lottatore favorito di tutti i tempi\".\nPartecip\u00f2 a diverse trasmissioni televisive come opinionista e collabor\u00f2 con \"La Gazzetta dello Sport\", il sito Basketnet e altre riviste di basket come \"Giganti del Basket\", \"Superbasket\" e \"American Superbasket\". Nell'estate 2007 fu commentatore dello Slamball, su Italia 1, assieme a Giacomo Valenti. Dal 2005 al 2013 \u00e8 stato uno dei commentatori e opinionisti di Sportitalia e scrive per \"La Gazzetta dello Sport\" e il settimanale \"Sportweek\"."}
{"id": "110981", "revid": "125563490", "url": "https://it.wikipedia.org/wiki?curid=110981", "title": "Multimedia Messaging Service", "text": "Il Multimedia Messaging Service, in italiano \"Servizio di Messaggistica Multimediale\", \u00e8 un servizio di messaggistica telefonica. Come suggerisce il nome stesso la sua peculiarit\u00e0 \u00e8 la possibilit\u00e0 di trasmettere messaggi contenenti oggetti multimediali (immagini, audio, video, testo formattato). L'acronimo MMS \u00e8 comunemente usato.\nStoria.\nIl servizio di messaggistica multimediale \u00e8 stato creato utilizzando la tecnologia della messaggistica SMS.\nLa Cina \u00e8 stata uno dei primi mercati a rendere l'MMS un grande successo commerciale. Il presidente e CEO di China Mobile, ha detto alla GSM Association Mobile Asia Congress nel 2009 che gli MMS in Cina erano ormai un servizio diffuso alla pari con gli SMS.\nTra il 2010 e il 2013, il traffico MMS negli Stati Uniti \u00e8 aumentato del 70%, passando da 57 a 96 miliardi di messaggi inviati. Ci\u00f2 \u00e8 dovuto in parte all'ampia adozione degli smartphone.\nCaratteristiche salienti.\nIl MMS \u00e8 impiegato soprattutto nelle reti cellulari, la standardizzazione \u00e8 stata effettuata principalmente da 3GPP, 3GPP2 e OMA.\nIl MMS si propone come successore del servizio SMS, il quale consente solamente la trasmissione di testo non formattato e non \u00e8 da confondere con EMS, che \u00e8 una pi\u00f9 semplice estensione di SMS.\nA differenza dei messaggi SMS, che viaggiano in genere sui canali di segnalazione della rete GSM, i messaggi MMS vengono trasmessi tramite una connessione dati. A tal scopo vengono spesso impiegati sistemi a commutazione di pacchetto (GPRS ed EDGE, ad esempio).\nAltre particolarit\u00e0.\nLa consegna di un messaggio MMS pu\u00f2 essere immediata o differita. Nel primo caso il telefono del ricevente recupera il messaggio non appena la rete lo informa della sua esistenza, nel secondo caso prima del recupero viene chiesta l'autorizzazione dell'utente.\nI contenuti multimediali creati da un certo telefono potrebbero non essere compatibili con altri telefoni. In tali casi lo standard prevede che l'operatore di rete (o il fornitore di servizi) si faccia carico dell'adattamento dei contenuti. Ci\u00f2 non \u00e8 obbligatorio, ma consente una maggiore interoperabilit\u00e0 fra telefoni differenti.\nLa configurazione dei telefoni richiede diversi parametri; per limitare i problemi che da ci\u00f2 derivano sono stati sviluppati sistemi di configurazione automatica. Per esempio \u00e8 spesso possibile visitare il sito web del proprio operatore per richiedere l'invio dei parametri al proprio telefono: l'operatore invia un messaggio SMS speciale contenente i parametri richiesti ed il telefono li pu\u00f2 salvare automaticamente.\nAnche se non \u00e8 prevista una dimensione massima per i messaggi MMS, questa pu\u00f2 essere imposta dalle capacit\u00e0 dei terminali usati e dalle decisioni dei fornitori del servizio. Ad esempio, per quanto riguarda gli operatori italiani: TIM non dichiara limitazioni se non quelle del telefonino (anche se alcuni sostengono si limiti a 300 kB), Vodafone, Wind e 3 consentono una dimensione massima di 300 kB. Telecom Italia con il suo servizio MMS consente l'invio fino a 100 kB; 600 dalla webmail Alice associata a un numero TIM, bench\u00e9 non sia necessario."}
{"id": "110983", "revid": "712828", "url": "https://it.wikipedia.org/wiki?curid=110983", "title": "Clark Kent", "text": "Clark Joseph Kent \u00e8 l'identit\u00e0 segreta di Superman, il personaggio dei fumetti, opera di Jerry Siegel (testi) e Joe Shuster (disegni); approdato successivamente ai cartoni animati, telefilm e ai film.\nDescrizione.\nLa sua personalit\u00e0 viene descritta tradizionalmente come \"remissiva, mansueta\" e \"dalle maniere delicate\", utili a nascondere la vera identit\u00e0 di supereroe. Perci\u00f2, Clark fa di tutto per evitare di mettersi al centro dell'attenzione, fingendo un carattere introverso e modi gentili. Il guardaroba di Clark Kent consiste di un vestito blu, una cravatta rossa, occhiali neri rotondi, e capelli neri pettinatissimi. Per confondere ulteriormente gli altri dal suo alter ego, Clark parla in modo impacciato e cammina con un'andatura dinoccolata.\nSulla dualit\u00e0 delle identit\u00e0 si \u00e8 espresso persino Umberto Eco nel suo saggio \"Apocalittici e integrati\", definendo, in sintesi e semplificando, Superman l'alter ego che tutti vorremmo. Clark rappresenta per Superman il suo desiderio di normalit\u00e0, di poter vivere uguale tra gli altri; mentre per il lettore il processo di identificazione \u00e8 diverso: si immedesima nel mediocre Clark ma vorrebbe essere come l'onnipotente Superman.\nDurante le prime storie a fumetti, gli occhiali di Clark erano fatti con frammenti di vetri rotondi prelevate dal razzo che lo ha portato sulla terra appena nato. Una volta sulla Terra Clark acquis\u00ec immediatamente i suoi poteri, fra cui la capacit\u00e0 di uno sguardo in grado di incendiare tutte le cose che osservava. Nei fumetti pi\u00f9 recenti Clark veniva mostrato con degli occhiali ordinari.\nClark aveva trovato lavoro come reporter in una citt\u00e0 di fantasia di nome Metropolis, presso il quotidiano Daily Planet. Lo affiancavano nel suo ruolo la giornalista Lois Lane, il fotografo Jimmy Olsen e il direttore Perry White.\nCome Clark Kent, veniva sentimentalmente umiliato da Lois Lane, che lo considerava un uomo debole e senza carattere. Nei fumetti pi\u00f9 recenti, la situazione si ribalta, e propone agli inizi degli anni novanta a Lois di sposarlo, e alla fine nel 1996 nel fumetto \"Superman: Album di Matrimonio\" si sposano.\nClark Kent visse tradizionalmente al 344 di Clinton Street, Appartamento 3B, un modesto condominio nel centro di Metropolis. Nei fumetti recenti, i coniugi Clark e Lois vivono in un appartamento al 1938 di Sullivan Lane.\nStoria editoriale.\nNel corso degli anni i fumetti hanno presentato tre principali versioni di Clark Kent, differenti in alcuni, anche molto significativi, dettagli.\nGolden Age.\nNel primo fumetto Golden Age, un neonato da Krypton (originariamente chiamato \"Kal-L\", poi modificato in \"Kal-El\" negli anni cinquanta) atterr\u00f2 sulla Terra durante gli anni conclusivi della prima guerra mondiale, e venne adottato da John e Mary Kent (in altri casi chiamati Sara e Eben Kent) di Smalville. Con il passare del tempo, Clark scopr\u00ec gradualmente di essere in possesso di vari superpoteri. Nel 1938, Clark si ritrov\u00f2 orfano, a causa della morte di entrambi i suoi genitori adottivi. Decise di trasferirsi a \"Metropolis\", e cominci\u00f2 a lavorare per il \"Daily Star\" (il nome fu poi cambiato in \"Daily Planet\" negli anni quaranta) come giornalista. Nello stesso periodo, cominci\u00f2 inoltre la sua carriera di supereroe come Superman.\nIn seguito all'instaurazione del Multiverso DC Comics negli anni sessanta, venne dichiarato che questa versione di Clark Kent esisteva nella dimensione parallela di Terra-Due, casa della Justice Society. Per giustificare i cambiamenti rispetto alle prime storie, fu deciso che il \"Daily Star\" esisteva solo su Terra-Due, mentre il \"Daily Planet\" era il suo equivalente su Terra-Uno. Alla stessa maniera il nome nativo di Clark su Terra-Due fu \"Kal-L\", mentre su Terra-Uno si chiam\u00f2 \"Kal-El\".\nFu rivelato in una sequenza di storie retrospettive negli anni settanta che il Clark di Terra-Due aveva sposato la Lois Lane del suo mondo negli anni cinquanta, dopo che un incantesimo del nemico della Justice Society Wizard aveva fatto dimenticare a Clark il suo alter-ego supereroico, e gli aveva permesso di comportarsi in modo meno introverso e pi\u00f9 spontaneo, cosa che attrasse l'attenzione di Lois. Le stesse storie svelano anche che Clark divenne il direttore del \"Daily Star\".\nA seguito di \"Crisi sulle Terre infinite\" questa versione fu eliminata dalla continuity, e sia Clark che Lois furono inviati in una sorta di paradiso di una dimensione alternativa per trascorrere l'eternit\u00e0 insieme.\nSilver Age.\nNella \"Silver Age\" o \"continuity\" di Terra-Uno (con il termine \"Silver Age\" si fa convenzionalmente riferimento ai fumetti pubblicati, all'incirca, tra il 1955 e il 1986), Kal-El di Krypton \u00e8 un bambino di due anni che viene messo su un razzo e inviato sul pianeta Terra dal padre, lo scienziato Jor-El, in quanto questi aveva previsto l'esplosione del pianeta Kripton. Il bimbo viene rinvenuto da Jonathan e Martha Kent di Smalville subito dopo il momento in cui la sua astronave atterr\u00f2 sulla Terra. Adottando il neonato e ribattezzandolo \"Clark\" (il cognome di Martha da nubile), lo crebbero nella loro fattoria vicino Smalville, dove scoprirono presto che Clark era in possesso di stupefacenti superpoteri (alimentati dal sole giallo e dalla sua gravit\u00e0 inferiore, rispetto al sole rosso di Krypton e alla sua forte gravit\u00e0).\nI Kent vendettero la loro fattoria mentre Clark andava all'asilo, e si trasferirono a Smalville (nella casa accanto a quella di Lana Lang), dove comprarono un negozio di alimentari e merci varie (in originale \"General Store\", concetto inesistente nella lingua e nella cultura italiana, ma che si pu\u00f2 accostare ad un esercizio commerciale di questo tipo).\nAll'et\u00e0 di otto anni Clark assunse l'identit\u00e0 supereroica di Superboy, e combatt\u00e9 il crimine a Smalville fino al suo trasferimento a Metropolis dopo il liceo e la morte dei Kent. L\u00e0, Clark frequent\u00f2 l'Universit\u00e0 di Metropolis, cambi\u00f2 il suo nome in Superman in un momento imprecisato tra adolescenza e maturit\u00e0, e dopo una laurea breve in giornalismo, and\u00f2 a lavorare per il \"Daily Planet\".\nMentre Clark rest\u00f2 scapolo durante tutta la Silver Age, varie storie che ebbero luogo in futuri alternativi suggerirono fortemente che avrebbe finalmente sposato Lois.\nNel fumetto antologico \"Superman Family\" (pubblicate in Italia su Superman della Edizioni Cenisio, negli anni settanta e ottanta) negli anni settanta e ottanta, Clark compare in una serie regolare di storie chiamate \"The Private Life of Clark Kent\" in cui non diventa Superman, ma invece vive avventure che richiedono un uso dei suoi poteri pi\u00f9 sottile.\nModern Age.\nDopo che John Byrne riscrisse le origini di Superman nella miniserie \"The Man of Steel\" del 1986, vari aspetti delle precedenti versioni di Clark vennero radicalmente cambiati.\nIn questa revisione, Kal-El fu inviato come feto in una \"incubatrice\" dotata di un motore a razzo, e \"nasce\" completamente una volta atterrato sulla Terra dove, come nelle precedenti versioni, venne trovato da Johnatan e Martha Kent. Cresciuto nella fattoria dei Kent fuori Smalville, Clark acquis\u00ec lentamente i superpoteri, che emergeranno completamente verso la fine del Liceo. Dopo il diploma, confid\u00f2 a Lana Lang dei suoi poteri, e quindi lasci\u00f2 Smalville per viaggiare ed esplorare il mondo per diversi anni.\nDopo di ci\u00f2, Clark trasloc\u00f2 a Metropolis e si iscrisse all'Universit\u00e0. Dopo essersi laureato in giornalismo, Clark fu assunto dal \"Daily Planet\", dove incontr\u00f2 Lois Lane. In realt\u00e0 il primo incontro era avvenuto alcuni giorni prima quando, dopo aver agito per alcuni anni senza mai mostrarsi, era stato costretto ad intervenire davanti a migliaia di persone (riuscendo comunque a non farsi riconoscere) per evitare un disastro aereo nel quale anche Lois era coinvolta. In seguito a questo fatto aveva deciso, su consiglio di Jonathan, di \"inventare\" Superman modificando contemporaneamente il suo look in privato.\nNei primi anni novanta chiese con successo a Lois di sposarlo, e le rivel\u00f2 la su identit\u00e0 segreta. Ci\u00f2 caus\u00f2 a Lois un forte strazio durante la saga \"Death of Superman\" nel 1993 (in italiano \"La morte di Superman\", edizioni Play Press) nel 1993, dal momento che il suo fidanzato sembrava definitivamente scomparso. Dopo la sua resurrezione, i capelli di Clark erano cresciuti considerevolmente rispetto al solito, e dal momento che a causa dei suoi superpoteri nessuna forbice poteva tagliarli senza rompersi, egli compens\u00f2 la cosa raccogliendo i capelli in una coda di cavallo quando vestiva i panni di Clark e sciogliendo i capelli nelle vesti di Superman.\nNel 1996 Lois e Clark convolarono alle sospirate nozze. Il matrimonio \u00e8 raccontato in \"Superman: The Wedding Album\".\nQuesta versione di Clark fu scritta per essere pi\u00f9 aggressiva delle sue controparti \"Golden Age\" e \"Silver Age\"; fu presentato come il miglior giocatore di football americano del liceo di Smalville, vincitore del Premio Pulitzer e particolarmente sicuro di s\u00e9. Questo potrebbe derivare dalla decisione di Byrne di enfatizzare maggiormente Clark rispetto a Superman. In effetti in questa versione la \"vera\" identit\u00e0 \u00e8 quella di Clark: come egli stesso commenta coi genitori nel sesto ed ultimo episodio di The Man of Steel \"Superman non \u00e8 reale, \u00e8 solo un espediente che mi permette di operare in pubblico senza perdere la mia vita privata\". Poco dopo, scoperte finalmente le sue origini conclude: \"Krypton mi ha generato ma \u00e8 stata la Terra a trasformarmi in quello che sono. \u00c8 stato Krypton a fare di me Superman, il superuomo... Ma \u00e8 stata la Terra a rendermi Umano!\"\nLa miniserie del 2004 \"Birthright\" (in Italia su \"DC Universe\" della Play Press sempre nel 2004) ha nuovamente alterato degli aspetti dell'origine di Clark; quale sar\u00e0 l'impatto nel ritrarlo nei fumetti rimane da svelare.\nLa storia della famiglia Kent.\nNella attuale continuity di Superman, \u00e8 stato rivelato che i Kent nel XIX secolo erano noti abolizionisti che aiutavano i membri della Underground Railroad (Ferrovia sotterranea), come Harriet Tubman. La famiglia si trasfer\u00ec nello stato del Kansas durante l'infame periodo del sanguinante Kansas per promuovere l'idea di creare un libero stato, promuovendo un giornale per la regione.\nIl patriarca della famiglia fu assassinato da Border Ruffian che lo voleva zittire. Oltre a ci\u00f2, i figli, furono implicati ed ebbero parte nella schiavit\u00f9, trovandosi su fronti opposti nella guerra di secessione americana con Jeb a combattere con i famigerati guerriglieri confederati (i \"sudisti\") guidati da William Quantrill.\nNathaniel combatt\u00e9 per il Nord, e spos\u00f2 una meticcia pellerossa che gli diede uno speciale simbolo tradizionale spirituale che apparentemente fu antesignano e di ispirazione per il simbolo sul torace di Superman. Dopo la guerra, Nathaniel divent\u00f2 lo sceriffo di Smallville, mentre Jeb divent\u00f2 il capo di un gruppo di banditi. Accidentalmente, Jeb scopr\u00ec di aver avuto un figlio fuori dal matrimonio anni prima, e gli permise di unirsi alla sua banda. Sfortunatamente, suo figlio si rivel\u00f2 essere un sociopatico assassino e Jeb contatt\u00f2 il suo ostile fratello per organizzare una trappola per fermare suo figlio. Malauguratamente, nell'attuare la trappola, il figlio ferisce mortalmente suo padre prima di essere ucciso lui stesso; Jeb si riconcilia completamente con Nate prima di morire. Nate rimane a Smalville e l\u00e0 i Kent rimasero per generazioni, inclusi Jonathan e Martha Kent, i genitori adottivi di Superman/Clark."}
{"id": "110992", "revid": "54253", "url": "https://it.wikipedia.org/wiki?curid=110992", "title": "Leggenda metropolitana", "text": "Una leggenda metropolitana o urbana \u00e8 una storia insolita e inverosimile, trasmessa di norma oralmente, che a un certo punto della sua diffusione ottiene larga eco nei media, con ci\u00f2 ricevendo una qualche patente di credibilit\u00e0.\nFenomeno culturale assai diffuso, si chiama \"metropolitana\" o \"urbana\" non tanto per contrapposizione a un'eventuale aneddotica di tipo rurale o provinciale, quanto per il fatto che essa \u00e8 nata e si \u00e8 diffusa nella civilt\u00e0 moderna, pi\u00f9 legata alla citt\u00e0 che alla campagna. Nei primi anni novanta si diffonde anche l'espressione leggenda contemporanea.\nCaratteristiche.\nSi tratta normalmente di racconti relativi a presunti avvenimenti presentati come realmente accaduti e attribuiti a conoscenti, amici o familiari del narrante. Nei paesi di lingua inglese \u00e8 stato coniato un acronimo per riferirsi al soggetto o alla fonte di queste storie: AFOAF (\"A Friend Of A Friend\", 'l'amico di un amico').\nMerita considerare come il narrante non sia affatto mendace ma vittima stessa del fenomeno. Convinto dell'autenticit\u00e0 del racconto, riduce la distanza della fonte, al sopramenzionato amico dell'amico, per pura comodit\u00e0 espositiva. La convinzione \u00e8 dovuta alla natura stessa della leggenda metropolitana la quale, partendo sovente da un fatto realmente accaduto, consente quasi sempre un margine di credibilit\u00e0. Gli argomenti descritti, spesso divertenti e curiosi, stimolano la memoria e ne incentivano la diffusione, in un meccanismo simile a quello che consente la divulgazione delle barzellette o degli indovinelli.\nLe leggende metropolitane sono solitamente verosimili ma non documentate anche se talvolta (specie nel periodo estivo) coadiuvate dai media senza ardire nel riportare - come nella cronaca propriamente detta - le fonti, i luoghi, i protagonisti e le testimonianze.\nLe leggende moderne, nate o diffuse nelle citt\u00e0, perpetuano un antico comportamento umano sull'intervento della fantasia su aspetti della realt\u00e0 che lo circonda, soddisfacendo il bisogno universale di storie e rafforzano l'appartenenza ad un certo ambiente.\nSi tratta a volte di leggende pi\u00f9 antiche \"adattate\" e modernizzate. Le leggende metropolitane possono anche diventare uno strumento di discriminazione, quando attribuiscono, a questo o a quel gruppo etnico, religioso o d'altro tipo, dei fatti o dei comportamenti inesistenti. Tipico esempio di quest'ultimo modo d'intendere la leggenda metropolitana \u00e8 la diceria secondo la quale i Rom utilizzerebbero un particolare codice per stabilire quali case derubare e quali no, ritenuta quasi sicuramente una bufala.\nNella musica.\n\"Cos\u00ec \u00e8 uscita la notizia / la raccontano per ogni dove / se sia vera, lo vedremo / un giorno forse sar\u00e0 evidente. / Se salter\u00e0 fuori che \u00e8 falsa, chiedo scusa / sta di fatto che \u00e8 cos\u00ec che la raccontano...\"\nNello sport.\nAnche in ambito sportivo alcune leggende metropolitane hanno spesso catalizzato l'attenzione di stampa e opinione pubblica.\nNei videogiochi.\nEsistono molte leggende metropolitane che hanno come argomento i videogiochi, che negli ultimi anni si diffondono tramite il Web, mentre inizialmente erano diffuse sulle riviste specializzate."}
{"id": "110993", "revid": "125838260", "url": "https://it.wikipedia.org/wiki?curid=110993", "title": "Nuova Delhi", "text": "Nuova Delhi (in hindi \u0928\u0908 \u0926\u093f\u0932\u094d\u0932\u0940, \"Na\u012b Dill\u012b\"; in urdu \u0646\u0626\u06cc \u062f\u0644\u06cc; in punjabi \u0a28\u0a35\u0a40\u0a02 \u0a26\u0a3f\u0a71\u0a32\u0a40; in inglese \"New Delhi\") \u00e8 una citt\u00e0 dell'India di abitanti, oltre che distretto cittadino del territorio federato di Delhi; \u00e8 la capitale nazionale. In base al numero di abitanti la citt\u00e0 rientra nella classe I (da 100.000 persone in su). La sede amministrativa distrettuale \u00e8 situata nel quartiere di Connaught Place.\nSede del governo della pi\u00f9 popolosa democrazia liberale al mondo, Nuova Delhi \u00e8 compresa in un'area metropolitana (quella di Delhi), che \u00e8 la seconda dell'India (21.753.487 abitanti in una stima del 2011), dopo Mumbai (Bombay).\nStoria di Nuova Delhi.\nGran parte di Nuova Delhi fu progettata da sir Edwin Lutyens all'inizio del XX secolo, che previde un'imponente area amministrativa centrale destinandola alle pretese imperiali britanniche. A suo modo, per stravaganza e magnificenza, non \u00e8 diversa da Washington, o dalla Parigi di Haussmann e del suo committente Napoleone III: entrambe citt\u00e0 pensate per destar meraviglia nel nuovo arrivato, esprimendo la potenza dello Stato centrale.\nAltri indizi sono celati agli occhi del mondo da parte dei loro progettisti: la sede del Parlamento (\"Parliament House\"), di Herbert Baker, \u00e8 perfettamente visibile dal Rajpath, dal momento che una democrazia in grado di decidere non faceva parte essenziale dei progetti della Gran Bretagna sull'India. L'ingresso principale al Segretariato Centrale (\"North Block\") porta infatti questa scritta: \"La libert\u00e0 non cala verso la gente; \u00e8 questa che deve innalzarsi verso di essa\". Un'area della citt\u00e0 \u00e8 stata dedicata ad Edwin Lutyens, la Lutyens' Delhi.\nCapitale del Raj.\nMentre Calcutta venne storicamente associata alla presenza britannica in India, Delhi mantenne il ricordo dei principi indigeni, insieme alla grandezza dell'Impero che i burocrati del Raj tentarono di rafforzare assumendo il controllo di numerosi durbar per il Vicer\u00e9 e i Reali in visita. Fu solo nel 1911, da uno dei Durbar, che fu dato l'annuncio che la capitale del Raj era stata spostata da Calcutta a Delhi.\nIndia indipendente e autonoma.\nAnche dopo l'indipendenza, una certa autonomia \u00e8 stata concessa alla capitale ma essa resta largamente sotto un regime di Commissari Capi. Nel 1956 Delhi fu trasformata in un Territorio dell'Unione e gradualmente il Commissario Capo \u00e8 stato rimpiazzato da un Governatore Generale. Nel 1991 l'Atto istitutivo del Territorio Nazionale della Capitale (National Capital Territory) \u00e8 stato approvato dal parlamento e un sistema diarchico \u00e8 stato introdotto. Sotto di esso al governo eletto sono stati affidati ampi poteri, salvo per la capacit\u00e0 legislativa e di mantenimento dell'ordine pubblico che sono rimasti prerogativa del Governo centrale. L'attuale sistemazione legislativa ha preso avvio nel 1993.\nGeografia fisica.\nStruttura urbana.\nNuova Delhi \u00e8 strutturata attorno a 2 viali centrali chiamati Rajpath e Janpath. Il Rajpath, o King's Way, si estende da Rashtrapati Bhavan all'India Gate. Il Janpath, ex Queen's Way, inizia al Connaught Circus e taglia il Shantipath ad angolo retto.\nNel cuore della citt\u00e0 si trova il grande Rashtrapati Bhawan (gi\u00e0 conosciuto come Viceroy's House), in cima alla collina di Raisina. Il Segretariato, che ospita abitazioni di vari ministri del governo indiano, si trovano al fianco esterno del Rashtrapati Bhawan. Il parlamento si trova sul Sansad Marg, che corre parallelo al Rajpath.\nLocalizzazione.\nLa citt\u00e0 \u00e8 situata a 28\u00b0 36' 0\" N e 77\u00b0 12' 0\" E e ha un'altitudine di 210 ; si trova nella parte centro-orientale del territorio di Delhi (della quale \u00e8 uno dei 9 distretti costituenti), nei pressi delle rive del fiume Yamuna (affluente del Gange). I distretti di Delhi con cui confina sono (partendo da nord, in senso orario): Delhi Centro, Delhi Est, Delhi Sud e Delhi Sud Ovest). La citt\u00e0 di Nuova Delhi \u00e8 suddivisa in 3 zone: Connaught Place, Parliament Street e Chanakya Puri.\nSociet\u00e0.\nEvoluzione demografica.\nAl censimento del 2011 la popolazione di Nuova Delhi assommava a persone. L'hindi \u00e8 la lingua pi\u00f9 parlata ed \u00e8 la lingua franca della citt\u00e0. L'inglese \u00e8 la lingua usata dalle istituzioni. Nuova Delhi ha un tasso di alfabetizzazione pari all'89,38%, il pi\u00f9 alto del Territorio di Delhi. Il 79,8% della popolazione pratica l'induismo; ci sono anche comunit\u00e0 di musulmani (12,9%), sikh (5,4%), giainisti (1,1%), cristiani (0,9%). Altri gruppi religiosi (2,5%) sono costituiti da parsi, buddhisti, ebrei :P .\nGoverno.\nA tutto il 2005, la struttura governativa del Consiglio municipale di New Delhi (\"New Delhi Municipal council\") comprende un Presidente, tre membri dell'Assemblea Legislativa di New Delhi (\"Legislative Assembly\"), due membri nominati dal Primo Ministro di New Delhi e cinque membri nominati dal Governo centrale.\nCultura.\nNuova Delhi \u00e8 stata, nel 2003, Capitale mondiale del libro.\nEssendo una capitale, gente di differenti culture risiedono a New Delhi.\nDelhi ha molte gallerie d'arte, inclusa la National Gallery of Modern Art, il Sahitya Kala Parishad e il Center for Contemporary Art. La citt\u00e0 vanta numerosi centri di cultura indiana, i pi\u00f9 notevoli dei quali sono il Triveni Kala Sangam e l'India International Center.\nDal 1972 al 2016 ospitava anche il Museo nazionale di storia naturale, la cui collezione \u00e8 andata distrutta a causa di un incendio.\nVita notturna.\nAlcuni locali notturni popolari e gli alberghi ad essi associati sono: C.J.'s (Le Meridien), Annabelle's (InterContinental The Grand), Dublin (Maurya Sheraton), Oasis (Hyatt Regency), Capitol (Ashok), Djinn's (Hyatt Regency), and My Kind of Place (Taj Palace). Altri posti includono lo Shalom (Greater Kailash), il Voda (Saket) e Fabric (sulla strada Gurgaon-Mehrauli). .\nInfrastrutture e trasporti.\nLa metropolitana di Delhi, inaugurata il giorno di Natale del 2002, serve Nuova Delhi tramite le linee 2 e 3, che si incrociano nelle 2 stazioni di Connaught Place (l.2) e Rajiw Chowk (l.3).\nLa linea 2 (Vishwa Vidyalaya-Central Secretariat), estesa su un asse nord-sud, serve la stazione ferroviaria di Nuova Delhi, e la collega anche con la stazione principale della metropoli, Delhi Chandni Chowk.\nLa linea 3 (Dwarka Sec 9-Indraprastha) \u00e8 invece estesa sull'asse ovest-est. \nLa fermata di Dwarka (Settore 21) \u00e8 la prima stazione della metro interamente autosufficiente dal punto di vista energetico e alimentata da una serie di pannelli fotovoltaici posti in superficie, in base a un progetto finanziato dalla KfW, la banca statale tedesca per lo sviluppo economico.\nGli autobus del centro urbano e dell'area metropolitana sono gestiti dalla Delhi Transport Corporation.\nSono diffusi anche i risci\u00f2 (chiamati anche autorickshaw), in grado di trasportare al massimo 3 persone, disponibili a quasi tutte le fermate degli autobus, stazioni ferroviarie e aeroporti. Nella citt\u00e0 \u00e8 attivo un servizio di taxi privati.\nL'aeroporto di riferimento \u00e8 quello internazionale di Delhi, l'Indira Gandhi.\nLa Germania, primo partner economico europeo dell'India, ha avviato un progetto di diffusione del trasporto pubblico elettrico con mezzi prodotti in Germania del valore di 1,1 miliardi di dollari in 5 anni, che prevede la sostituzione di tutti i mezzi diesel di Nuova Delhi con altrettanti mezzi ecologici a emissioni zero."}
{"id": "110996", "revid": "183114", "url": "https://it.wikipedia.org/wiki?curid=110996", "title": "P. G. Wodehouse", "text": "Wodehouse, soprannominato \"la pulce ammaestrata della letteratura inglese\", fu un maestro riconosciuto della lingua inglese e di stile, con ammiratori che vanno dai contemporanei come Hilaire Belloc, Evelyn Waugh e Rudyard Kipling agli scrittori moderni come Salman Rushdie e Douglas Adams.\nOggi ricordato soprattutto per i romanzi e i racconti di Jeeves e del Castello di Blandings, Wodehouse fu anche un autore di testi musicali, scrisse con Cole Porter il \"musical\" \"Anything Goes\" e collabor\u00f2 spesso con Jerome Kern. Scrisse inoltre il testo della canzone \"Bill\" in \"Show Boat\", che fu un grande successo.\nBiografia.\nNato a Guildford, Wodehouse era soprannominato \"Plum\" (Prugna), suo nonno era il calciatore Pelham von Donop da cui prese il nome. Studi\u00f2 al Dulwich College, ma il suo ingresso all'universit\u00e0 fu impedito da problemi finanziari familiari. In seguito lavor\u00f2 in banca per due anni, bench\u00e9 non avesse alcun reale interesse per una carriera in quell'ambiente e dedicandosi part-time alla scrittura, che con il tempo divenne la sua unica e vera professione. Successivamente si trasfer\u00ec a Hollywood, dove divent\u00f2 uno sceneggiatore di grande successo. Molti dei suoi romanzi furono anche pubblicati su riviste come \"The Saturday Evening Post\". Si spos\u00f2 nel 1914.\nSebbene Wodehouse e la sua opera siano considerati la quintessenza dell'Inghilterra, dal 1924 al 1940 visse principalmente negli Stati Uniti e in Francia. In quest'ultimo Paese stabil\u00ec nel 1934 la sua residenza. Wodehouse era profondamente disinteressato alla politica e agli affari mondiali. Quando nel 1939 scoppi\u00f2 la seconda guerra mondiale, invece di ritornare in Inghilterra, rimase in Francia nella sua residenza estiva di Le Touquet, senza rendersi conto della seriet\u00e0 del conflitto. Fu cos\u00ec fatto prigioniero dai tedeschi nel 1940 e internato un anno, prima in Belgio, poi a Tost, nell'attuale Polonia. Mentre era a Tost, intrattenne gli altri prigionieri con dialoghi umoristici che, dopo essere stato rilasciato a pochi mesi dal suo sessantesimo compleanno, us\u00f2 come base per una serie di trasmissioni radio che i tedeschi lo persuasero a mandare in onda da Berlino. Ma l'Inghilterra in guerra non era dell'umore giusto per battute a cuor leggero e le trasmissioni generarono numerose accuse di collaborazionismo e perfino tradimento, tanto che alcune biblioteche bandirono i suoi libri.\nIn prima fila tra i suoi critici c'era A. A. Milne, l'autore dei libri di \"Winnie the Pooh\"; Wodehouse si prese una sorta di vendetta creando un personaggio ridicolo chiamato \"Timothy Bobbin\", protagonista di divertenti parodie della poesia per l'infanzia di Milne. Tra i difensori di Wodehouse vi furono Evelyn Waugh e George Orwell. \nLe critiche convinsero Wodehouse a trasferirsi definitivamente negli Stati Uniti: ottenuto nel 1946 il visto dalle autorit\u00e0 statunitensi, nel 1947 prese residenza nell'Upper East Side di Manhattan per poi trasferirsi a Remsemburg (Long Island) dove abit\u00f2 per il resto della sua vita. Nel 1955 acquis\u00ec la doppia cittadinanza, diventando anche cittadino statunitense, ma non ritorn\u00f2 mai pi\u00f9 in patria. Fu nominato Cavaliere dell'Impero Britannico (KBE) nel 1975, poco prima della sua morte. Si ritiene generalmente che l'onorificenza non sia stata concessa prima a causa del perdurare di risentimenti dovuti alle trasmissioni tedesche.\nMassone, fu iniziato il 22 marzo 1929 nella Jerusalem Lodge No. 197 della Gran Loggia unita d'Inghilterra, dette le dimissioni il 10 novembre del 1934.\nOpere.\nWodehouse fu un autore molto prolifico, scrivendo novantasei libri in una carriera durata dal 1902 al 1974. Le sue opere comprendono romanzi, raccolte di racconti e una commedia musicale. La maggior parte dei personaggi e degli ambienti compare ripetutamente nelle sue opere di narrativa, inducendo i suoi lettori a classificarle in \"serie\".\nIl castello di Blandings.\nLa serie di Blandings riguarda gli aristocratici abitanti del fittizio Castello di Blandings, a partire dall'eccentrico Lord Emsworth, ossessionato dalla sua scrofa da competizione, l'Imperatrice di Blandings.\nIl ciclo \u00e8 composto dai seguenti titoli:\nJeeves.\nIl ricco e vanitoso Bertie Wooster \u00e8 il personaggio narrante, in un gran numero di romanzi e racconti che descrivono le situazioni improbabili e sfortunate in cui si cacciano lui e i suoi amici, e il modo in cui il suo ingegnoso valletto Jeeves, da perfetto \"deus ex machina\", riesce sempre a risolverle. Chiamate collettivamente \"la serie di Jeeves\", sono le opere pi\u00f9 famose di Wodehouse. Sono inoltre un prezioso compendio del gergo inglese precedente alla seconda guerra mondiale, il cui pi\u00f9 vicino equivalente nella letteratura americana \u00e8 forse l'opera di Damon Runyon.\nSono riportati di seguito alcuni titoli del ciclo:\nAltre opere.\nMr. Mulliner.\nMr. Mulliner \u00e8 un loquace chiacchierone che narra storie sulla sua famiglia, raccolte in tre volumi:\nIl golf.\nMolte delle storie di Wodehouse riguardano il golf, un'attivit\u00e0 che tutti i personaggi coinvolti considerano la sola parte importante delle loro vite. Il socio pi\u00f9 anziano (\"Oldest member\") ne narra la maggior parte.\nPsmith.\nPsmith \u00e8 un ingegnoso tuttofare. Alcune storie di Psmith si sovrappongono a quelle di Blandings quando Psmith viene assunto da Lord Emsworth, si stabilisce al castello e diviene amico di Freddie Threepwood.\nStanley Featherstonehaugh Ukridge.\nStanley Featherstonehaugh Ukridge \u00e8 un personaggio dedito agli intrighi, che cerca sempre nuovi modi di incrementare le sue entrate.\nStorie singole.\nStorie singole che non fanno parte di una serie.\nOpere teatrali.\n(parziale) \nNella cultura di massa.\nMolti considerano Wodehouse secondo soltanto a Charles Dickens per la feconda invenzione di personaggi, i quali, tuttavia, non furono sempre apprezzati dall\"establishment\", in particolare la vanitosa stupidit\u00e0 di Bertie Wooster. Documenti pubblicati dalle autorit\u00e0 inglesi hanno rivelato che quando Wodehouse fu proposto per il titolo di \"Companion of Honour\" nel 1967, Sir Patrick Dean, ambasciatore britannico a Washington, obiett\u00f2 che \"avrebbe dato credito a un'immagine alla Bertie Wooster della personalit\u00e0 inglese, che stiamo facendo del nostro meglio per sradicare\".\nIn Gran Bretagna rimane un nocciolo duro di lettori di Wodehouse, \"alimentato in modo intermittente ogni volta che la TV lancia una nuova serie di adattamenti\" delle sue opere.\nAdattamenti cinematografici e televisivi.\nSia la serie di Blandings sia quella di Jeeves sono state adattate come serie televisive dalla BBC: la serie di Jeeves \u00e8 stata adattata due volte, una volta negli anni sessanta (dalla BBC) con Ian Carmichael come Bertie Wooster e Dennis Price come Jeeves, e una volta negli anni novanta dalla Granada Television, con Hugh Laurie come Bertie e Stephen Fry come Jeeves.\nAnche David Niven e Arthur Treacher hanno interpretato rispettivamente Bertie e Jeeves in alcuni film degli anni trenta."}
{"id": "111006", "revid": "8911", "url": "https://it.wikipedia.org/wiki?curid=111006", "title": "Lucrezio Caro", "text": ""}
{"id": "111010", "revid": "1652134", "url": "https://it.wikipedia.org/wiki?curid=111010", "title": "Georgij Maksimilianovi\u010d Malenkov", "text": "Biografia.\nMalenkov nacque il 6 dicembre 1901 (23 novembre 1901, secondo il vecchio calendario giuliano) a Orenburg, in Russia. I suoi antenati paterni erano emigrati durante il XVIII secolo dalla zona di Ohrid nell'Eyalet di Rumelia (l'attuale Macedonia del Nord). Alcuni di loro avevano servito come ufficiali nell'Esercito Imperiale Russo. Suo padre era un ricco agricoltore nella provincia di Orenburg. Malenkov entr\u00f2 nell'Armata Rossa nel 1919 e nel Partito Comunista nell'aprile 1920. Durante il servizio militare, egli fu anche un commissario politico. Dopo la vittoria dell'Armata Rossa nel 1921, Malenkov studi\u00f2 a Mosca nella Scuola Tecnica Superiore. Dopo la promozione nel 1925, lavor\u00f2 nel Partito Comunista e divenne uno dei confidenti di Stalin. Insieme a Lavrentij Berija, Malenkov aiut\u00f2 Stalin durante la purghe dei tardi anni trenta. Malenkov divenne successivamente un rivale di Berija.\nNominato candidato per il Politburo, Malenkov vi entr\u00f2 nel 1946. Sebbene Malenkov inizialmente avesse perso la posizione di favorito, a vantaggio di Andrej Aleksandrovi\u010d \u017ddanov e Berija, ritorn\u00f2 presto nel favore di Stalin, specialmente in seguito alla morte di \u017ddanov (1948). Berija si un\u00ec a Malenkov, ed entrambi videro tutti gli alleati di \u017ddanov purgati dal Partito e inviati nei Gulag. Nel 1952, Malenkov divenne membro del Comitato Centrale del PCUS. La morte di Stalin, nel 1953, port\u00f2 per un breve periodo Malenkov alla pi\u00f9 alta carica dell'URSS. Con l'appoggio di Berija divenne Presidente del Consiglio dei ministri e, per un breve periodo, riusc\u00ec a controllare l'apparato del PCUS, ma dovette farsi da parte il 13 marzo, a causa dell'opposizione di altri membri del Presidium. Nikita Sergeevi\u010d Chru\u0161\u010d\u0451v assunse l'incarico di Segretario generale in settembre avviando un periodo di duumvirato \"Malenkov-Chru\u0161\u010d\u0451v\".\nMalenkov mantenne la carica di premier per due anni, nei quali espresse la sua opposizione all'armamento nucleare, dichiarando che una guerra nucleare avrebbe potuto portare alla distruzione globale. Sostenne inoltre la conversione dell'economia verso la produzione di beni di consumo a scapito dell'industria pesante.\nFu costretto a dimettersi nel febbraio 1955, dopo essere finito sotto attacco per la sua vicinanza a Berija (che era stato giustiziato come traditore nel dicembre 1953) e per il fallimento delle sue politiche di governo.\nMalenkov rimase all'interno del Presidium. Comunque, nel 1957 venne nuovamente costretto a dimettersi a causa del fallito tentativo di deporre Chru\u0161\u010d\u0451v, condotto assieme a Nikolaj Bulganin, Vja\u010deslav Molotov, e Lazar' Kaganovi\u010d (il cosiddetto Gruppo antipartito). Nel 1961, venne espulso dal Partito Comunista ed esiliato all'interno dell'Unione Sovietica.\nDivenne infatti direttore generale della centrale idroelettrica di Ust-Kamenogorsk, in Kazakistan. Andato in pensione, mor\u00ec a Mosca all'et\u00e0 di 86 anni ed \u00e8 qui sepolto, nel cimitero di Kuncevo (distretto amministrativo occidentale della capitale).\nAscesa all'interno del Partito Comunista.\nDopo la guerra civile russa, Malenkov si costru\u00ec rapidamente la reputazione di bolscevico \"duro e puro\". Fu promosso nei ranghi del Partito Comunista e negli anni venti divenne Segretario Comunista dell'Istituto Superiore Tecnologico di Mosca. Fonti russe indicano che, invece di proseguire gli studi, Malenkov scelse di far carriera nel Partito, e non complet\u00f2 mai il proprio percorso universitario.\nNel 1924, Stalin not\u00f2 Malenkov e lo fece assegnare all'Orgburo della Commissione Centrale del Partito Comunista Sovietico. Malenkov fu incaricato di tenere conto dei membri iscritti al Partito, e in questo lavoro divenne uno stretto collaboratore dello stesso Stalin e successivamente coinvolto in larga parte nell'organizzazione dei processi pubblici delle \"Grandi Purghe\". Nel 1938 fu una delle figure chiave nella caduta in disgrazia del capo dell'NKVD Nikolaj Ivanovi\u010d E\u017eov. Nel febbraio 1941 Malenkov divenne un membro candidato del Politburo.\nSeconda guerra mondiale.\nA seguito dell'invasione dell'Unione Sovietica da parte delle Germania nel giugno 1941, Malenkov entr\u00f2 a far parte del Comitato di Difesa dello Stato, insieme a Berija, Voro\u0161ilov, Molotov, e Stalin. Questo gruppo ristretto di dirigenti mantenne un controllo totale su tutti gli aspetti politici ed economici della nazione, e Malenkov divenne uno dei cinque uomini pi\u00f9 potenti di tutta l'Unione Sovietica durante la seconda guerra mondiale. Nel periodo 1941\u20131943, come membro del Comitato si occup\u00f2 principalmente di supervisionare la produzione di aerei da guerra e lo sviluppo di armi nucleari.\nAttacco a Georgij \u017dukov.\nGeorgij Konstantinovi\u010d \u017dukov fu uno dei maggiori comandanti sovietici durante la seconda guerra mondiale, vincitore di numerose battaglie contro i nazisti, come l'assedio di Leningrado, la battaglia di Stalingrado, e la battaglia di Berlino. Stalin e Malenkov diventarono sospettosi del prestigio di \u017dukov, preoccupandosi del fatto che potesse sviluppare delle tendenze capitaliste, a causa della sua ben nota amicizia con il generale statunitense Eisenhower.\nAlla fine del conflitto mondiale, Malenkov si schier\u00f2 contro molti di coloro che erano considerati eroi di guerra sovietici, come \u017dukov, Gordin, Ribakovskij ed altri generali. Le accuse di Malenkov contro \u017dukov erano basate principalmente su presunti rapporti con gruppi controrivoluzionari e sull'accusa personale di \"Bonapartismo\". Presto \u017dukov venne degradato e trasferito a Odessa per svolgere incarichi inferiori. \u017dukov ebbe il suo primo infarto non molto tempo dopo, e le preoccupazioni di Malenkov su di lui erano in gran parte gi\u00e0 svanite.\nDopo l'attacco a \u017dukov, Malenkov acquist\u00f2 potere nella cerchia dei collaboratori fidati di Stalin. Nel 1946 fu nominato membro candidato al Politburo. Anche se Malenkov venne temporaneamente messo in ombra da suoi rivali quali Andrej \u017ddanov e Lavrentij Berija, presto egli torn\u00f2 nelle grazie di Stalin, specialmente dopo la misteriosa morte di \u017ddanov nel 1948. Quello stesso anno, Malenkov divenne Primo Segretario del Comitato Centrale del PCUS.\nAttacco a Leningrado.\nAl termine della seconda guerra mondiale, Malenkov mise in atto il piano di Stalin per distruggere tutta la competizione politica e culturale proveniente dalla citt\u00e0 di Leningrado, ex capitale della Russia, in modo da concentrare tutto il potere a Mosca. Leningrado e i suoi leader di partito si erano guadagnati enorme rispetto e fama grazie alla resistenza eroica durante il terribile assedio di Leningrado. Sia Stalin che Malenkov avevano gi\u00e0 espresso in passato il proprio disprezzo verso chi era nato e aveva studiato a Leningrado, quindi organizzarono un attacco nei confronti dell\"\u00e9lite\" culturale della citt\u00e0.\nBerija, Malenkov, e Abakumov portarono avanti un'azione repressiva nei confronti di alcuni loro rivali con l'operazione nota come \"Affare di Leningrado\", nell'ambito della quale furono giustiziati alcuni importanti esponenti politici leningradesi del gruppo legato a \u017ddanov, e altri oppositori furono mandati nei Gulag con l'approvazione di Stalin. . Contemporaneamente, Malenkov sostitu\u00ec tutta la dirigenza comunista di Leningrado e provincia con fedelissimi a Stalin. Quindi, per testare l'affidabilit\u00e0 di Malenkov come suo potenziale successore, l'anziano Stalin inizi\u00f2 a diminuire la propria attivit\u00e0 politica delegando sempre pi\u00f9 le questioni importanti a Malenkov. Nell'ottobre 1952 Stalin abol\u00ec formalmente la carica di Segretario Generale, sebbene ci\u00f2 non ne diminu\u00ec l'autorit\u00e0.\nTra il 1952 e il 1953, molte copertine del \"Time\" indicarono Malenkov come il pi\u00f9 accreditato successore di Stalin.\nPremierato e duumvirato.\nStalin mor\u00ec il 5 marzo 1953 e, quattro giorni dopo, Malenkov, Molotov, Berija, e Nikita Chru\u0161\u010d\u0451v presenziarono al suo funerale pronunciandone il discorso funebre. Il 6 marzo, il giorno dopo il decesso del dittatore, Malenkov gli succedette alla carica di premier dell'Unione Sovietica. Il 7 marzo il nome di Malenkov apparve in cima alla lista dei membri del Partito, confermando che ora era l'uomo pi\u00f9 potente del Paese. Tuttavia, dopo solo una settimana, Malenkov fu costretto a rassegnare le dimissioni dal Segretariato, in quanto la nuova dirigenza non voleva che il potere venisse concentrato nelle mani di un solo uomo, come era stato in passato con Stalin. Fu Chru\u0161\u010d\u0451v a sostituirlo alla guida del Partito, anche se non venne nominato Segretario Generale del PCUS fino al settembre 1953. Malenkov mantenne la carica di premier, dando cos\u00ec il via al periodo del cosiddetto \"duumvirato Malenkov-Chru\u0161\u010d\u0451v\".\nMalenkov rimase premier per due anni. Durante questo lasso di tempo le sue attivit\u00e0 politiche si mischiarono ad una lotta per il potere al Cremlino. Anche se rimase un convinto stalinista, Malenkov condann\u00f2 il \"culto della personalit\u00e0\" ed espresse la propria contrariet\u00e0 allo sviluppo dell'armamento nucleare, dichiarando che \"una guerra nucleare avrebbe portato a una distruzione globale\". Inoltre si oppose anche alla promozione di nuove leve nel Partito, cosa che port\u00f2 presto al suo declino politico.\nCaduta.\nNel febbraio 1955 Malenkov fu costretto a dimettersi con l'accusa di abuso di potere e per i suoi rapporti passati con Berija (giustiziato nel dicembre 1953 come traditore). Per altri due anni egli rimase membro regolare del Presidium. Insieme a Chru\u0161\u010d\u0451v, si rec\u00f2 nelle isole Brioni (Jugoslavia) nella notte tra l'1 e il 2 novembre 1956 per informare Josip Broz Tito dell'imminente invasione dell'Ungheria da parte dei sovietici in programma per il 4 novembre.\nTuttavia, nel 1957, Malenkov organizz\u00f2 un colpo di Stato contro Chru\u0161\u010d\u0451v. Il tentativo fall\u00ec e lui e gli altri cospiratori (Molotov e Kaganovi\u010d) furono espulsi dal Politburo. Nel 1961 fu espulso dal Partito Comunista ed esiliato in una sperduta provincia dell'Unione Sovietica. Divenne direttore generale della centrale idroelettrica di Ust-Kamenogorsk, in Kazakistan, dove rimase fino alla pensione.\nMor\u00ec il 14 gennaio 1988 all'et\u00e0 di 86 anni."}
{"id": "111013", "revid": "1305772", "url": "https://it.wikipedia.org/wiki?curid=111013", "title": "Algor mortis", "text": "La locuzione latina algor mortis (letteralmente \"raffreddamento cadaverico\") indica il processo fisico-biologico della riduzione della temperatura corporea dopo la morte.\nL\"'algor mortis\" \u00e8 generalmente influenzato, soprattutto nella sua velocit\u00e0, da varie cause come la temperatura ambientale ed altri fattori esterni (umidit\u00e0, ecc.).\nFisiopatologia.\nDopo la morte, interrompendosi la produzione di calore da parte dell'organismo, per le leggi della termodinamica la temperatura corporea tende all'equilibrio con la temperatura ambientale circostante: in alcuni casi, ad esempio quando un corpo \u00e8 posto sotto la luce solare diretta, il corpo pu\u00f2 invece riscaldarsi; di solito, invece, il corpo perde progressivamente calore e la sua temperatura diminuisce fino ad essere uguale a quella dell'ambiente circostante, seguendo un decadimento esponenziale.\nApplicazioni utili.\nMolti studi, principalmente in ambito della medicina legale, hanno esaminato questa diminuzione progressiva nella temperatura corporea per tentare di sviluppare formule utili per calcolare l'intervallo \"post mortem\", ma a causa delle molte variabili in gioco \u00e8 risultato difficile ottenere una formula affidabile. In generale, la stima del momento del decesso effettuata in base alla diminuzione della temperatura corporea fornisce risultati affidabili solo nelle prime 10-12 ore dopo la morte e solo se il corpo \u00e8 rimasto in un ambiente freddo (10-15\u00a0\u00b0C). \nDurante questo periodo, presupponendo una temperatura \"ante mortem\" normale, un corpo medio si \nraffredda con una legge che pu\u00f2 essere considerata lineare, di circa 0,8\u00a0\u00b0C (1,5 \u00b0F) l'ora. Oppure si pu\u00f2 ritenere che: 1) in un primo periodo di circa tre ore la temperatura (si intende sempre la rettale) diminuisca di mezzo grado all'ora; 2) in un secondo periodo di sei-otto ore la temperatura decresca di un grado all'ora; 3) in ultimo, e fino ad equilibrio con la temperatura ambiente, si abbia una discesa da 3/4 di grado a 1/3 di grado all'ora, e sempre pi\u00f9 lenta.\nI corpi con pi\u00f9 isolamento (grasso corporeo) si raffreddano pi\u00f9 lentamente e quelli con meno isolamento (cadaveri di persone magre e longilinee) si raffreddano pi\u00f9 velocemente. Altri problemi nel calcolo della temperatura \"post mortem\" possono nascere dai possibili errori dovuti ad una temperatura corporea \"ante mortem\" pi\u00f9 alta del normale dovuta a infezioni, a droga o a sforzo fisico. Ancora, la temperatura ambientale esterna \u00e8 raramente costante: gli sbalzi di temperatura possono alterare in modo drastico il processo di raffreddamento o addirittura invertirlo. Se il corpo \u00e8 in un ambiente molto freddo, pu\u00f2 congelare.\nLa temperatura del fegato e, meno spesso, la temperatura rettale sono le misure pi\u00f9 usate per stabilire la temperatura interna del corpo. Le normali misure orali o ascellari non sono valide a questo scopo, perch\u00e9 dipendono dall'irrorazione sanguigna, che in un cadavere ovviamente \u00e8 assente."}
{"id": "111015", "revid": "767487", "url": "https://it.wikipedia.org/wiki?curid=111015", "title": "Livor mortis", "text": "Il livor mortis (o ipostasi cadaverica, dal latino \"livor\": lividit\u00e0) \u00e8 la decolorazione del corpo dopo la morte a causa della stasi del sangue non pi\u00f9 pompato dal cuore, che per gravit\u00e0 filtra lentamente verso il basso attraverso i tessuti. Quando il sangue raggiunge la pelle, nella parte inferiore del cadavere si formano delle macchie di colore variabile dal rosa al rosso, al marrone violaceo fino al nero, dette \"macchie ipostatiche\", che indicano la posizione in cui si \u00e8 trovato il cadavere dopo la morte.\nIl \"livor mortis\" \u00e8 solitamente visibile a partire approssimativamente un'ora dopo la morte e spesso in anticipo, intorno ai 20-30 minuti dopo la morte. Il fenomeno cresce di intensit\u00e0 fino a fissarsi in 8-10 ore. Se il corpo viene mosso in questo periodo, il conteggio delle ore ricomincia a causa dello spostamento del sangue (ancora liquido). Le macchie ipostatiche cambiano posizione secondo quella del cadavere: la comparsa delle macchie \u00e8 progressiva, quindi secondo l'intensit\u00e0 di queste \u00e8 possibile determinare gli spostamenti del corpo: le macchie pi\u00f9 chiare indicano la posizione originaria, quelle pi\u00f9 scure la posizione finale. \nAlcuni individui deceduti a causa di alcune malattie naturali che causano un arresto cardiaco, presentano intense congestioni sulla testa, sul collo, sulle spalle e sulla parte superiore della cassa toracica: queste congestioni appaiono simili al \"livor mortis\" tranne per il fatto che non sono confinate in aree dipendenti: simili effetti sono stati riscontrati con soggetti deceduti per asfissia meccanica. Raramente, il \"livor\" pu\u00f2 essere osservato in soggetti viventi che presentano seri disturbi cardiovascolari.\nLa formazione delle macchie ipostatiche pu\u00f2 essere ostacolata da eventuali oggetti che creano una pressione maggiore sul corpo: questi, facendo pressione sulla pelle, non permettono l'entrata del sangue dovuta alla forza di gravit\u00e0 nei capillari sanguigni del derma; per esempio in alcuni corpi trovati a terra si possono notare i segni delle mattonelle. Questi segni possono risultare utili in medicina legale per fornire agli investigatori indicazioni sulla precisa posizione originaria del corpo ed il luogo in cui si trovava, nel caso sia stato spostato dopo il decesso.\nLa lividit\u00e0 ha colore bianco o bianco-giallastro nei cadaveri di persone di pelle bianca, mentre nei cadaveri di persone di colore assume un colore marrone-grigiastro. Le macchie ipostatiche invece tendono ad un color porpora-violaceo in soggetti aventi pelle chiara, nera in soggetti aventi la pelle scura. Le persone morte in seguito ad una grave perdita di sangue o che erano gravemente anemiche non presentano \"livor\", perch\u00e9 la quantit\u00e0 di emoglobina contenuta nel sistema vascolare era troppo bassa.\nIn alcuni casi, il \"livor mortis\" pu\u00f2 apparire in colori insoliti:\nLe macchie ipostatiche cambiano colore al variare dello stadio di decomposizione: includendo combinazioni di colore rosso, verde, marrone e nero.\nLa formazione delle macchie ipostatiche segue una evoluzione cronologica. Nella formazione delle ipostasi possiamo distinguere tre fasi: migrazione; fissit\u00e0 relativa e fissit\u00e0 assoluta."}
{"id": "111016", "revid": "363629", "url": "https://it.wikipedia.org/wiki?curid=111016", "title": "Rigor mortis", "text": "La locuzione latina rigor mortis (letteralmente: \"rigidit\u00e0 della morte\") \u00e8 uno dei segni riconoscibili della morte ed \u00e8 identificata dalla rigidit\u00e0 muscolare del cadavere. \u00c8 causato da una modifica chimica dei muscoli e si manifesta circa tre ore dopo la morte. \nLa popolare locuzione \"morto stecchito\" deriva dalla tradizionale constatazione del decesso dal \"rigor\", considerato come uno dei segni inequivocabili della morte.\nFondamenti biochimici.\nIl processo di rigidit\u00e0 non \u00e8 esattamente lo stesso presente nella normale contrazione dei muscoli (non provoca gli accorciamenti dei sarcomeri) ma \u00e8 molto simile, in quanto coinvolge gli ioni di calcio (Ca2+) e l'ATP/ADP. \nSubito dopo la morte i muscoli del corpo sono flaccidi, ma dopo un periodo di circa 1-3 ore iniziano a contrarsi e a irrigidirsi, rimanendo in quello stato: il \"rigor mortis\" causa una formazione di resistenti ponti chimici tra le proteine muscolari (actina e miosina). La degradazione di adenosintrifosfato (ATP) in ADP+P (gruppo fosfato), modifica la struttura muscolare in quanto dopo la morte l'ADP non pu\u00f2 essere rigenerato in ATP, poich\u00e9 sono cessate tutte le attivit\u00e0 metaboliche. \nQuando il corpo si irrigidisce, rimane in quella posizione fino a che il \"rigor\" non termina o sia rotto fisicamente (forzando il rilassamento o la contrazione). \nPoich\u00e9 il processo chimico del \"rigor\" non \u00e8 rigenerabile, quando il processo di irrigidimento \u00e8 terminato, non ricomparir\u00e0 pi\u00f9 nella zona in cui \u00e8 stato rotto. Tuttavia, se il \"rigor\" \u00e8 rotto prima dello sviluppo completo, il processo continuer\u00e0 fino al completamento, con una rigidezza parziale nella zona in cui \u00e8 stato interrotto.\nIl fenomeno del \"rigor mortis\" scompare dopo circa 36-48 ore dopo la morte, per autolisi, a causa dell'inizio della decomposizione e della lisi delle cellule muscolari.\nAnatomia patologica.\nTutti i muscoli del corpo cominciano a irrigidirsi pi\u00f9 o meno contemporaneamente dopo la morte. Tuttavia, l'irrigidimento sembra manifestarsi prima nei muscoli pi\u00f9 piccoli, dando l'apparenza che la rigidit\u00e0 cadaverica non si presenti contemporaneamente su tutto il corpo. La rigidezza \u00e8 solitamente apparente in primo luogo nella mascella, poi i gomiti e, per ultimo, nelle ginocchia. Un corpo \u00e8 nel \"rigor\" completo quando i giunti della mascella, del gomito e del ginocchio sono immobili. \nLa rigidezza completa impiega circa 10-12 ore per svilupparsi in un adulto medio quando la temperatura ambientale \u00e8 . Il corpo rimarr\u00e0 apparentemente rigido per 24-36 ore a questa stessa temperatura prima che la decomposizione inizi a dissolvere i muscoli e li induca a rilasciarsi, nello stesso ordine in cui si sono irrigiditi. La rigidit\u00e0 cadaverica \u00e8 influenzata dalla temperatura ambientale: le temperature elevate accelerano la comparsa e la scomparsa del \"rigor\". In un cadavere lasciato all'aperto, se la temperatura ambientale \u00e8 alta, il \"rigor\" si manifester\u00e0 prima e passer\u00e0 pi\u00f9 rapidamente che in un giorno freddo; se un corpo non \u00e8 nel \"rigor\" completo ed \u00e8 messo in refrigerazione il processo rallenta e pu\u00f2 arrestarsi. \nIl \"rigor\" inoltre \u00e8 influenzato dalla temperatura corporea e dall'attivit\u00e0 dei deceduti prima della morte. Pi\u00f9 alte temperature corporee al momento della morte o una intensa attivit\u00e0 fisica subito prima del decesso causano una produzione di acido lattico che induce il \"rigor\" a svilupparsi pi\u00f9 rapidamente. Per esempio, il cadavere di una persona che muore avendo una febbre alta da infezione (per esempio per una polmonite) pu\u00f2 sviluppare rigidezza pi\u00f9 rapidamente rispetto a una persona con una temperatura corporea normale.\nIl \"rigor\" accelerato pu\u00f2 inoltre riscontrarsi in cadaveri di persone morte con ipertermia anche se la temperatura ambientale pu\u00f2 essere normale, come pu\u00f2 accadere nelle morti per \"overdose\" da cocaina, da PCP o da metamfetamine."}
{"id": "111017", "revid": "1226", "url": "https://it.wikipedia.org/wiki?curid=111017", "title": "Fase lunare", "text": ""}
{"id": "111024", "revid": "599013", "url": "https://it.wikipedia.org/wiki?curid=111024", "title": "Commons", "text": ""}
{"id": "111025", "revid": "64647398", "url": "https://it.wikipedia.org/wiki?curid=111025", "title": "Wikicommons", "text": ""}
{"id": "111026", "revid": "200568", "url": "https://it.wikipedia.org/wiki?curid=111026", "title": "Tripla Citt\u00e0", "text": "Tripla Citt\u00e0 o Trecitt\u00e0 (in polacco \"Tr\u00f3jmiasto\") \u00e8 la denominazione, divenuta ufficiale dal 28 marzo 2007 con la sottoscrizione del patto di cooperazione detto \"Carta di Trecitt\u00e0\" (in polacco \"Karta Tr\u00f3jmiasta\"), che designa l'agglomerato urbano costituito dalle citt\u00e0 polacche di Danzica, Gdynia e Sopot, sul Mar Baltico. \nNel 2011 \u00e8 stata fondata l'associazione \"Gda\u0144ski Obszar Metropolitarny\" (GOM), ribattezzata \"Obszar Metropolitarny Gda\u0144sk-Gdynia-Sopot\" (OMG-G-S), che riunisce i rappresentanti dei comuni limitrofi appartenenti all'agglomerato delle tre citt\u00e0. \nGeografia.\nCostituisce il maggiore centro culturale e portuale della Polonia del nord e conta complessivamente circa 760 000 abitanti. Il nome Piccola Tripla Citt\u00e0 Casciuba (in polacco \"Ma\u0142e Tr\u00f3jmiasto Kaszubskie\"), \u00e8 usato, invece, in riferimento alle citt\u00e0 di Wejherowo, Rumia e Reda appartenenti alla Casciubia."}
{"id": "111027", "revid": "1226", "url": "https://it.wikipedia.org/wiki?curid=111027", "title": "New Delhi", "text": ""}
{"id": "111030", "revid": "17654", "url": "https://it.wikipedia.org/wiki?curid=111030", "title": "Accordo di settima con nona bemolle", "text": ""}
{"id": "111035", "revid": "125666553", "url": "https://it.wikipedia.org/wiki?curid=111035", "title": "Giuseppe Antonio Borgese", "text": "Biografia.\nDurante l'anno accademico 1899-1900, su pressione del padre che lo voleva avvocato, si iscrive alla facolt\u00e0 di Giurisprudenza dell'Universit\u00e0 degli Studi di Palermo, ma gi\u00e0 nel 1900 si trasferisce a Firenze dove, presso l'Istituto di Studi Superiori, segue i corsi di Girolamo Vitelli, Pio Rajna, Pasquale Villari, Achille Coen e Guido Mazzoni. Dal matrimonio con la scrittrice Maria Freschi nacquero due figli Leonardo (1904) e Giovanna (1911). Ottenuto il divorzio in America spos\u00f2 Elisabeth Mann, figlia di Thomas Mann, e da questo matrimonio nacquero altre due figlie Angelica e Dominica.\nLe prime collaborazioni.\nA partire dall'anno successivo inizia la collaborazione all'\u00abArchivio per lo studio delle tradizioni popolari\u00bb di Pitr\u00e8 e, di l\u00ec a poco, al \u00abRegno\u00bb di Corradini e al \u00abLeonardo\u00bb di Papini, rivelando negli scritti critici un'impronta estetica di base sostanzialmente crociana, che risentiva anche di quell'antipositivismo proprio all'ambiente culturale fiorentino dell'epoca. Nel 1903 Benedetto Croce recens\u00ec con pieno favore su \u00abLa Critica\u00bb due interventi di Borgese relativi all'opera di Gabriele D'Annunzio; e sar\u00e0 lo stesso Croce che pubblicher\u00e0 la sua tesi di laurea, discussa a Palermo, con il titolo: \"Storia della critica romantica\" in Italia (Napoli, 1905). Intanto, nel 1903, dopo aver partecipato alla fallita rivista \u00abMedusa\u00bb, fondava la rivista \u00abHermes\u00bb, che avrebbe proseguito le pubblicazioni fino al 1906 e sulle cui pagine comparvero le sue prime prose; mentre una raccolta di liriche fu da lui pubblicata nel 1908, presso Ricciardi, ma mai messa in commercio per volere dell'autore stesso.\nTra il 1907 e il 1908, Borgese, in qualit\u00e0 di corrispondente de \"Il Mattino\" di Napoli e poi de \"La Stampa\" di Torino, comp\u00ec un soggiorno di due anni in Germania, - dove conobbe tra l'altro Hauptmann e la musica tedesca -, che gli permise di scrivere articoli e saggi per una cultura italiana allora poco aperta all'esterno. Da questa esperienza nacque il volume \"La nuova Germania\" (Milano, 1909), che raccoglieva le corrispondenze pubblicate sui due quotidiani; sempre nel 1909, dette alle stampe, a Napoli, il saggio \"Gabriele D'Annunzio\". Ancora in questo anno, capit\u00f2 per caso a Messina - era diretto a Palermo, ma sbagli\u00f2 piroscafo -, proprio il giorno successivo al terremoto di cui diede annuncio per primo tramite un articolo per \"Il Mattino\" di Napoli. Sono questi gli anni in cui Borgese viene affermandosi come il punto di riferimento forse pi\u00f9 significativo, in Italia, per la \"critica militante\".\nLa carriera accademica.\nParallelamente inizi\u00f2 la carriera accademica, con la nomina a docente di Letteratura tedesca alla Sapienza-Universit\u00e0 di Roma (1910). Nel 1912 inizi\u00f2 la collaborazione al \"Corriere della Sera\" che, con incarichi e forme collaborative diverse, avrebbe mantenuto fino alla morte.\nSono questi per\u00f2 anche gli anni in cui si consuma l'irrimediabile rottura con Benedetto Croce, che si evidenzia in tutta la sua portata all'indomani della pubblicazione, da parte di Benedetto Croce, del saggio su Giambattista Vico. In questo arco di tempo, si collocano due fra i pi\u00f9 rappresentativi contributi saggistici di Borgese: le tre serie di \"La Vita e il Libro\" (Milano, 1910, 1911, 1913) e Studi di letterature moderne (Milano, 1915), oltre alle due riviste da lui fondate: \u00abLa Nuova Cultura\u00bb e \u00abIl Conciliatore\u00bb.\nInterventismo.\nLa sua intensa attivit\u00e0 intellettuale ebbe modo di concentrarsi sul primo conflitto mondiale, cui Borgese prese posizioni da acceso interventista con opere come \"Italia e Germania\" (Milano, 1915); \"Guerra di redenzione\" (Milano, 1915); \"La guerra delle idee\" (Milano, 1916); \"L'Italia e la nuova alleanza\" (Milano, 1917). Il fratello Giovanni, che nel 1914 con Alfredo Cucco aveva fondato la sezione dell'Associazione Nazionalista Italiana di Castelbuono ed era partito volontario, cadde in guerra. Assunse una posizione liberal-nazionale in campo interventista dettando la linea sul Corriere della Sera del quale divenne un importante editorialista di politica estera.\nDurante gli anni del primo conflitto mondiale, svolse delicate e complesse missioni diplomatiche, sotto le direttive del sottosegretario alla propaganda Romeo Gallenga Stuart, soprattutto volte a vagliare una possibile alleanza con le nazionalit\u00e0 slave in funzione antiasburgica.\nNel 1918, a Roma, Borgese ide\u00f2 il \u201cCongresso delle nazionalit\u00e0 oppresse dall'Austria-Ungheria\u201d, che venne a costituire, di fatto, una diversa piattaforma per le trattative di pace anche in relazione alla nascita di un futuro stato jugoslavo. All'inizio degli anni Venti, a causa della strenua difesa degli ideali etico-politici che Borgese aveva sempre propugnato, vennero deteriorandosi anche i rapporti con il \"Corriere della Sera\", essendo egli diventato, fra l'altro, il bersaglio prediletto di quanti attaccavano gli esiti delle trattative di pace, in nome della dannunziana \u201cvittoria mutilata\u201d. In pratica, Borgese venne estromesso dall'ambito della progettualit\u00e0 editoriale del quotidiano milanese, relativamente all'impostazione di questo in politica estera.\nI primi romanzi.\nConfermato nell'insegnamento accademico alla cattedra di Estetica e Storia della critica, appositamente per lui creata presso l'Universit\u00e0 degli Studi di Milano, si defil\u00f2 progressivamente dalla vita politica, amareggiato e deluso dalla situazione complessiva che si era venuta a creare, dedicandosi sempre pi\u00f9 a un'intima riflessione morale e artistica sulle vicende storico-politiche. Il frutto pi\u00f9 immediato di questo periodo, marcatamente introspettivo, fu il romanzo \"Rub\u00e8\" (Milano, 1921), destinato poi a diventare uno dei contributi pi\u00f9 significativi, in tal senso, nella storia della narrativa italiana contemporanea, cui fecero seguito le \"Poesie\" (Milano, 1922) e un altro romanzo \"I vivi e i morti\" (Milano 1923, ripubblicato da il Palindromo di Palermo nel 2018). La produzione artistica di Borgese si arricch\u00ec, almeno fino al 1931, di numerosi altri titoli, fra romanzi, racconti, drammi teatrali, prose di viaggio. Al contempo, prosegu\u00ec l'attivit\u00e0 critica e storiografica: \"Tempo di edificare\" (Milano, 1923); \"Ottocento europeo\" (Milano, 1927); \"Il senso della letteratura italiana\" (Milano, 1931); \"Poetica dell'unit\u00e0\" (Milano, 1934).\nBorgese non nutriva sentimenti di simpatia per il fascismo, ma dopo aver sottoscritto l'appello in favore di Gaetano Salvemini, arrestato nel 1925 per attivit\u00e0 sovversiva, aveva evitato di manifestare il suo dissenso pubblicamente.\nLa cattedra negli USA.\nIl 1931 costituisce il punto di svolta della vita di Borgese. Nel luglio di questo anno, a 48 anni, si imbarca alla volta degli Stati Uniti d'America, accettando l'invito di trasferirsi a Berkeley per tenervi una serie di lezioni come \"professore in visita\" alla Universit\u00e0 della California Berkeley, decisione presa anche in seguito a reiterati disordini e intimidazioni fomentati in aula da alcuni studenti fascisti e culminati nel mese di maggio con il pestaggio subito da due suoi allievi. Quello che nelle intenzioni iniziali avrebbe dovuto essere solo un soggiorno accademico si trasform\u00f2 invece in un volontario esilio, durato fino a guerra conclusa. Nell'agosto 1931, infatti, il regime impose il giuramento fascista, ai professori universitari del Regno. Su 1251 accademici solo 13 opposero un rifiuto e rinunciarono alla cattedra: Francesco ed Edoardo Ruffini, Fabio Luzzatto, Giorgio Levi Della Vida, Gaetano De Sanctis, Ernesto Buonaiuti, Vito Volterra, Bartolo Nigrisoli, Mario Carrara, Lionello Venturi, Giorgio Errera, Piero Martinetti. Il suo caso fu per\u00f2 particolare: in quel periodo si trovava infatti ad insegnare negli USA alle dipendenze del Ministero degli Esteri e il giuramento di fedelt\u00e0 al fascismo non gli era stato richiesto n\u00e9 dal Console n\u00e9 dal Ministero degli Esteri, che, anzi, nel settembre del 1932 lo autorizzava a risiedere ancora un anno negli Stati Uniti d'America, senza fare alcun accenno al giuramento. La sua cattedra di letteratura tedesca presso l'Universit\u00e0 degli Studi Milano venne data al suo amico, anche lui di origini polizzane, Vincenzo Errante.\nFortemente a disagio nella situazione di stallo in cui era venuto a trovarsi, nel 1933 ruppe gli indugi: scelse di non firmare il giuramento e di non tornare in Italia. Le ragioni di questa decisione trovarono compiuta espressione in due lettere-memoriali a Mussolini, la prima dell'agosto 1933, la seconda dell'ottobre 1934, oltre che in vari passi dei diari. Ideate, redatte e spedite in forma eminentemente privata, le \"Lettere a Mussolini\" furono rese pubbliche nel 1935 a Parigi nei \u00abQuaderni di Giustizia e Libert\u00e0\u00bb e pubblicate in Italia solo nel 1950 dalla rivista \u00abIl Ponte\u00bb. Sancita la sua definitiva rottura con l'Italia fascista, verr\u00e0 dichiarato \u201cdimissionario\u201d per non avere ripreso servizio all'Universit\u00e0 di Milano, perdendo cos\u00ec, unico fra i professori che non avevano giurato, anche il diritto alla pensione di anzianit\u00e0.\nIntanto dal 1931 al 1932 insegna Storia della critica ed Estetica all'Universit\u00e0 di California-Berkeley, dal 1932 al 1936 Letteratura italiana e Letteratura comparata allo Smith College di Northampton (Massachusetts), approdando in ultimo all'Universit\u00e0 di Chicago, dove rimane fino al 1948. Dal 1931 al 1934 continua a collaborare con il \u00abCorriere della sera\u00bb attraverso articoli sugli USA, che andranno a costituire le raccolte dell\"Atlante americano\" (1946, l'edizione del 1936 venne bloccata dalle autorit\u00e0 fasciste) e la postuma \"Citt\u00e0 assoluta e altri scritti\" (1962).\nL'impegno antifascista.\nNegli Stati Uniti d'America comincia una nuova vita. Nel 1938 ottiene la cittadinanza statunitense e, nel novembre 1939, dopo il divorzio da Maria Freschi, si unisce in seconde nozze con la figlia di Thomas Mann, Elisabeth, che aveva conosciuto l'anno prima nella casa del padre.\nIl periodo statunitense \u00e8 caratterizzato anche dalla ripresa di un appassionato e continuativo attivismo politico. Prima in una serrata militanza intellettuale antifascista: nel 1939 insieme a Gaetano Salvemini e altri antifascisti italiani, fonda la \u201cMazzini Society\u201d, un'associazione nata per difendere gli ideali democratici, far conoscere negli Stati Uniti d'America le condizioni dell'Italia e fornire un aiuto agli esuli. In questi anni vede la luce uno dei testi pi\u00f9 significativi dell'ultimo Borgese: \"Goliath, The march of Fascism\" (New York, 1937), un'indagine sulle ragioni e caratteristiche del fascismo, che consacra la sua fama di oppositore al regime. Investe poi le sue inesauribili energie intellettuali in un progetto utopico, perseguito con tenacia fino alla fine, anche a livello organizzativo, volto alla realizzazione di un \u201cGoverno mondiale\u201d, un modello di governo radicalmente unitario, oltre ogni particolarismo di ordine sociale, religioso, culturale, economico, politico, centrato sull'individuazione di una serie di valori universali o universalmente condivisibili. \nInsieme a Richard McKeon fu infatti promotore dell'attivit\u00e0 del \u201cCommittee to Frame a World Constitution\u201d (Comitato per la Costituzione mondiale), di cui ricopr\u00ec anche la carica di segretario, accogliendo l'idea lanciata da una radio discussione del 12 agosto 1945 dal rettore dell'Universit\u00e0 di Chicago Robert M. Hutchins della necessit\u00e0 di un governo mondiale, dopo le ferite inferte nelle coscienze dal secondo conflitto mondiale e le preoccupazioni costanti per la situazione internazionale in seguito all'esplosione della bomba atomica su Hiroshima.\nIl \u201cCommittee\u201d, che vide fra i suoi membri i pi\u00f9 autorevoli scienziati e pensatori del momento (Mortimer J. Adler, Stringfellow Barr, Albert Gu\u00e9rard, Harold A Innis, Erich Kahler, Wilberg G. Katz, Charles H. Mc Ilwain, Rexford G. Tugwell ecc.), e che si valse anche la collaborazione di Elisabeth Mann Borgese, istitu\u00ec le basi del progetto per una \u201cCostituzione mondiale\u201d. Oltre a numerose collaborazioni a quotidiani e riviste, trasmissioni radiofoniche e conferenze, lavora ad opere che hanno come prospettiva l'edificazione di un nuovo ordine mondiale: \"The City of Man\", scritto in collaborazione, fra gli altri, con Thomas Mann (New York, 1940); \"Common Cause\" (New York, 1943), che dar\u00e0 il nome alla successiva rivista, da lui fondata nel 1947 e pubblicata dal \u201cCommittee\u201d; \"Preliminary Draft of a World Constitution\" (Chicago, 1948); e la postuma \"Foundations of a World Republic\" (Chicago, 1953), dove si descrive il piano e la struttura della federazione e del Governo mondiale.\nIl ritorno in Italia.\nNel 1948 rientr\u00f2 per un breve periodo in Italia e il 13 settembre 1949, dopo 18 anni di assenza, risal\u00ec sulla sua vecchia cattedra di Estetica all'Universit\u00e0 di Milano, in mezzo a una folla assiepata nell'aula magna e nelle sale attigue, come descrivono i giornali dell'epoca. Nello stesso anno apparve la traduzione italiana del \"Disegno preliminare di Costituzione mondiale\". Fra le opere di saggistica critica, storico-letteraria ed estetica maturate nell'ultimo periodo e alcune pubblicate postume, si segnalano: \"Problemi di estetica e storia della critica\" (Milano, 1952); \"Da Dante a Thomas Mann\" (Milano, 1958). Fra le opere letterarie ricordiamo la nuova edizione delle \"Poesie\" (Milano, 1952) e la raccolta di novelle \"La Siracusana\" (Milano 1950). Continu\u00f2 a svolgere attivit\u00e0 di critico dalle colonne del \u00abCorriere della sera\u00bb e a perseguire il progetto costituzionale del \u201cCommittee to Frame a World Constitution\u201d, che gli valse la proposta di nomina al Premio Nobel per la pace del 1952, avanzata all'Istituto per il Nobel del Parlamento norvegese dall'Universit\u00e0 di Chicago, dove operava il Comitato e dove Borgese stesso insegnava. Sempre nel 1952 vinse il \"Premio Marzotto\" per la critica. Mor\u00ec improvvisamente a Fiesole, dove si era stabilito, la notte del 4 dicembre di quello stesso anno.\nIl Senato della Repubblica, nella seduta del 5 dicembre, ne ricorder\u00e0 la persona e l'opera. Confidava Borgese ad un amico: \u00abAspiro, per quando sia morto, a una lode: che in nessuna mia pagina \u00e8 fatta propaganda per un sentimento abietto o malvagio\u00bb. In una lapide apposta nel centenario della nascita nel Comune di Polizzi, \u00e8 scolpito: \"A GIUSEPPE ANTONIO BORGESE - POETA, NARRATORE, CRITICO E POLITICO CHE VOLLE L'UNITA' DELL'ARTE E DEL MONDO\". Nel (2002) nasce la Fondazione \"G.A. Borgese\" a lui dedicata opera per realizzare una pi\u00f9 ampia conoscenza, promozione, valorizzazione e diffusione della sua opera artistica, letteraria, critica, giornalistica e politica.\nCarriera di scrittore.\nBorgese fu scrittore versatile e accanto alla sua attivit\u00e0 di giornalista e di critico, fu anche compositore di opere poetiche, di romanzi, di racconti, di novelle e di opere teatrali. Oltre alle poesie \"La canzone paziente\" (1910), pubblic\u00f2 \"Le Poesie\" (1922) e \"Poesie 1922-1952\" (1952).\nScrisse anche due romanzi, \"Rub\u00e8\" (1921), opera notevole dal sapore quasi profetico, per lo stile e per la trama psicologica che analizzava le contraddizioni morali di un intellettuale egocentrico e torturatore di s\u00e9 stesso e degli altri, e \"I vivi e i morti\" (1923, dopo anni di assenza ripubblicato nel 2018 da il Palindromo) che racconta la vicenda biografica di Eliseo Gaddi, intellettuale non pi\u00f9 giovanissimo che, a seguito della prematura scomparsa del fratello maggiore di cui si sente responsabile, sceglie consapevolmente di rifugiarsi nella campagna padana e di vivere con l\u2019anziana madre. Il ritiro dal mondo, il rifiuto delle convenzioni sociali, della guerra e della barbarie del presente, la rinuncia all\u2019amore e alle amicizie, l\u2019aspirazione alla conquista di una rinnovata spiritualit\u00e0: il secondo romanzo di Borgese \u00e8 un viaggio proteso verso il sogno di una solitudine perfetta.\nBorgese scrisse anche molte novelle: \"La citt\u00e0 sconosciuta\" del 1925, \"Le belle\" del 1927, \"Il sole non \u00e8 tramontato\" del 1929, tutte raccolte ne Il pellegrino appassionato (1933) e il racconto breve \"Tempesta nel nulla\" del 1931, ispirato da un soggiorno e un'escursione nei monti dell'Engadina. Scrisse inoltre un saggio sulla tragica morte per suicidio di Rodolfo d'Asburgo-Lorena, arciduca ereditario d'Austria (\"La tragedia di Mayerling\", 1925), saggio che \u00e8 considerato ancora una pietra miliare su quell'argomento molto misterioso e mai chiarito del tutto nonch\u00e9 un modello di giornalismo rigoroso.\nPer il teatro compose due drammi: \"L'Arciduca\" (1924), sempre sul dramma di Rodolfo, e \"Lazzaro\" (1925).\nMoltissimi furono i saggi di critica letteraria e di estetica che seguono un percorso approdante a tesi polemiche nei confronti dei suoi primi maestri e modelli, soprattutto nei confronti di D'Annunzio.\nAnche l'attivit\u00e0 giornalistica e politica di Borgese viene testimoniata in numerosi volumi, come \"La guerra delle idee\", \"L'Italia e la nuova alleanza\" e numerosi altri. Tra i libri di viaggio si ricordano \"Autunno a Costantinopoli\", \"Giro lungo per la primavera\", \"Escursioni in terre nuove\" e \"Atlante americano\".\nDurante la guerra e nel secondo dopoguerra, l'autore continu\u00f2 a redigere libri a sfondo politico e non manc\u00f2 il suo attivismo come evidenzi\u00f2 il testo intitolato \"Disegno preliminare di costituzione di una repubblica mondiale\" del 1948.\nArchivio.\nIl fondo \"Giuseppe Antonio\" \"Borgese\" venne donato poco dopo la sua morte, dalla seconda moglie, Elisabeth Mann Borgese, figlia di Thomas Mann, alla Biblioteca umanistica della Facolt\u00e0 di lettere e filosofia dell'Universit\u00e0 degli studi di Firenze, dove \u00e8 tuttora conservato. Comprende 73 contenitori di materiale manoscritto e a stampa, che includono: una parte del carteggio, manoscritti di opere edite ed inedite, materiali preparatori per lezioni e pubblicazioni, diari, agende, taccuini, ritagli di giornali, raccolte di materiale bibliografico, di giornali, riviste.\nPer una descrizione del fondo: \"Guida agli archivi delle personalit\u00e0 della cultura in Toscana, tra '800 e '900. L'area fiorentina,\" a cura di Emilio Capannelli e Elisabetta Insabato, Firenze, L. S. Olschki, 1996, pp. 118-121. \n\u00c8 stato pubblicato in pi\u00f9 volumi il catalogo generale del fondo: \"Fondo G.A. Borgese. Catalogo generale, vol. I. Contenitori 1-5,\" a cura di F. Bazzani, M.M. Lenzi, Firenze, Accademia Toscana di Scienze e Lettere La Colombaria (pubblicazione fuori commercio), 1993, pp. III + 51; \"Fondo G.A. Borgese. Catalogo generale, vol. II. Contenitori 6-12,\" a cura di F. Bazzani, M.M. Lenzi, A. Olivieri, Firenze, Accademia Toscana di Scienze e Lettere La Colombaria (pubblicazione fuori commercio), 1994, pp. III + 52-148; \"Fondo G.A. Borgese. Catalogo generale, vol. III. Contenitori 13-18,\" a cura di F. Bazzani, M.M. Lenzi, A. Olivieri, Firenze, Accademia Toscana di Scienze e Lettere La Colombaria (pubblicazione fuori commercio), 1994, pp. III + 149-227.\nDel fondo esiste anche l'inventario analitico: \"Catalogo del Fondo Giuseppe Antonio Borgese della Biblioteca Umanistica dell'Universit\u00e0 degli studi di Firenze,\" a cura di Maria Grazia Macconi, con la collaborazione di Marco Massimiliano Lenzi e Duccio Mannucci, Firenze, Edizioni Gonnelli, 2009 ."}
{"id": "111036", "revid": "767487", "url": "https://it.wikipedia.org/wiki?curid=111036", "title": "Robert Fripp", "text": "Fripp \u00e8 considerato uno degli strumentisti pi\u00f9 originali, imitati e sofisticati nella storia della chitarra elettrica, nonch\u00e9 tra le figure pi\u00f9 importanti del panorama progressive in generale. Attualmente vive a Pershore, nel Worcestershire. \u00c8 sposato con la cantante e attrice Toyah Willcox.\nBiografia.\nNato a Wimborne Minster nel Dorset in Inghilterra, Fripp inizia lo studio della chitarra imponendosi un metodo che lo accompagner\u00e0 per tutta la vita e che si riflette nella maggior parte delle sue composizioni, contraddistinte da spunti di virtuosismo e marcata ecletticit\u00e0, con riferimenti alla musica classica, alla musica contemporanea ed etnica.\nNel 1967 fonda il suo primo gruppo con il bassista Peter Giles ed il batterista Michael Giles. Il gruppo si chiama Giles, Giles &amp; Fripp e pubblica due singoli e un album, \"The Cheerful Insanity of Giles, Giles &amp; Fripp\".\nNel 1969 fonda con Greg Lake, Michael Giles, Ian McDonald e il poeta Peter Sinfield i King Crimson. Nel 1970, dopo che Greg Lake lascia il gruppo, ne diviene leader, imponendo alla band una svolta pi\u00f9 sperimentale e atonale.\nOltre alla sua attivit\u00e0 all'interno delle varie incarnazioni dei King Crimson, in cui \u00e8 l'unico membro sempre presente, collabora con musicisti come Brian Eno (insieme al quale ha inventato e perfezionato la tecnica detta frippertronics), David Bowie, Peter Gabriel, Peter Hammill, Van der Graaf Generator, Andy Summers e David Sylvian.\nNel 1974 scioglie i King Crimson e dedica i tre anni successivi allo studio delle discipline di Georges Ivanovi\u010d Gurdjieff.\nNel 1977 contribuisce alla registrazione dell'album di David Bowie \"Heroes\" registrando tutte le sue linee soliste in una sola giornata; in particolare \u00e8 notevolmente inusuale il suono di chitarra quasi \"a sirena\" che \u00e8 presente in \"Heroes\". Nei due anni successivi \u00e8 a New York dove registra il suo primo disco da solista, \"Exposure\".\nDal 1981 al 1984 incide tre album con i riformati King Crimson (Discipline, Beat e Three Of A Perfect Pair) e procede quindi, il 25 marzo 1985, alla fondazione della propria scuola di chitarra, per la quale studia e insegna un nuovo approccio allo strumento, noto come Guitar Craft: un connubio tra disciplina musicale, tecniche yoga ed il metodo Alexander adottato dalle scuole di recitazione.\nNel 1994 d\u00e0 vita a una nuova incarnazione dei King Crimson con cui - pur con variazioni nell'organico - continua a suonare ed incidere album.\nPer due volte fece parte del G3, nel tour nordamericano del 1997 e nel 2004.\nDopo una lunga battaglia legale con l'etichetta discografica che possedeva i diritti delle incisioni dei King Crimson, Robert Fripp ha aperto la propria etichetta, la Discipline Global Mobile che produce e distribuisce le edizioni dei lavori dei King Crimson e di molti altri artisti.\nStile musicale.\nFripp ha concepito un rock sperimentale e improvvisato focalizzato sui cosiddetti \"frippertronics\": esperimenti per chitarra elettrica ed elettronica con cui ha ottenuto sonorit\u00e0 dal suono ronzante e dalle armoniche ricche. Sebbene la collaborazione con Brian Eno \"(No Pussyfooting)\" (1973), album improvvisato per chitarra elettrica e sintetizzatori, avesse gi\u00e0 mostrato alcune coordinate su cui si sarebbe focalizzato lo stile dell'artista, sar\u00e0 solo con l'esordio solista \"Exposure\" (1979) che pubblicher\u00e0 il primo vero album di \"frippertronics\". Pi\u00f9 tardi, avrebbe occasionalmente aggiunto dei ritmi di 4/4 ai suoi esperimenti trasformandoli nei cosiddetti \"discotronics\". Viene anche considerato un artista di varie forme di rock alternativo e di elettronica sperimentale.\nTecnica compositiva.\nLa tecnica chitarristica di Fripp, soprattutto con la chitarra elettrica (solitamente una Gibson Les Paul), non \u00e8 fondata sul blues, come nel caso di altri celebri solisti inglesi (da Eric Clapton a Ritchie Blackmore, da Jeff Beck a Jimmy Page), ma su una fusione di musica classica e suggestioni jazzistiche (che si riscontrano pi\u00f9 che nel fraseggio, nelle scelte melodico-armoniche).\nC'\u00e8 poi una continua ricerca di nuove soluzioni tecniche per quel che riguarda l'elaborazione elettronica del suono; noto \u00e8 il sistema detto frippertronics, basato sul passaggio del suono della chitarra su un anello di nastro magnetico che passa attraverso due registratori a bobine Revox accoppiati, in modo da poter creare complessi tappeti polifonici in costante metamorfosi. Diretta evoluzione di quella tecnica sono i Soundscapes (\"paesaggi sonori\"), dove i registratori a bobina lasciano il posto ai pi\u00f9 moderni delay digitali."}
{"id": "111037", "revid": "6923", "url": "https://it.wikipedia.org/wiki?curid=111037", "title": "Frippertronics", "text": "Frippertronics \u00e8 il termine col quale il chitarrista Robert Fripp defin\u00ec, a partire dal 1978, l'applicazione e lo sviluppo di una tecnica di generazione di suoni, da lui ottenuta attraverso una chitarra elettrica collegata a due registratori a bobina Revox A77.\nFripp riconobbe sempre che tale tecnica era stata gi\u00e0 sviluppata indipendentemente da altri musicisti e non ne se ne attribu\u00ec mai la paternit\u00e0, limitandosi ad applicarla al proprio strumento e ad utilizzarla nell'ambito di un pi\u00f9 ampio progetto di esplorazione dell'industria discografica e delle dinamiche interne alla \"performance\" da lui intrapreso tra il 1978 e il 1981.\nTecnica di base.\nLa tecnica alla base dei \"Frippertronics\" fu ideata da Terry Riley, che la chiam\u00f2 \"time-lag accumulator\" e la impieg\u00f2 per la prima volta nel brano \"Dorian Reeds\" sull'album \"Reed Streams\" del 1967. Essa \u00e8 riassumibile come segue: il segnale audio (nel caso di Fripp, note suonate su una chitarra elettrica) \u00e8 inviato ad un registratore a bobina, che lo incide una prima volta; il nastro, anzich\u00e9 avvolgersi sull'altra bobina come avviene normalmente, passa sulla testina di riproduzione di un secondo registratore, che lo legge e rimanda il segnale al primo, leggermente attenuato nel volume e con un ritardo variabile a seconda della distanza fisica fra i due apparecchi; il primo registratore incide quindi nuovamente il segnale, assieme a nuove note eseguite nel frattempo, in una sorta di reiterata sovraincisione.\nL'effetto all'ascolto \u00e8 che ogni singola nota o frase si ripete diverse volte a distanza di qualche secondo, come in una eco molto lenta, e che note o frasi successive si sommano alle precedenti creando vari \"strati\u201d sonori nei quali, a ogni ripetizione, le esecuzioni vecchie perdono leggermente di volume e definizione rispetto alle nuove e il cui ritmo \u00e8 scandito esclusivamente dall'intervallo di tempo in cui il segnale passa ciclicamente da un apparecchio all'altro.\nCome affermato dallo stesso Fripp, fu Brian Eno a presentargli la tecnica l'8 settembre 1972: la prima registrazione in assoluto da lui effettuata quel giorno con tale approccio divenne il lato A del disco di Fripp &amp; Eno \"(No Pussyfooting)\" del 1973. Altri brani realizzati dai due nel medesimo modo comparvero sul loro album \"Evening Star\" del 1975. Fripp coni\u00f2 il termine \"Frippertronics\" soltanto nel 1977-78 allorch\u00e9 pianific\u00f2 una serie di concerti da tenere da solo con chitarra, effetti a pedale e i due registratori a bobina.\nSviluppo e applicazione.\nLe tourn\u00e9e di \"Frippertronics\".\nLa prima \"performance\" pubblica di \"Frippertronics\" avvenne nel febbraio del 1978. Tali \"performance\" vengono definite da Fripp \u00abun tentativo di promuovere il contatto umano sul luogo della performance\u00bb. Fripp aveva sciolto il suo gruppo King Crimson nel 1974 proprio per il deterioramento del contatto umano tra musicisti e pubblico, dovuto secondo lui a tre fattori:\nFripp pens\u00f2 quindi di invertire questa tendenza limitando la dimensione dei concerti di \"Frippertronics\" a un uditorio tra le 10 e le 250 persone, invitando il pubblico a un ascolto attivo che lo responsabilizzava al pari del musicista e tenendo i concerti in luoghi come ristoranti, uffici, negozi di dischi, piccoli cinema, circoli culturali, ecc. Anche il suo atteggiamento in tali esibizioni era volto a spezzare la relazione vampiresca col pubblico, riservandosi il diritto di deludere le aspettative, di annoiare e di prendersi i suoi tempi.\nLe \"performance\" di \"Frippertronics\" erano, per scelta, ogni volta improvvisate e pertanto sempre diverse l'una dall'altra. Ogni esecuzione, per propria natura, rimaneva su nastro; tuttavia il chitarrista, una volta generato un \"tappeto\" di note sufficienti, lo utilizzava come base per degli assolo, i quali al contrario non venivano mai registrati. Nelle sue parole: \u00abNella situazione appropriata, con un ascolto attivo e abbandonando i tentativi di imprigionare l'evento su nastro o pellicola, qualcosa di notevole pu\u00f2 accadere\u00bb. Fripp offr\u00ec una dimostrazione di quest'ultimo procedimento anche in televisione, il 5 ottobre 1979, all'interno del programma \"Midnight Special\" della NBC.\n\"Frippertronics\" su disco.\nPer ci\u00f2 che riguarda l'uso su disco, Fripp distingue tra \"Frippertronics\" \u00abpure\u00bb ed \u00abapplicate\u00bb: \"pure\" quando utilizzate da sole, \"applicate\" quando utilizzate assieme ad altri strumenti, come parte dell'arrangiamento. Nell'album \"God Save the Queen/Under Heavy Manners\" (1980), ad esempio, il lato A (\"God save the Queen\") contiene \"Frippertronics\" \"pure\", mentre sul lato B (\"Under Heavy Manners\") esse fanno da base a brani \"dance rock\" eseguiti con l'accompagnamento di basso elettrico, chitarra e batteria.\nAltro esempio di \"Frippertronics\" \"pure\" \u00e8 costituito dall'album \"Let the Power Fall\" del 1981, il cui sottotitolo \u00e8 appunto \"An Album of Frippertronics\". Nelle note di copertina, i concetti gi\u00e0 espressi in precedenza vengono ribaditi ed approfonditi da Fripp in 21 punti che rappresentano la sua visione e la sua metodologia per arrivare ad un cambiamento in meglio nello stato delle cose. Lo sforzo \"politico\" viene visto come inefficace se disgiunto da un cambiamento personale nel modo di fare le cose: ogni disciplina imposta dall'esterno \u00e8 destinata a generare \u00abcome minimo una reazione uguale e contraria\u00bb. \u00abLa sola disciplina efficace \u00e8 l'autodisciplina\u00bb, il cambiamento deve essere graduale e, inizialmente, personale. Tutti i brani dell'album sono esecuzioni registrate dal vivo durante il \"tour\" che vide Fripp viaggiare tra Canada e USA, dall'aprile all'agosto 1979. Nelle parole di Fripp: \u00abQuesto album inizia dove \"God Save the Queen\" era terminato. In modo simile, l'album \"The League of Gentlemen\" \u00e8 una continuazione del mio interesse nella musica \"dance\" originariamente presentato su \"Under Heavy Manners\u00bb\".\nLe \"Frippertronics\" comparvero anche su \"Exposure\" (1979), primo album da solista di Fripp, e su dischi di altri artisti come il secondo album di Peter Gabriel (1978) e \"Sacred Songs\" di Daryl Hall, (registrato nel 1977 e pubblicato nel 1979) entrambi prodotti dallo stesso Fripp. In questi casi, il chitarrista \"applica\" (secondo la sua terminologia) ad alcuni brani le \"Frippertronics\" registrate in precedenza nelle sue \"performance\" o, nel caso di brani come \"Urban Landscape\" (inclusa sia in \"Exposure\" che in \"Sacred Songs\") e \"Water Music II\" (ancora da \"Exposure\"), le propone in forma \"pura\".\nLe \"Frippertronics\" appaiono anche in produzioni discografiche successive, come sull'album \"Robert Fripp and the League of Crafty Guitarists - Live!\" del 1986, nel quale Il brano \"The New World\" consiste in un assolo di chitarra elettrica eseguito da Fripp su una base di \"Frippertronics.\"\nA partire dalla seconda met\u00e0 degli anni ottanta, Fripp incominci\u00f2 a impiegare unit\u00e0 \"delay\" digitali in luogo dei registratori a bobina, ma continu\u00f2 a utilizzare il termine \"Frippertronics\" fino al 1994: ad esempio sulle note di copertina di tre album da lui realizzati in collaborazione con David Sylvian: \"Gone to Earth\" (1986) \"The First Day\" (1993) e \"Damage\" (1994).\n\"Soundscapes\".\nDal 1994 in poi, Fripp adott\u00f2 per questo tipo di \"performance\" il termine \"soundscapes\", ideato dal compositore canadese Raymond Murray Schafer nel 1968 per esporre la sua teoria di \"ecologia acustica\" e traducibile in italiano come \"paesaggi sonori\". La prima comparsa del termine \"soundscapes\" su un disco di Fripp risale all'album \"1999 - Soundscapes Live in Argentina\" (1994). Dal punto di vista tecnico, le \"soundscapes\" di Fripp si distinguono dalle \"Frippertronics\" per l'uso di pi\u00f9 unit\u00e0 \"delay\" a campionamento digitale su ciascuna delle quali il chitarrista pu\u00f2 intervenire in tempo reale durante l'esecuzione, ad esempio per modificarne a piacimento il tempo di ritardo o cancellare parti dei \"loop\", nonch\u00e9 per l'uso di un \"pick-up\" MIDI che consente di interfacciare la chitarra con un sintetizzatore digitale."}
{"id": "111038", "revid": "41824", "url": "https://it.wikipedia.org/wiki?curid=111038", "title": "Accordo di settima diminuita", "text": ""}
{"id": "111040", "revid": "88740", "url": "https://it.wikipedia.org/wiki?curid=111040", "title": "Eva mitocondriale", "text": " \nNella genetica umana, Eva mitocondriale \u00e8 il nome assegnato alla presunta antenata comune dalla quale tutti gli esseri umani viventi discenderebbero in linea materna. Una comparazione del DNA mitocondriale di appartenenti alla specie umana di diverse etnie e regioni suggerisce che tutte queste sequenze di DNA si siano evolute molecolarmente dalla sequenza di un solo esemplare. In base all'assunto che un individuo erediti i mitocondri solo dalla propria madre, questa scoperta implica che tutti gli esseri umani abbiano una linea di discendenza femminile derivante da una donna che i ricercatori hanno soprannominato Eva mitocondriale. Basandosi sulla tecnica dell'orologio molecolare, che mette in correlazione il passare del tempo con la deriva genetica osservata, si ritiene che Eva sia vissuta fra i e i anni fa. La filogenia suggerisce che sia vissuta in Africa.\nL'importanza di Eva.\nAnche se prende il nome dall'Eva biblica, l'Eva mitocondriale non era l'unica femmina umana del suo tempo. Fino a individui della sua specie potrebbero aver vissuto nella stessa epoca; solo Eva, per\u00f2, avrebbe prodotto una linea di figlie ininterrotta e tuttora esistente. Come risultato, solo i suoi mitocondri avrebbero discendenti nelle cellule degli esseri umani viventi. Eva sarebbe, perci\u00f2, l'unica femmina della sua generazione dalla quale tutti i viventi discendono attraverso le loro linee materne.\nIn altre parole, l'Eva mitocondriale sarebbe la \"pi\u00f9 recente\" antenata mitocondriale di tutti gli esseri umani viventi ma, naturalmente, sua madre, sua nonna materna e cos\u00ec via erano anch'esse parte di questa linea materna.\nL'Eva mitocondriale degli esseri umani viventi oggi non era, probabilmente, la stessa Eva mitocondriale di quelli che vissero migliaia di anni fa o che vivranno tra qualche migliaio di anni.\nResta inteso che Eva non deve necessariamente essere il nostro pi\u00f9 recente antenato comune.\nLa catena degli eventi.\nIl fatto sorprendente, ma ritenuto frutto del caso pi\u00f9 che della selezione naturale, \u00e8 che nessun'altra linea esclusivamente femminile del periodo di Eva sia sopravvissuta. Una donna ottiene il titolo di Eva retroattivamente, attraverso una serie eccezionale di figlie. In ognuna delle sue generazioni discendenti c'\u00e8 una figlia che d\u00e0 alla luce un'altra figlia. Solo quando le serie di tutte le altre contendenti vengono spezzate, Eva prende possesso del suo titolo. Come conseguenza, il premio non \u00e8 assolutamente certo perch\u00e9, non essendo stata analizzata la discendenza dell'intera popolazione mondiale, tra i miliardi di individui sulla Terra potrebbero essercene alcuni discendenti da altre linee materne. Tuttavia risulta comunque assolutamente meno probabile trovare altre linee materne rispetto al caso in cui l'attribuzione delle linee materne stesse fosse assolutamente casuale, e se quindi il modo in cui il DNA mitocondriale si eredita fosse sconosciuto.\nIl processo ipotizzato per cui tutte le linee di discendenza, eccetto una, scompaiono, \u00e8 essenzialmente lo stesso della deriva genetica degli alleli. Come \u00e8 vero per la \"fissazione\", o soppiantazione, di tutti gli altri alleli in base alla deriva genetica, \u00e8 molto pi\u00f9 improbabile che il processo di fissazione matrilineare, essendo molto pi\u00f9 lento, raggiunga il completamento in un'ampia popolazione rispetto a una popolazione ridotta. Se Eva fosse vissuta assieme a un milione o un miliardo di altre femmine, sarebbe molto improbabile che gli antenati matrilineari di \"tutti\" gli esseri umani viventi oggi convergano su Eva (o su qualsiasi sua contemporanea).\nPer quale ragione la comunit\u00e0 delle omologhe di Eva sarebbe stata cos\u00ec piccola? Una delle possibili ipotesi \u00e8 che la popolazione mondiale degli esseri umani nell'epoca di Eva sia passata attraverso un collo di bottiglia. Un'altra \u00e8 che Eva vivesse in una sotto-popolazione di umani che soppiant\u00f2 tutti gli altri. Una versione ancor pi\u00f9 estrema di quest'ultimo scenario \u00e8 che Eva abbia vissuto poco dopo un qualsiasi evento isolante causato dalla speciazione degli esseri umani moderni (\"Homo sapiens\"). Infatti, fra i resti di \"Homo sapiens\" scoperti finora, il pi\u00f9 antico, le cui ossa corrispondono a quelle degli esseri umani viventi, risale all'incirca al periodo in cui sarebbe vissuta Eva.\nRelazione con Adamo.\nD'altra parte ci sarebbe stato un uomo pi\u00f9 recente, l'Adamo Y-cromosomiale, che avrebbe generato una linea di maschi da cui discendono tutti gli uomini (maschi) della Terra. L'Adamo Y-cromosomiale sembrerebbe aver vissuto circa anni fa e la sua et\u00e0 sarebbe, quindi, la met\u00e0 di quella dell'Eva mitocondriale. Questo significa che un altro collo di bottiglia, oltre a quello relativo a Eva, influ\u00ec sulla linea di discendenza umana dopo di lei, e questo \u00e8 stato confermato dalla Teoria della catastrofe di Toba. Il fatto che il collo di bottiglia del tempo di Adamo non sembri aver prodotto anche un antenato matrilineare di tutti gli esseri umani viventi \u2014 in altre parole, un'altra Eva \u2014 mostra che le diramazioni e le scomparse nelle linee di discendenza dipendono dal caso o, in alternativa, che le linee di discendenza maschile potrebbero svanire pi\u00f9 rapidamente, forse a causa di una storia di poligamia che avrebbe permesso solo a una porzione dei maschi di produrre una discendenza. Alcuni ricercatori sostengono che prove di questo secondo collo di bottiglia sono ricavabili anche dai dati del DNA mitocondriale. Inoltre \u00e8 possibile che i dati discordanti di Eva e Adamo possano illustrare imperfezioni nella tecnica dell'orologio molecolare che continua a subire miglioramenti.\nSfide alla teoria.\nUna recente sfida alla teoria dell'Eva mitocondriale \u00e8 rappresentata dall'osservazione dei mitocondri dello spermatozoo che vengono talvolta trasmessi alla progenie. Altre prove suggeriscono che il DNA mitocondriale di spermatozoi e ovuli potrebbe ricombinarsi o scambiarsi pezzi di sequenza (Kraytsberg, 2004). I mitocondri potrebbero, quindi, non essere un indicatore di matrilinearit\u00e0 cos\u00ec autentico, come invece si supponeva quando venne proposta la teoria. In base alla frequenza e al momento in cui si verificano l'eredit\u00e0 paterna e la ricombinazione, si potrebbe arrivare alla conclusione che non sia mai esistita un'Eva mitocondriale. Gli scienziati, tuttavia, ancora discordano sul fatto che questi processi si verifichino e, qualora avvengano, se lo facciano con frequenza sufficiente a escludere la possibilit\u00e0 di un'Eva.\nEva e la teoria del \"fuori dall'Africa\".\nL'Eva mitocondriale viene talvolta indicata come Eva africana, un antenato di cui si \u00e8 ipotizzata l'esistenza in base a prove fossili e test del DNA. Secondo la pi\u00f9 comune interpretazione dei dati del DNA mitocondriale, i titoli appartengono alla stessa ipotetica donna. Gli alberi genealogici (o \"filogenie\"), costruiti sulle basi del confronto del DNA mitocondriale, mostrano che gli esseri umani viventi, le cui linee di discendenza mitocondriale si sono ramificate per prime, sono gli indigeni africani e che le linee di discendenza delle popolazioni indigene di altri continenti si ramificano tutte dalla linea africana. I ricercatori ne concludono, quindi, che tutti gli esseri umani viventi discendono dagli africani, alcuni dei quali migrarono fuori dall'Africa per popolare il resto del mondo. Se l'analisi mitocondriale \u00e8 corretta, poich\u00e9 l'Eva mitocondriale rappresenta la radice dell'albero genealogico mitocondriale, allora Eva deve essere vissuta in Africa prima dell'esodo. Per questo molti ricercatori prendono le prove mitocondriali a supporto dell'ipotesi della singola origine\", o \"modello fuori dall'Africa\".\nLa costruzione di alberi genealogici a partire dai dati del DNA \u00e8 comunque una scienza inesatta. I critici del modello della \"genesi africana\" sostengono che le prove mitocondriali possono essere spiegate altrettanto bene, se non meglio, da alberi che associano pi\u00f9 strettamente Eva alle popolazioni indigene dell'Asia. Dal 2003, comunque, a seguito di miglioramenti nella potenza di calcolo e nei metodi di determinazione degli alberi, queste critiche sono diminuite. In ogni caso, il forte supporto fornito dal DNA mitocondriale all'ipotesi dell'origine africana potrebbe non dipendere dagli alberi. Una scoperta, non soggetta a interpretazione, \u00e8 che la pi\u00f9 grande diversit\u00e0 delle sequenze di DNA mitocondriale sia quella esistente tra gli africani. Questa diversit\u00e0 non si sarebbe accumulata, sostengono i ricercatori, se gli esseri umani non avessero vissuto in Africa per pi\u00f9 tempo che in qualsiasi altro luogo. Le analisi delle sequenze del cromosoma Y hanno corroborato le prove fornite dal DNA mitocondriale a sostegno dell'ipotesi dell'origine africana dell'uomo.\nI pi\u00f9 recenti antenati comuni.\nAltri antenati comuni pi\u00f9 recenti hanno probabilmente contribuito con diversi geni che risiedono nel DNA nucleare lineare. Per esempio, alcuni potrebbero aver contribuito con un gene che specifica una delle sottounit\u00e0 dell'RNA nei ribosomi. Comunque, poich\u00e9 la riproduzione sessuata combina il DNA nucleare dei cromosomi forniti dai due genitori, un antenato comune \"pi\u00f9 recente\" di Eva resta difficile da identificare con i mezzi attuali.\nDiversi aspetti del dibattito disciplinare sono esposti nel saggio di Bryan Sykes, \"Le sette figlie di Eva. Le comuni origini genetiche dell'umanit\u00e0\", in cui, sulla base dello studio del mtDNA, si propone, per la popolazione europea \"indigena\", la discendenza da sole sette donne vissute tra e anni fa."}
{"id": "111049", "revid": "114633750", "url": "https://it.wikipedia.org/wiki?curid=111049", "title": "Memento audere semper", "text": "Memento audere semper \u00e8 una locuzione in lingua latina coniata dallo scrittore e poeta italiano Gabriele D'Annunzio.\nLa locuzione significa \"Ricorda di osare sempre\" e pu\u00f2 essere in qualche modo accostata\u00a0\u2013 anche se in questo caso la funzione esortativa ad assumere dei rischi \u00e8 decisamente pi\u00f9 marcata\u00a0\u2013 a un altro motto latino molto conosciuto: \"Audentes fortuna iuvat\".\nDesumendola direttamente dall'acronimo \"MAS\", il poeta intendeva rendere omaggio con tale frase allo strumento bellico denominato \"Motoscafo armato silurante\" \u2013 derivato dalla \"Motobarca Armata SVAN\" \u2013 in uso nella prima guerra mondiale e poi impiegato in maniera massiccia durante la seconda guerra mondiale. \nLo stesso D'Annunzio\u00a0\u2013 la cui residenza del Vittoriale degli Italiani a Gardone Riviera ospita tuttora un esemplare di \"MAS\", il MAS 96 \u2013 aveva partecipato al \"battesimo di fuoco\" di questo mezzo da guerra, partecipando a quella che pass\u00f2 alla storia come la Beffa di Buccari."}
{"id": "111051", "revid": "92723", "url": "https://it.wikipedia.org/wiki?curid=111051", "title": "WVHA", "text": "Il SS-Wirtschafts- und Verwaltungshauptamt, spesso abbreviato come WVHA (in lingua italiana: \u00abUfficio centrale economico e amministrativo delle SS\u00bb), era uno degli otto uffici principali che sovraintendevano alle attivit\u00e0 delle SS nazionalsocialiste. Il WVHA si occupava della gestione delle finanze, degli approvvigionamenti e degli equipaggiamenti delle SS oltre a gestire una serie di industrie ed attivit\u00e0 artigianali che facevano direttamente capo alle stesse \"Schutzstaffel\". Per coordinare al meglio lo sfruttamento della manodopera coatta rinchiusa all'interno dei campi di concentramento, il WVHA ebbe in carico anche la supervisione dell'intero sistema concentrazionario tedesco (attraverso l\"'Amtsgruppe D\"). Fu diretto, dalla fondazione nel 1942 fino al termine del conflitto, dall'\"SS-Obergruppenf\u00fchrer\" Oswald Pohl.\nCreato il 1\u00ba febbraio 1942 dalla fusione di tre preesistenti uffici, che ricoprivano funzioni simili e si svilupp\u00f2 fino a comprendere cinque dipartimenti (\"Amtsgruppen\"), a loro volta suddivisi in uffici (\"\u00c4mter\") e settori.:\n\"Amtsgruppe W\".\nIn particolare l'Amtsgruppe W, guidato dallo stesso Pohl, fu suddiviso in altri ulteriori otto dipartimenti (\"\u00c4mter\"):\nLa forza economica delle SS era basata essenzialmente sulla forza lavoro dei campi di concentramento guidati da pochi giovani ufficiali delle SS, affiancati da un gran numero di truppe ausiliarie formate da stranieri e da internati di pi\u00f9 vecchia data (\"Kap\u00f2\"), in genere prigionieri politici e criminali abituali. Basti pensare che nel 1943 soltanto 300 veterani del \"Totenkopf\", tutti sopra i quaranta anni, erano destinati alla sorveglianza di 17.000 internati a Dachau.\nTale sistema, basato su una fonte virtualmente inesauribile di lavoro a basso costo, contribu\u00ec a sviluppare un sistema economico ramificato e indipendente, nel quale si potevano trovare le materie prime, le fabbriche per la lavorazione, gli operai che le trattavano e i consumatori finali."}
{"id": "111054", "revid": "6923", "url": "https://it.wikipedia.org/wiki?curid=111054", "title": "Renault Sc\u00e9nic", "text": "La Renault Sc\u00e9nic, gi\u00e0 commercializzata come \"Renault M\u00e9gane Sc\u00e9nic\" dal 1996 al settembre 1999, \u00e8 un'autovettura del tipo monovolume di taglia media, prodotta a partire dal 1999 dalla casa automobilistica francese Renault.\nIl contesto.\nSin dall'inizio del \"progetto X64\", da cui poi \u00e8 nata la famiglia M\u00e9gane, la Renault aveva in mente di realizzare una monovolume di taglia media, da mettere a met\u00e0 strada fra la piccola neonata Twingo e la storica Espace, che col susseguirsi delle generazioni stava aumentando via via le proprie dimensioni. Fu cos\u00ec che si realizz\u00f2 una monovolume con soli 5 posti, ma che per il resto non aveva niente da invidiare alle avversarie di taglia maggiore. I vertici Renault credevano in questo progetto al punto che decisero di mettere in secondo piano lo sviluppo della versione station wagon, pensando di dirottare su questa nuova categoria di autovetture inventata dalla Sc\u00e9nic la clientela della station.\nQuattordici mesi dopo la presentazione della M\u00e9gane berlina (ma in Italia furono solo 8 per via della ritardata commercializzazione) fu presentata la prima monovolume compatta dell'era moderna.\nLe origini: la M\u00e9gane Sc\u00e9nic.\nLa novit\u00e0 stava proprio nel fatto che nelle dimensioni e nell'ingombro di una vettura compatta, grazie all'aumento dell'altezza, c'era lo spazio di una vettura di dimensioni ben superiori. L'idea innovativa le valse il titolo di Auto dell'anno nel 1997.\nGi\u00e0 alla fine del 1997 la Sc\u00e9nic era diventata un fenomeno automobilistico, e le consegne erano a 6 mesi, complice anche la chiusura in maggio dello stabilimento belga di Vilvoorde, che la produceva. Le case concorrenti furono costrette a correre ai ripari, per recuperare mercato in una categoria fino ad allora sconosciuta.\nFu cos\u00ec che si svilupparono 2 correnti di pensiero: alcuni continuavano a pensare che una monovolume, anche compatta, dovesse avere per forza 7 posti, e si sforzarono di metterli nel minor spazio possibile come nel caso di Opel Zafira e Volkswagen Touran. Altri costruttori invece preferirono seguire la strada intrapresa da Renault, confidando nella genuinit\u00e0 dell'idea pionieristica, e diedero la luce alla Citro\u00ebn Xsara Picasso e Hyundai Matrix. Ci furono anche soluzioni intermedie, come la Fiat Multipla, a 6 posti.\nRenault Sc\u00e9nic I (1999-2003).\nNel settembre 1999 venne presentato un restyling, denominato \"Phase 2\", a partire dal quale la Renault ha separato le carriere di M\u00e9gane e Sc\u00e9nic, sopprimendo sul portellone la dicitura M\u00e9gane, che d'ora in poi sar\u00e0 relegata sulla porta posteriore solo come testimonianza del suo antenato comune. La Phase 2 non presentava altre sostanziali variazioni rispetto alla precedente versione, trattandosi il cambio di nome di una semplice operazione di marketing e non di un vero nuovo modello.\nVenne fabbricata a Douai in Francia e a Curitiba in Brasile. Dal lancio della primissima \"M\u00e9gane Sc\u00e9nic\" fino al maggio 1997, prima della chiusura dello stabilimento, fu fabbricata anche a Vilvoorde in Belgio, e, in seguito, nella fabbrica di Palencia in Spagna fino alla presentazione della seconda serie.\nRenault Sc\u00e9nic II (2003-2009).\nCon la seconda serie (denominata commercialmente Sc\u00e9nic II) del 2003, i vertici Renault decisero di sfidare le loro avversarie proponendo la Sc\u00e9nic in 2 versioni, la classica a 5 posti e la Grand Sc\u00e9nic, pi\u00f9 lunga di 24 cm e con 7 posti. Inoltre, dopo l'eliminazione del prefisso M\u00e9gane nel nome del modello, con questa seconda serie la Sc\u00e9nic si \u00e8 ulteriormente allontanata dalla M\u00e9gane, con un design indipendente che non ne fa pi\u00f9 la versione monovolume della M\u00e9gane, ma un vero e proprio modello a parte. Tuttavia, a ricordo delle sue origini, anche la Sc\u00e9nic II conserva la scritta M\u00e9gane sulla portiera posteriore. Nel 2006 c'\u00e8 stato un lieve restyling che ha comportato esternamente modifiche di dettaglio.\nRenault Sc\u00e9nic III (2009-2016).\nNel maggio del 2009 \u00e8 stata lanciata la terza generazione della Sc\u00e9nic, che presenta molte novit\u00e0: sempre prevista in due taglie, alcuni mercati videro il debutto dapprima della versione lunga, mentre per altri mercati valse il contrario. In ogni caso, con l'arrivo della \"Sc\u00e9nic III\", la versione a passo lungo fu denominata semplicemente \"Sc\u00e9nic\" (e non pi\u00f9 \"Grand Sc\u00e9nic\"), mentre la versione a passo corto venne denominata \"Sc\u00e9nic X-Mod\" e fu caratterizzata da un design pi\u00f9 giovanile. Questo modello ha avuto due restyling nel corso della sua carriera commerciale: uno nel febbraio del 2012 e l'altro nell'estate del 2013.\nRenault Sc\u00e9nic IV (2016-).\nAl salone di Ginevra 2016 Renault ha presentato la quarta generazione della \"Sc\u00e9nic\" e nel mese di ottobre la \"Grand Sc\u00e9nic\" \u00e8 stata presentata al pubblico al salone dell'Automobile di Parigi. La commercializzazione \u00e8 stata avviata nel settembre 2016. Si \u00e8 avuto quindi un ritorno alla vecchia denominazione \"Grand Sc\u00e9nic\" per la versione a passo lungo e della semplice denominazione \"Sc\u00e9nic\" per la versione a passo corto. Una delle maggiori particolarit\u00e0 della quarta generazione sta nella gommatura, essendo proposta con degli pneumatici con un battistrada da soli 195 mm di larghezza, ma con cerchi da 20 pollici e finitura bicolore."}
{"id": "111055", "revid": "1543377", "url": "https://it.wikipedia.org/wiki?curid=111055", "title": "Close to the Edge", "text": "Close to the Edge \u00e8 il quinto album del gruppo di rock progressivo inglese Yes. Le registrazioni terminarono nel giugno del 1972; subito dopo, il batterista Bill Bruford abbandon\u00f2 la band per unirsi ai King Crimson.\nIl disco.\nQuesto album viene considerato generalmente come uno dei migliori (se non il migliore) album degli Yes. Molti critici, in effetti, lo considerano l'espressione pi\u00f9 alta del rock progressivo sinfonico. Fu il primo album del gruppo a contenere un brano cos\u00ec lungo da occupare un intero lato del vinile; questa formula si ripropose anche nei successivi \"Tales from Topographic Oceans\" e \"Relayer\".\nI testi sono gi\u00e0 influenzati dai temi mistici e religiosi introdotti dal cantante Jon Anderson, temi che in seguito sarebbero diventati centrali nel concept album \"Topographic Oceans\". Secondo il sito ufficiale degli Yes, la \"title track\" dell'album sarebbe ispirata dal romanzo Siddharta di Hermann Hesse e descriverebbe il \"risveglio\" spirituale del protagonista del romanzo \"accanto al bordo\" di un fiume (che rappresenta simbolicamente le vite del suo spirito). In questa come in altre opere dell'epoca, tuttavia, i testi di Anderson sono quasi impenetrabili, per cui \u00e8 difficile ricostruire un nesso chiaro fra il testo della canzone e la storia del romanzo di Hesse. Altri hanno pensato che il testo fosse ispirato, almeno in parte, ai libri di Carlos Castaneda.\nIl fatto che \"Close to the Edge\" fosse un risultato senza precedenti per il gruppo era chiaro anche agli Yes stessi; l'abbandono di Bill Bruford fu infatti motivato, oltre che dall'offerta di unirsi ai King Crimson, dalla sua convinzione che dopo \"Close to the Edge\" gli Yes non avrebbero potuto che ripetersi o peggiorare.\n\"Close to the Edge\" si avvale, come per il precedente \"Fragile\", della bellissima veste grafica creata da Roger Dean: sulla cover, di colore verde che sfuma progressivamente in nero, c'\u00e8 il titolo del disco e (per la prima volta) il \"logo classico\" degli Yes; all'interno della confezione, nel libretto (per l'edizione in CD) e nelle due facciate di cartone (per quella originale in vinile), il surreale dipinto di un'immensa cascata da cui cade acqua da ogni parte.\nNel giugno del 2015 la rivista \"Rolling Stone\" ha collocato l'album alla quinta posizione dei 50 migliori album progressive di tutti i tempi.\nTracce.\nOgnuno di questi brani \u00e8 stato riproposto pi\u00f9 volte nella discografia degli Yes in versioni alternative:"}
{"id": "111059", "revid": "113256867", "url": "https://it.wikipedia.org/wiki?curid=111059", "title": "Wejherowo", "text": "Wejherowo (in casciubo \"Wejrow\u00f2\", in tedesco \"Neustadt in Westpreu\u00dfen\") \u00e8 una citt\u00e0 polacca del distretto di Wejherowo nel voivodato della Pomerania.Ricopre una superficie di 25,65 km\u00b2 e nel 2008 contava 47.681 abitanti.\nStoria.\n\u00c8 stata fondata nel 1643 da Jakub Wejher come conseguenza della sua partecipazione nella difesa della fortezza di Smolensk, la quale fu circondata con forza dai Russi.\n\u00c8 la capitale del distretto di Wejherowo nel voivodato della Pomerania dal 1999, ed ha fatto precedentemente parte del voivodato di Danzica dal 1975 a 1998. La citt\u00e0 fa parte della Tripla Citt\u00e0 Casciuba, un'agglomerazione di tre citt\u00e0 con oltre 1 milione di abitanti, appartenenti alla Casciubia, regione non ufficialmente riconosciuta dallo Stato Polacco.\nDurante la seconda met\u00e0 del XIX secolo, un significante numero di famiglie ebree hanno incominciato a migrare a Syracuse, New York compreso la nota famiglia teatrale Schubert.\nMolti Polacchi del luogo sono diventati vittime della politica sterminatoria della Germania durante la Seconda guerra mondiale. In una frazione della citt\u00e0, Pia\u015bnica, furono commessi circa 12000 omicidi."}
{"id": "111060", "revid": "1868812", "url": "https://it.wikipedia.org/wiki?curid=111060", "title": "Battaglia di Zama", "text": "La battaglia di Zama fu l'ultima battaglia della seconda guerra punica e determin\u00f2 il definitivo ridimensionamento di Cartagine quale potenza militare e politica del Mar Mediterraneo. Fu combattuta il 19 ottobre 202 a.C. fra truppe romane e cartaginesi nella localit\u00e0 di Zama.\nProblemi di fonti.\nCi restano due tradizioni sulla battaglia di Zama: una di Livio e Polibio, seguita dalla maggior parte degli storici moderni, l'altra di Appiano e Cassio Dione, meno attendibile e meno seguita, che per\u00f2 ha un suo sostenitore, il Saumagne. Le differenze tra le due versioni sollevano difficolt\u00e0 di ordine topografico, strategico, tattico, numerico e cronologico. I testi antichi, anche quelli storici, mancano di obiettivit\u00e0 e rigore: spesso le fonti degli storici erano opere epiche e letterarie che si basavano sulla fantasia; ma anche quando erano documenti scritti da generali, l'attendibilit\u00e0 era viziata dalla volont\u00e0 del condottiero di costruirsi la gloria pi\u00f9 sulla carta che sui campi di battaglia. Nei resoconti di Zama questi dubbi sono ad un livello tale che alcuni storici hanno supposto una lacuna nel testo storico (Veith) o un'alterazione dell'ordine dei movimenti nel corso della battaglia (De Sanctis). In questo resoconto si rimane fedeli alla tradizione e le ipotesi non ancora accettate dalla storiografia ufficiale sono solo citate.\nAntefatti.\nPublio Cornelio Scipione sbarc\u00f2 in Africa nel 204 a.C. e inizi\u00f2 subito la campagna per costringere i Cartaginesi ad arrendersi. Affront\u00f2 in diverse battaglie i generali nemici sconfiggendoli tutti e perfezionando la tattica d'accerchiamento che ora riusciva a fare anche senza cavalleria. Il romano era riuscito a portare dalla sua parte anche un principe numida in esilio, Massinissa, appoggiandolo nella sua campagna per conquistare il trono, tenuto da Siface, alleato di Cartagine. Il giovane principe ricambi\u00f2 il romano offrendo la sua preziosa cavalleria, che tanto aveva aiutato Annibale.\nDopo una serie di pesanti sconfitte, il sinedrio cartaginese decise di richiamare Annibale dall'Italia. Il Barcide tocc\u00f2 il suolo africano, dopo 33 anni, ad \"Hadrumetum\" (oggi Susa), 80\u00a0km pi\u00f9 a sud nella Byzacena, dove la sua famiglia aveva dei possedimenti. Era il 203 a.C. Appena sbarcato con i suoi 15.000 veterani, si diede a risistemare l'esercito, ricevendo reclute da Cartagine e i mercenari di Asdrubale Giscone e dal proprio fratello Magone Barca, (figlio minore terzogenito di Amilcare Barca) per prepararsi a combattere una battaglia che sapeva essere decisiva.\nI Punici, sicuri della vittoria, rifiutarono il trattato di pace offerto da Scipione, che immediatamente si diede a devastare i territori dell'interno della Tunisia, mentre richiamava Massinissa e la sua cavalleria, impegnati a pacificare alcune zone del regno numida in rivolta.\nAnnibale, sollecitato ad agire dai suoi concittadini e per evitare che i due si incontrassero, marci\u00f2 a tappe forzate verso l'interno senza per\u00f2 riuscire nel suo intento. Dopo aver cercato ancora una soluzione pacifica perch\u00e9 conscio dei limiti dei suoi uomini, fu costretto a combattere.\nLuoghi della battaglia.\nIl luogo della battaglia di Zama non \u00e8 certo; \u00e8 stata di recente collocata a Naraggara (per es. da De Sanctis) o a Margaron (da Veith); ma ci\u00f2 significa solo sostituire un'incertezza a un'altra. Si riporta un testo tratto da \"Storia del mondo Romano\", vol 1. di Howard H. Scullard:\nForze in Campo.\nRomani.\nGuidati da Publio Cornelio Scipione l'Africano.\nCartaginesi.\nGuidati da Annibale Barca.\nCombattimento.\nAnnibale lanci\u00f2 la carica degli elefanti, ma ormai i romani avevano imparato come trattare quelle enormi bestie; con trombe acute e alte grida spaventarono i bestioni che, imbizzarriti, fuggirono da quel fracasso e si volsero contro la cavalleria numidica dell'ala sinistra cartaginese. Questo caus\u00f2 il caos e le file della cavalleria cartaginese furono scompaginate, cos\u00ec Scipione ne approfitt\u00f2 mandando Massinissa, che era posto di fronte a questa, con i suoi cavalieri, per sbaragliare totalmente gli avversari diretti.\nTuttavia qualche elefante, che non si era spaventato, si avvent\u00f2 contro la fanteria romana. Allora i \"veliti\" iniziarono immediatamente a bersagliare dalla distanza i pachidermi, che per sfuggire alla pioggia di dardi, cercarono di utilizzare tutte le vie di fuga possibili. I manipoli degli \"hastati\" romani, utilizzando lo spazio libero, semplicemente si fecero da parte, creando dei veri e propri \"corridoi\" nello schieramento romano, e lasciarono passare i grandi animali. Colpiti dai veliti, che si erano riparati dietro le file degli hastati, e dai \"principes\", questi elefanti fuggirono addosso all'altra ala della cavalleria cartaginese.\nAnche qui, Lelio, al comando della cavalleria italica approfitt\u00f2 dell'occasione per chiudere la partita con i diretti avversari.\nTutta la cavalleria di Annibale fugg\u00ec inseguita da Massinissa e Lelio. Tuttavia \u00e8 possibile che tale esito fosse premeditato dal generale Cartaginese. La cavalleria di Annibale, che aspettava rinforzi da Vermina, non era numerosa come quella romana, ed \u00e8 possibile che il condottiero l'avesse utilizzata come esca, oltre che per spingere il nemico a credere ad una parziale vittoria, per allontanare quella romana nel tentativo di prevenire pericoli per la sua fanteria. Ad ogni modo, si giunse infine allo scontro fra le fanterie.\nLe prime file di Annibale non ressero a lungo allo scontro con quelle Romane, e arretrarono fra le seconde file. \nGli astati romani ebbero la meglio sulla prima linea cartaginese (formata da mercenari), che inizi\u00f2 ad arretrare. Ma la seconda linea (formata da punici) imped\u00ec loro la fuga e si accese uno scontro interno nello schieramento di Annibale.\nGli astati di Scipione erano affaticati, ma l'arrivo dei principi diede nuova linfa all'attacco romano che port\u00f2 alla rotta della seconda linea punica. Scipione tent\u00f2 di ripetere la manovra della battaglia dei Campi Magni e mosse le sue file di principi e triari sui fianchi per accerchiare le forze di Annibale. La manovra fall\u00ec parzialmente poich\u00e9 i veterani che Annibale mantenne come riserva nella terza linea, lontana dalle prime due (probabilmente per contrastare una tale mossa), non consentirono ai Romani di circondare l'esercito cartaginese. Inoltre il terreno disseminato di cadaveri rese ancora pi\u00f9 difficoltosa la manovra di Scipione, il quale fu costretto a far tornare indietro le seconde file per reggere l'urto dei Cartaginesi, senza pi\u00f9 sufficiente spazio d'azione.\nUn ulteriore problema deriv\u00f2 dal fatto che la tattica utilizzata da Scipione per evitare la carica degli elefanti si rivel\u00f2 controproducente per contrastare le linee di fanteria cartaginese. I corridoi creati, infatti, non permettevano l'utilizzo corretto della tattica manipolare, che necessitava di una disposizione a scacchiera. Perci\u00f2, le prime fasi dello scontro pesarono direttamente sulle spalle degli \"hastati\" (secondo G. Brizzi, \"Il guerriero, l'oplita e il legionario\", pu\u00f2 darsi che Annibale, schierando gli elefanti sul fronte del suo esercito, intendesse esattamente costringere Scipione a disporre i manipoli in colonna, invece che a scacchiera).\nA questo punto la battaglia era diventata piuttosto ardua per la compagine romana. Pur avendo probabilmente subito perdite minori rispetto ai Punici, i combattimenti con le prime due linee cartaginesi avevano permesso ad Annibale di fiaccare i fanti romani, nonch\u00e9 di sfruttare nel migliore dei modi la superiorit\u00e0 numerica. Infatti, i ripiegamenti dei mercenari e dei cittadini punici, avevano permesso di coprire i fianchi ai veterani d'Italia, che erano ancora freschi e saldi al centro dello schieramento cartaginese.\nPer evitare un accerchiamento che gli si sarebbe rivelato fatale, Scipione estese il suo fronte, assottigliando i ranghi fino a coprire tutto il fronte punico. La battaglia era giunta ad una fase critica. Impossibilitati alla manovra e senza i reparti di cavalleria, allontanatisi nell'inseguimento di quelli Cartaginesi, i Romani si trovarono impegnati in uno scontro frontale contro forze superiori in numero e freschezza.\nDefinitivamente dispersa la cavalleria nemica, o forse richiamati da Scipione, Lelio e Massinissa tornarono con i loro cavalieri avventandosi alle spalle delle forze cartaginesi, creando scompiglio e massacrando il nemico. L'esercito cartaginese venne accerchiato e definitivamente annientato. Era la disfatta finale di Annibale e di Cartagine.\nQuella tentata da Annibale fu una battaglia di attrito, l'unica che gli era consentita dalle forze che aveva a disposizione. Nel suo piano di battaglia i Romani sarebbero dovuti essere fiaccati dallo scontro con ben tre linee (elefanti, mercenari, reclute puniche) prima di arrivare al confronto decisivo con i veterani dell'ultima linea.\nFu un delicato equilibrio di forze e soprattutto di tempi, che Scipione fu in grado di sbilanciare a suo favore anche in virt\u00f9 della voglia di riscatto delle legioni romane da lui addestrate dopo la sconfitta di Canne.\nTuttavia Annibale e alcune migliaia di Cartaginesi riuscirono a fuggire.\nFasi della battaglia\nPerdite.\nPerdite romane\nPerdite puniche\nBottino dei Romani"}
{"id": "111061", "revid": "767487", "url": "https://it.wikipedia.org/wiki?curid=111061", "title": "Relayer", "text": "Relayer \u00e8 il settimo album del gruppo rock progressivo inglese Yes, pubblicato nel 1974.\nIl disco.\nDopo l'ambizioso doppio concept album \"Tales from Topographic Oceans\", Rick Wakeman aveva abbandonato il gruppo. Gli Yes fecero audizioni a molti tastieristi, fra cui il tastierista e compositore greco Vangelis, che in seguito avrebbe a lungo collaborato con il cantante degli Yes, Jon Anderson. Alla fine la scelta cadde sullo svizzero Patrick Moraz. In studio, Moraz suon\u00f2 con gli Yes su quest'unico album.\n\"Relayer\" ripropone lo stesso formato di \"Close to the Edge\" (1972): un lungo brano sul primo lato e due brani pi\u00f9 brevi sul secondo.\nLe singole tracce.\n\"The Gates of Delirium\"\n\u00e8 una suite sulla guerra, con una orchestrazione molto densa e a tratti molto aggressiva. Il testo \u00e8 ispirato a \"Guerra e pace\" di Lev Nikolaevic Tolstoj. La sezione finale, che emerge dal caos di una vera e propria \"battaglia musicale\" in cui tutti gli strumenti si sovrappongono in linee solistiche indipendenti, \u00e8 caratterizzato da un melodia dolce e delicata, sulla quale Jon Anderson canta una sorta di preghiera di pace. Questa sezione \u00e8 stata anche pubblicata come singolo, con il titolo \"Soon\" (\"presto\"): \"presto arriver\u00e0 la luce, a curare questa notte senza fine\".\n\"Sound Chaser\"\n\u00e8 un brano con forti connotazioni jazz, e pu\u00f2 essere assimilato ad alcuni lavori dei King Crimson dell'epoca di \"Starless and Bible Black\" o \"Red\". Il brano \u00e8 quasi completamente strumentale ed \u00e8 caratterizzato da sezioni di improvvisazione e ricercate dissonanze; in particolare, vi si trova uno dei pi\u00f9 \"violenti\" assoli di chitarra elettrica di Steve Howe.\n\"To Be Over\"\n\u00e8 (con \"Soon\") il momento pi\u00f9 melodico dell'album, e include complessi arrangiamenti di Steve Howe alla chitarra e sitar. Una versione strumentale di questo brano \u00e8 stata pubblicata da Howe nel suo album solista \"unplugged\" \"Natural Timbre\". La versione acustica \u00e8 stata talvolta eseguita nei concerti degli Yes nella sezione dedicata all'assolo di Howe, e una registrazione dal vivo appare nel DVD \"Yesspeak\".\nCuriosit\u00e0.\nLa copertina di \"Relayer\", come la maggior parte di quelle degli Yes, \u00e8 un dipinto di Roger Dean. Fu usata in seguito in una pubblicit\u00e0 della Pepsi Cola e apparve su una T-shirt indossata da Shakira."}
{"id": "111062", "revid": "101768", "url": "https://it.wikipedia.org/wiki?curid=111062", "title": "Activity Diagram", "text": ""}
{"id": "111063", "revid": "124123", "url": "https://it.wikipedia.org/wiki?curid=111063", "title": "Mentuhotep VII", "text": "Biografia.\nSovrano noto per una stele frammentaria rinvenuta a Karnak e per due sfingi provenienti da Edfu. La stele riporta un'iscrizione riguardante una vittoria militare specificando che il regno di Mentuhotep VII era limitato alla regione tebana.\nEbbe come sposa principale Satmut e uno dei figli fu Herunefer.\nKim Ryholt, nella sua opera su secondo periodo intermedio, assegna questo sovrano alla XVI dinastia."}
{"id": "111066", "revid": "122987712", "url": "https://it.wikipedia.org/wiki?curid=111066", "title": "British American Tobacco", "text": "La British American Tobacco o BAT \u00e8 la seconda pi\u00f9 grande azienda mondiale produttrice di sigarette. Ha la sede a Londra ed \u00e8 quotata al London Stock Exchange.\nStoria.\nFormata nel 1902 dalla britannica Imperial Tobacco Company e dalla statunitense American Tobacco Company come \"joint-venture\" che si sarebbe dovuta occupare di tutte le operazioni al di fuori dei rispettivi territori nazionali, cos\u00ec come dei marchi di fabbrica, fu all'inizio presieduta da James \"Buck\" Duke e cominci\u00f2 le proprie attivit\u00e0 in vari paesi del mondo.\nNel 1999 la BAT ha acquistato la Rothmans International, e con essa la propriet\u00e0 di una fabbrica nel Myanmar. Dopo proteste da parte degli attivisti per i diritti umani e una \"richiesta speciale\" da parte del governo britannico la BAT ha ceduto la fabbrica.\nNel 2003 la BAT ha acquistato dallo stato italiano l'Ente tabacchi italiani (ETI), l'ex-Monopolio di Stato per i tabacchi. Con questa operazione la BAT ha raggiunto la seconda quota pi\u00f9 larga nel mercato del tabacco italiano, con una quota di mercato del 27% circa e un portafoglio di oltre 30 marche incluse marche internazionali, tra cui Lucky Strike, Pall Mall e Dunhill, e marche nazionali, tra cui MS, Nazionali, Alfa ed altre.\nLa \"British American Tobacco Italia S.p.A.\" \u00e8 nata ufficialmente il 1\u00ba giugno 2004 dalla fusione con ETI S.p.A. Tale privatizzazione, del valore di 2,3 miliardi di Euro, \u00e8 stato il pi\u00f9 grande investimento mai fatto in Italia da una societ\u00e0 internazionale.\nNel luglio 2017 la BAT ha acquistato la parte restante della societ\u00e0 statunitense di tabacco Reynolds American.\nIl 14 settembre 2021, in un rapporto pubblicato da The NGO stop, l'ONG accusa British American Tobacco di aver distribuito pi\u00f9 di 600.000 dollari sotto forma di contanti, automobili o donazioni a decine di politici, legislatori, funzionari pubblici, giornalisti e dipendenti di aziende concorrenti tra il 2008 e il 2013.\nMarche.\nTra le marche commercializzate internazionalmente sono da segnalare \"MS\", \"Dunhill\", \"Kent\", \"State Express 555\", \"Rothmans\", \"Peter Stuyvesant\", \"Winfield\", \"Lucky Strike\", \"Kool\", \"Pall Mall\", \"Viceroy\", oltre a diverse marche locali. In ogni caso non in tutti i mercati la BAT produce, commercializza o possiede i diritti dei vari marchi.\nSponsorizzazioni.\nMolte operazioni promozionali sono state effettuare negli anni, anche per aggirare le varie leggi nazionali che regolamentano (o impediscono) la pubblicit\u00e0 ai prodotti del tabacco, e in particolare l'azienda \u00e8 sempre stata presente nella sponsorizzazione delle competizioni automobilistiche. Tra queste iniziative quella di maggior profilo \u00e8 stata la formazione della squadra di Formula 1 British American Racing (BAR) tra il 1999 e il 2005, poi ceduta al partner tecnologico Honda, mentre nel 1996 sfum\u00f2 l'acquisto di parte della Minardi (la quota di Flavio Briatore). L'impegno in queste sponsorizzazioni \u00e8 per\u00f2 destinato a calare o a cessare completamente a causa di ulteriori provvedimenti legislativi che hanno molto ristretto il ruolo delle compagnie del tabacco nelle competizioni."}
{"id": "111067", "revid": "124123", "url": "https://it.wikipedia.org/wiki?curid=111067", "title": "Nebirau I", "text": "Biografia.\nLe nostre conoscenze su questo sovrano sono legate principalmente alla cosiddetta \"Stele giuridica\", datata al \"1\u00ba anno di regno, ultimo giorno del 4\u00ba mese di akhet\", che riporta la vendita della carica, ereditaria, di governatore di El-Kab tra il titolare ed un principe della casa reale.\nSecondo Kim Ryholt anche questo sovrano, come altri tradizionalmente inseriti nella XVII dinastia, farebbe parte nella XIV dinastia."}
{"id": "111069", "revid": "1534172", "url": "https://it.wikipedia.org/wiki?curid=111069", "title": "Apollo 9", "text": "Apollo 9 fu una missione spaziale con equipaggio, la terza nell'ambito del programma Apollo della statunitense NASA, la seconda a essere lanciata per mezzo di un razzo Saturn V e la prima in cui volava l'intera navicella spaziale Apollo composta da modulo di comando e servizio (CSM) e modulo lunare (LM). Obiettivo di questa missione fu testare il modulo lunare in condizioni reali, ossia nell'orbita terrestre bassa per qualificarlo per la successiva missione che lo avrebbe utilizzato in orbita lunare in preparazione alla missione Apollo 11 in cui sarebbe sceso sulla superficie della Luna. In questi test venne dimostrata la capacit\u00e0 di funzionamento dei suoi sistemi di propulsione, utilizzati per la discesa e per la salita, la possibilit\u00e0 che il suo equipaggio potesse volare in modo indipendente e che si riuscisse a compiere un successivo \"rendezvous\" con il CSM. Altri obiettivi della missione includevano l'accensione del motore di discesa del LM per spingere le due navette insieme in modalit\u00e0 di emergenza (come poi si dimostr\u00f2 necessario nella missione Apollo 13) e l'uso dello zaino portatile del sistema di supporto vitale primario fuori dalla cabina del LM.\nL'equipaggio era composto da tre astronauti: il comandante della missione James McDivitt, il pilota del modulo di comando David Scott e il pilota del modulo lunare Rusty Schweickart. Dopo essere decollati da Cape Canaveral il 3 marzo 1969, l'equipaggio, nel corso della missione, esegu\u00ec il primo volo di un modulo lunare, il primo attracco ed estrazione dello stesso, un'attivit\u00e0 extraveicolare (EVA) di due persone e il secondo attracco per due veicoli spaziali con equipaggio; due mesi dopo i sovietici effettuarono un trasferimento dell'equipaggio durante un'attivit\u00e0 extraveicolare tra le due navette Soyuz 4 e Soyuz 5. La missione si concluse il 13 marzo con un completo successo. Il LM si \u00e8 rivelato un veicolo spaziale in grado di svolgere i suoi compiti, ponendo le basi per la successiva prova generale dell'allunaggio con la missione Apollo 10, prima dell'obiettivo finale dello sbarco umano sulla Luna, che avverr\u00e0 il 20 luglio dello stesso anno.\nProgrammazione della missione ed equipaggio.\nNell'aprile del 1966, gli astronauti James McDivitt, David Scott e Russell Schweickart vennero scelti dal \"Director of Flight Crew Operations\" Deke Slayton come equipaggio di riserva di quella che doveva essere la prima missione dell'ambizioso programma Apollo della NASA che, al suo apice, avrebbe dovuto portare il primo uomo sulla Luna. Il compito a loro affidato era di supporto all'equipaggio principale, questo composto dagli astronauti Gus Grissom, Ed White e Roger Chaffee, la cui missione era di effettuare il primo volo di test con equipaggio in orbita terrestre del modulo di comando e servizio Apollo (CSM) di tipo \"block I\", e designato AS-204. I ritardi accumulati nello sviluppo della navicella la resero disponibile solamente nel 1967, e questo comport\u00f2 una revisione del programma, secondo la quale all'equipaggio comandato da McDivitt sarebbe stato assegnato l'obiettivo di condurre una successiva missione che avrebbe previsto l'aggancio in orbita terrestre del CSM con un modulo lunare (LM) privo di equipaggio e lanciato separatamente. Una terza missione, comandata da Frank Borman, doveva invece essere il primo lancio nello spazio con l'utilizzo di un razzo Saturn V e con equipaggio a bordo.\nIl 27 gennaio 1967, mentre l'equipaggio comandato da Grissom stava conducendo un test della rampa di lancio in preparazione alla missione il cui decollo era previsto il 21 febbraio successivo, in seguito chiamata Apollo 1, scoppi\u00f2 un incendio nella cabina che uccise tutti e tre gli astronauti a bordo. Alla tragedia segu\u00ec una sospensione del programma Apollo e una sua revisione completa riguardo alla sicurezza. Durante questo periodo, venne effettuata la missione Apollo 5, un volo privo di equipaggio allo scopo di testare per la prima volta il modulo lunare (LM-1).\nSecondo la nuova tabella di marcia, la prima missione con equipaggio Apollo destinata a raggiungere l'orbita terrestre sarebbe stata Apollo 7, prevista per l'ottobre 1968. Questa missione, che doveva testare il modulo di comando \"block II\", non avrebbe incluso un modulo lunare. Nel 1967, la NASA adott\u00f2 una nomenclatura per descrivere la tipologia di missione che utilizzava le lettere dell'alfabeto in ordine progressivo fino alla \"missione G\" che indicava quella dell'atterraggio lunare con equipaggio; il completamento di una lettera era il prerequisito per passare alla successiva. Secondo tale sistema, l'Apollo 7 sarebbe stata la \"missione C\", ma la \"missione D\" prevedeva il completamento del collaudo con equipaggio del modulo lunare, il quale era in ritardo rispetto alle previsioni, mettendo a rischio l'obiettivo prefissato da John Kennedy secondo il quale gli statunitensi avrebbero dovuto mettere piede sulla Luna e tornare sani e salvi sulla Terra entro la fine degli anni 1960. L'equipaggio di McDivitt venne quindi ufficialmente designato dalla NASA nel novembre 1967 come equipaggio principale per la missione D, con l'obiettivo di compiere lunghi test del modulo di comando e lunare in orbita terrestre.\nCercando di mantenere il traguardo prefissato da Kennedy nei tempi previsti, nell'agosto 1968 il responsabile del programma Apollo George Low propose che se la missione di ottobre di Apollo 7 fosse andata bene, all'Apollo 8 si sarebbe potuto affidare il compito di raggiungere per la prima volta l'orbita lunare senza, tuttavia, portare con s\u00e9 un modulo lunare. Fino ad allora, Apollo 8 era considerata la \"missione D\", mentre Apollo 9 la \"missione E\" per un test in orbita terrestre media. Dopo che la NASA approv\u00f2 l'invio dell'Apollo 8 in orbita lunare, e mentre riprogrammava Apollo 9 come \"missione D\", Slayton offr\u00ec a McDivitt l'opportunit\u00e0 di volare con Apollo 8, ricevendo tuttavia un diniego da parte sua, a nome del suo equipaggio, preferendo rimanere nella missione D ora ufficialmente \"Apollo 9\".\nIl volo dell'Apollo 7 and\u00f2 bene e gli equipaggi furono scambiati; ci\u00f2 influenz\u00f2 anche la scelta su chi sarebbero stati i primi astronauti ad allunare, in quanto con gli scambi degli equipaggi principali venivano scambiati anche quelli di riserva. Poich\u00e9 la regola consuetudinaria prevedeva che gli equipaggi di riserva volassero come primo equipaggio tre missioni dopo, l'equipaggio comandato da Neil Armstrong (la riserva di Borman) si trov\u00f2 nella posizione di prendere parte ad Apollo 11, la missione che avrebbe effettuato il primo tentativo di allunaggio; l'equipaggio di Pete Conrad, invece, comp\u00ec il secondo allunaggio della storia con Apollo 12.\nEquipaggio.\nIl 22 dicembre 1966 venne annunciata dalla NASA la composizione dell'equipaggio previsto per la missione Apollo 9. Come comandante venne designato l'astronauta James McDivitt, che aveva gi\u00e0 svolto questo ruolo sul secondo volo con equipaggio del programma Gemini, Gemini 4, selezionato nel secondo gruppo di astronauti e membro della United States Air Force. L'incarico di pilota del modulo di comando venne conferito a David Scott, anch'egli appartenente all'aeronautica, gi\u00e0 nello spazio con Gemini 8 insieme a Neil Armstrong con cui esegu\u00ec il primo \"rendezvous\" con attracco tra due veicoli spaziali. L'equipaggio venne completato dal pilota del modulo lunare Russell Schweickart, privo di precedenti esperienze nello spazio e uno dei pochi astronauti del programma Apollo a essere al momento del lancio un civile, con un passato nell'Aeronautica e nel Massachusetts Air National Guard.\nL'equipaggio di riserva era composto da Charles Conrad in qualit\u00e0 di comandante, dal pilota del modulo di comando Richard Gordon e dal pilota del modulo lunare Alan Bean. Questo equipaggio verr\u00e0 successivamente assegnato come equipaggio principale della missione Apollo 12 che vol\u00f2 nel novembre 1969. Come equipaggio di supporto vennero scelti Stuart Roosa, Jack Lousma, Edgar Mitchell e Alfred Worden. Lousma non ne fece parte fin dall'inizio ma solo dopo che Fred Haise venne spostato al ruolo di pilota del modulo lunare di riserva di Apollo 8. Diversi astronauti furono spostati dai loro ruoli originari a seguito della rimozione di Michael Collins dall'equipaggio principale dell'Apollo 8 per via del suo intervento chirurgico di esostosi.\nI direttori di volo della missione furono Gene Kranz (primo turno), Gerry Griffin (secondo turno) e Pete Frank (terzo turno). I CAPCOM, ovvero gli astronauti a cui competeva il ruolo di interlocutori a terra con i colleghi in volo, furono Conrad, Gordon, Bean, Worden, Roosa e Ronald Evans.\nStemma.\nLo stemma, dalla forma circolare, mostra un disegno di un razzo di Saturn V con sopra le lettere USA. Alla sua destra, un Apollo CSM \u00e8 raffigurato accanto a un LM, con la punta del CSM puntato verso la \"porta d'ingresso\" del LM piuttosto che sulla sua porta di attracco superiore. Il CSM disegna un cerchio che racchiude il razzo. I nomi dell'equipaggio sono posti lungo il bordo superiore del cerchio, con la scritta APOLLO IX in basso. La \"D\" nel nome di McDivitt \u00e8 riempita di rosso a indicare che questa era la \"missione D\" nella sequenza alfabetica delle missioni Apollo. Lo stemma venne disegnato da Allen Stevens della Rockwell International.\nPreparazione e addestramento.\nL'obbiettivo principale della missione Apollo 9 era quello di dimostrare che il modulo lunare fosse idoneo al volo in orbita lunare con equipaggio assicurando, tra le altre cose, che fosse in grado di eseguire alcune manovre nello spazio che sarebbero state necessarie per un allunaggio, compreso l'attracco (\"docking\") con il modulo di comando e servizio. Colin Burgess e Francis French, nel loro libro sul programma Apollo, giudicano l'equipaggio di Apollo 9 tra i migliori mai addestrati: avevano lavorato insieme dal gennaio 1966, inizialmente come riserve per la missione Apollo 1, sempre con l'obiettivo di essere i primi a utilizzare il modulo lunare. Anche il direttore di volo Gene Kranz riteneva che questo equipaggio fosse il pi\u00f9 preparato per la propria missione e considerava Scott un pilota del modulo di comando e servizio ben formato. I tre astronauti avevano trascorso circa ore di addestramento specifico per la missione, approssimativamente sette ore per ogni ora che avrebbero trascorso in volo. Durante la loro formazione parteciparono ai controlli finali del CSM presso la struttura nordamericana della Rockwell a Downey, in California, e del LM presso lo stabilimento della Grumman a Bethpage, New York. Parteciparono anche ai test delle navicelle sul sito di lancio.\nTra le varie tipologie di addestramento a cui furono sottoposti, vi erano anche simulazioni dell'assenza di peso, effettuate sia sott'acqua sia in voli parabolici. Durante l'addestramento, s'impratichirono nello svolgimento delle attivit\u00e0 extraveicolari (EVA), si recarono a Cambridge, nel Massachusetts, per prendere confidenza con l\"Apollo Guidance Computer\" (AGC) al Massachusetts Institute of Technology e studiarono la volta celeste al Morehead Planetarium e all'Osservatorio Griffith, concentrandosi in particolare sulle 37 stelle utilizzate per la navigazione dall'AGC. Ognuno di loro trascorse pi\u00f9 di 300 ore nelle simulazioni del modulo di comando e del modulo lunare presso il Kennedy Space Center (KSC) e a Houston, alcune delle quali prevedevano la partecipazione dal vivo del personale del centro di controllo missione. Ulteriore tempo \u00e8 stato impiegato nei simulatori situati in altre localit\u00e0.\nEssendo la prima missione che utilizzava congiuntamente CSM, LM e il Saturn V, Apollo 9 consent\u00ec alle squadre di preparazione della rampa di lancio del Kennedy Space Center la prima opportunit\u00e0 di simulare il decollo di una missione che prevedeva l'allunaggio. Il LM arriv\u00f2 dalla Grumman nel giugno 1968 e venne sottoposto a numerosi test, compresi quelli della camera ipobarica, simulando le condizioni ambientali che avrebbe trovato nello spazio. Nello stesso momento, altri tecnici si occuparono dell'assemblaggio del razzo Saturn V all'interno del Vehicle Assembly Building (VAB); il modulo di comando e il modulo di servizio arrivarono a ottobre. Quando il LM ebbe finito i test ipobarici, il CSM venne sottoposto allo stesso procedimento, lasciando che nel primo potessero essere installate alcune apparecchiature mancanti, come il radar di \"rendezvous\" e le antenne. Durante i lavori non si riscontrarono particolari ritardi e, il 3 gennaio 1969, l'intero veicolo spaziale pot\u00e9 uscire dal VAB per essere traslato al complesso di lancio 39A grazie al veicolo cingolato \"crawler-transporter\".\nVeicoli e attrezzature.\nVeicolo di lancio.\nIl razzo Saturn V (AS-504) usato sull'Apollo 9 fu il quarto razzo vettore di questo tipo a volare, il secondo con astronauti a bordo e il primo a portare un modulo lunare. Sebbene simile nella configurazione al Saturn V usato su Apollo 8, si dovettero apportare diverse modifiche. Il nucleo interno della camera del motore F-1 del primo stadio (S-IC) venne rimosso, risparmiando cos\u00ec peso e consentendo un leggero aumento dell'impulso specifico. Si riusc\u00ec a risparmiare ulteriore peso anche sostituendo il rivestimento dei serbatoi di ossigeno liquido con una versione pi\u00f9 leggera. Venne anche aumentata l'efficienza del secondo stadio S-II grazie all'utilizzo di motori J-2 potenziati e attraverso un sistema di utilizzo del propellente ad anello chiuso anzich\u00e9 con uno ad anello aperto come nell'Apollo 8. Della diminuzione di peso di kg nel secondo stadio, circa la met\u00e0 derivava da una riduzione del 16% dello spessore delle pareti laterali del serbatoio.\nNavette spaziali, equipaggiamento e codici di chiamata.\nL'Apollo 9 utilizz\u00f2 il terzo modulo di comando e servizio di tipo \"block II\", denominato CSM-104, tra quelli prodotti per il volo con astronauti a bordo. Precedentemente, Apollo 8, privo di un modulo lunare, non era equipaggiato dell'apparecchiatura di attracco, mentre Apollo 9 venne dotato di un sistema a sonda da utilizzare per agganciare i due veicoli spaziali; ci\u00f2 consent\u00ec alle navette di realizzare un attracco solido e garantire il trasferimento interno degli astronauti tra CM e LM. Se lo scambio tra le missioni Apollo 8 e 9 non fosse avvenuto, la missione destinata a operare in orbita terrestre avrebbe utilizzato il CSM-103, utilizzato invece su Apollo 8.\nInizialmente era previsto che la missione in orbita terrestre utilizzasse il LM-2 come modulo lunare, ma su di esso vennero riscontrati numerosi difetti, molti dei quali associati al fatto che era il primo modulo lunare uscito dalla linea di produzione della Grumman. Il ritardo causato dall'interruzione momentanea delle missioni a seguito dell'incidente di Apollo 1 permise di rendere disponibile il LM-3, un veicolo che l'equipaggio della missione giudic\u00f2 di qualit\u00e0 molto superiore rispetto a quello preso in considerazione precedentemente. N\u00e9 il LM-2 n\u00e9 il LM-3 avrebbero potuto essere utilizzati per l'allunaggio, poich\u00e9 entrambi erano troppo pesanti; il programma di riduzione del peso intrapreso dalla Grumman per i moduli lunari divenne pienamente efficace solo con il LM-5, assegnato alla missione Apollo 11. Piccole crepe nella struttura in lega di alluminio del LM-3, dovute ad alcune sollecitazioni avvenute in fase di realizzazione, come l'inserimento di un rivetto, si rivelarono un problema e gli ingegneri della Grumman dovettero lavorare alacremente per ripararli, fino a quando il modulo lunare non venne collocato all'interno del Saturn V nel dicembre 1968. Il LM-2 non vol\u00f2 mai nello spazio e, al 2020, si trova al National Air and Space Museum di Washington.\nAgli astronauti dell'Apollo 9 furono fornite le prime versioni del \"Walkman\", registratori a cassette portatili destinati a consentire loro di annotare osservazioni durante la missione. Furono anche i primi a poter portare delle audiocassette musicali, una per ciascuno, che potevano essere riprodotte grazie a tale dispositivo. McDivitt e Scott preferirono musica d'atmosfera e musica country; la cassetta di musica classica di Schweickart non venne trovata fino al nono giorno della missione, quando gli \u00e8 stata riconsegnata da Scott.\nDopo che il veicolo spaziale di Gemini 3 era stato soprannominato \"Molly Brown\" da Grissom, la NASA proib\u00ec di rinominare le navette. Il fatto che durante la missione Apollo 9 fosse programmato che CSM e LM si separassero e che quindi necessitassero di nomi di chiamata diversi, indusse l'equipaggio a spingere i dirigenti del programma di riconsiderare la loro decisione. Nelle simulazioni, iniziarono a riferirsi al CSM come \"\"Gumdrop\" (un tipo di caramelle), un nome ispirato all'aspetto del CM mentre si trovava nell'involucro protettivo blu in cui veniva trasportato dal sito di produzione, mentre al LM come \"Spider\"\", per via del suo aspetto simile a un ragno una volta che le sue \"gambe di atterraggio\" fossero state estese. Il personale delle pubbliche relazioni della NASA pensava che i nomi fossero troppo informali, ma alla fine ottennero il consenso ufficiale. A partire da Apollo 11, la NASA chiese tuttavia l'adozione di nomi di chiamata pi\u00f9 formali per le missioni.\nZaino di sistema di supporto vitale primario.\nLa tuta \"Extravehicular Mobility Unit\" (EMU) ha volato per la prima volta su Apollo 9 ed \u00e8 stata utilizzata da Schweickart durante la sua attivit\u00e0 extraveicolare EVA. L'EMU comprendeva il \"Primary Life Support System\" (PLSS), un'apparecchiatura progettata per fornire ossigeno all'astronauta e acqua per il \"Liquid Cooling and Ventilation Garment\" (LCVG), utilizzato per prevenire il surriscaldamento durante l'attivit\u00e0 nello spazio. Era presente anche l\"'Oxygen Purge System\" (OPS), posto sopra lo zaino, in grado di erogare ossigeno per circa un'ora nel caso di mancato funzionamento del PLSS. Una versione pi\u00f9 avanzata dell'EMU venne utilizzata per l'allunaggio di Apollo 11.\nDurante la sua \"stand-up EVA\" (un'attivit\u00e0 extraveicolare in cui l'astronauta esce solo parzialmente dalla navetta spaziale rimanendo sul portellone), Scott non indoss\u00f2 un PLSS, ma venne previsto che fosse collegato ai sistemi di supporto vitale primario del modulo di comando attraverso un collegamento ombelicale dotato di una valvola di controllo della pressione (PCV). Questo dispositivo era stato creato nel 1967 per consentire le \"stand-up EVA\" dai portelli del LM o del CM nel caso si volessero effettuare delle osservazioni o per aiutare un altro astronauta nella sua attivit\u00e0 extraveicolare. Tale sistema, in seguito, fu usato dallo stesso Scott sulla superficie lunare durante la missione Apollo 15 e per le EVA effettuate nello spazio profondo dai piloti del modulo di comando in occasione delle ultime tre missioni Apollo.\nFasi principali della missione.\nLancio e primo giorno di missione.\nInizialmente il lancio di Apollo 9 era stato programmato per il 28 febbraio 1969, tuttavia fu necessario un rinvio a causa di un raffreddore comune che aveva colpito l'equipaggio, in quanto la NASA non voleva rischiare che la missione potesse essere compromessa per questo. Per mantenere il veicolo spaziale pronto al decollo fu necessario che i tecnici operassero su turni di lavoro 24 ore su 24 e un tale slittamento della partenza cost\u00f2 dollari. Guariti gli astronauti, la missione pot\u00e9 infine lasciare il John F. Kennedy Space Center alle 11:00:00 EST (16:00:00 UTC) del 3 marzo, rientrando perfettamente nella finestra di lancio che sarebbe, comunque, rimasta aperta per altre tre ore e un quarto. Nella sala di controllo del lancio era presente il vicepresidente Spiro Agnew a nome della nuova amministrazione Nixon.\nDurante l'ascesa, McDivitt riport\u00f2 che il razzo stava seguendo una traiettoria ottimale, anche se vennero riscontrate alcune vibrazioni eccessive e gli astronauti rimasero sorpresi quando subirono una violenta accelerazione in avanti nel momento in cui il primo stadio del Saturn V venne spento e prima dell'accensione del secondo stadio che, al contrario, li respinse nei loro seggiolini. Le analisi hanno dimostrato che le prestazioni di ciascuno dei primi due stadi si sono rivelate leggermente sotto le aspettative; una carenza tuttavia compensata, pi\u00f9 o meno, dal terzo stadio S-IVB. Una volta terminata l'accensione del terzo stadio, avvenuta a 11 minuti e 4,7 secondi dal lancio, Apollo 9 entr\u00f2 in un'orbita di parcheggio di 164,6 per 167,2\u00a0km.\nA questo punto, l'equipaggio pot\u00e9 iniziare il proprio primo importante compito orbitale che consistette nella separazione del modulo di comando e servizio (CSM) dall'S-IVB, operazione svolta alle 02:41:16, ora della missione, cercando di girarsi per attraccarsi con il modulo lunare (LM) che si trovava nel S-IVB. Se non si fosse dimostrata la fattibilit\u00e0 di svolgere una tale operazione di attracco, un futuro allunaggio non avrebbe potuto avere luogo. La responsabilit\u00e0 di effettuare una tale manovra fu di Scott, in qualit\u00e0 di pilota del CSM, operazione che riusc\u00ec a compiere realizzando un perfetto attracco. Dopo che McDivitt e Schweickart ebbero ispezionato il tunnel di collegamento tra CM e LM, la navicella spaziale assemblata si separ\u00f2 dall'S-IVB. Il compito successivo fu quello di dimostrare che i due veicoli spaziali assemblati potessero essere manovrati da un unico motore. Dunque, a 5 ore, 59 minuti e 1,1 secondi dall'inizio della missione, gli astronauti eseguirono un'accensione di cinque secondi del motore principale del modulo di servizio, il \"Service Propulsion System\" (SPS), con Scott che annunci\u00f2 con entusiasmo che tutto era andato per il meglio. Successivamente, il motore di quello che rimaneva del terzo stadio S-IVB venne acceso nuovamente da Terra affinch\u00e9 potesse essere inviato verso una traiettoria in direzione del Sole.\nSecondo e terzo giorno di missione.\nDalle 09:00:00 alle 19:30:00, orario calcolato dal decollo della missione, era previsto un periodo di riposo per l'equipaggio. Gli astronauti dormirono bene, ma si lamentarono di essere stati svegliati da trasmissioni radio non in lingua inglese. Scott sugger\u00ec che potessero essere forse in lingua cinese. L'obiettivo pi\u00f9 importante del secondo giorno trascorso in orbita, il 4 marzo, riguardava lo svolgimento di tre accensioni del motore SPS. La prima, avvenuta a 22:12:04.1, dur\u00f2 110 secondi e incluse un test per verificare se l'autopilota fosse in grado di smorzare le oscillazioni indotte al motore, cosa che successe entro cinque secondi. Seguirono altre due accensioni che alleggerirono il carico di carburante sulla navicella. Il veicolo spaziale e il motore superarono tutti i test, dimostrando di essere pi\u00f9 affidabili del previsto. Le prestazioni del CSM nel rimanere stabile mentre il motore subiva oscillazioni, aiutarono alcuni anni dopo a far s\u00ec che McDivitt, allora direttore dell\"Apollo Spacecraft Program\", approvasse la continuazione della missione Apollo 16 quando il CSM speriment\u00f2 oscillazioni instabili dopo la separazione dal LM in orbita lunare.\nIl piano di volo per il terzo giorno nello spazio prevedeva di far entrare il comandante e il pilota nel modulo lunare per controllarne i sistemi e utilizzarne il motore di discesa per muovere l'intero veicolo spaziale. Tale situazione poteva verificarsi ove fosse stato necessario ricorrere al motore del LM in caso di malfunzionamento dell'SPS del modulo di comando e servizio; questo scenario si verific\u00f2 poi nella missione Apollo 13. Il piano di volo, tuttavia, venne messo in discussione quando Schweickart, che gi\u00e0 aveva accusato la malattia dello spazio, inizi\u00f2 a vomitare. Con \"malattia dello spazio\" vengono definiti i problemi di adattamento all'assenza di gravit\u00e0 che comportano problemi di equilibrio e un'indisposizione in generale, paragonabile al mal di mare. Anche McDivitt accus\u00f2 nausea. Entrambi gli astronauti avevano evitato movimenti fisici improvvisi, ma le manovre, simili a contorsioni obbligatorie per indossare le tute spaziali per effettuare il controllo del LM, li fecero stare male. L'esperienza avrebbe insegnato sufficientemente ai medici sulla malattia affinch\u00e9 escogitassero le strategie necessarie per evitare che ci\u00f2 si ripetesse in occasione delle missioni che prevedevano l'allunaggio, ma in quel momento si temette che la condizione potesse compromettere l'obiettivo posto da Kennedy. In ogni caso, dopo un po' di tempo, i due astronauti riuscirono ad adattarsi e a stare abbastanza bene per continuare con il piano della giornata entrando nel LM, segnando cos\u00ec la prima volta nella storia in cui degli astronauti passavano da un veicolo spaziale all'altro senza dover uscire dagli stessi, come avevano fatto i cosmonauti sovietici. I portelli furono quindi chiusi, anche se i moduli rimasero ancorati, dimostrando che i sistemi di trasmissione dati e di supporto vitale del LM funzionassero in modo indipendente da quelli del modulo di comando e servizio. A comando, le gambe di atterraggio del LM scattarono nella posizione che avrebbero dovuto assumere nel caso di un allunaggio.\nNel LM, Schweickart vomit\u00f2 di nuovo, facendo s\u00ec che McDivitt richiedesse un canale privato affinch\u00e9 potesse interloquire coi medici del centro di controllo missione di Houston. Il programma della missione, tuttavia, pot\u00e9 continuare e venne completato il controllo del modulo lunare ed eseguita con successo l'accensione del motore di discesa. L'accensione dur\u00f2 367 secondi simulando il modello dell'accelerazione necessaria durante un allunaggio. Dopo essere rientrati nel CSM, l'equipaggio esegu\u00ec un'ulteriore accensione del motore SPS, al fine di circolarizzare l'orbita dell'Apollo 9. Ci\u00f2 avvenne a 54 ore, 26 minuti e 12,3 secondi dall'inizio della missione, innalzando l'orbita della navetta a 229 per 240\u00a0km.\nQuarto e quinto giorno di missione.\nIl programma del quarto giorno (il 6 marzo) prevedeva che Schweickart uscisse dal portello del LM e si facesse strada lungo l'esterno del veicolo spaziale fino a giungere al portello del CM, dove Scott si sarebbe esposto per assistere alla sua manovra, al fine di dimostrare che lo spostamento da una navetta all'altra si potesse fare nell'eventualit\u00e0 di un'emergenza. Per fare ci\u00f2, Schweickart doveva indossare sopra la tuta spaziale lo zaino di supporto vitale primario, o PLSS (\"Primary Life Support System\"). Questa era l'unica attivit\u00e0 extraveicolare del programma prevista prima di quella che sarebbe stata effettuata nell'occasione dell'allunaggio e quindi rappresentava l'unica opportunit\u00e0 per testare il PLSS nello spazio. McDivitt inizialmente cancell\u00f2 l'attivit\u00e0 a causa delle cattive condizioni di salute di Schweickart, ma quando ebbe da lui rassicurazioni al riguardo, decise di consentirgli di uscire dal LM e, una volta l\u00ec, di spostarsi all'esterno usando le maniglie. Scott, nel frattempo, si trovava nel portello del CM; entrambi gli astronauti si fotografarono e recuperarono gli esperimenti posti all'esterno dei loro veicoli. Schweickart scopr\u00ec che muoversi era pi\u00f9 facile di quanto avesse provato nelle simulazioni; sia lui sia Scott erano fiduciosi che Schweickart avrebbe potuto completare il trasferimento tra le due navette ma hanno ritenuto non necessario continuare. Durante l'attivit\u00e0 extraveicolare, Schweickart us\u00f2 il segnale di chiamata \"Red Rover\", un cenno al colore dei suoi capelli.\nIl 7 marzo, il quinto giorno di volo, arriv\u00f2 \u00abl'evento chiave dell'intera missione: la separazione e il \"rendezvous\" del modulo lunare e del modulo di comando\u00bb. Il modulo lunare non era stato progettato per ritornare sulla Terra e quindi questa \u00e8 stata la prima volta che degli astronauti volavano su di un veicolo che non sarebbe stato in grado di portarli a casa. McDivitt e Schweickart entrarono nel LM, dopo aver ottenuto il permesso di farlo, senza indossare caschi e guanti, rendendo pi\u00f9 semplice l'ingresso. Quando Scott, sul modulo di comando, premette il pulsante per il rilascio del LM, il congegno si blocc\u00f2 sui fermi all'estremit\u00e0 della sonda di aggancio, ma dopo aver premuto nuovamente tale pulsante il modulo lunare venne sganciato. Dopo aver trascorso circa 45 minuti vicino al CSM, il modulo lunare \"Spider\" entr\u00f2 in un'orbita leggermente pi\u00f9 alta, il che significa che con il passare del tempo le due navette si sarebbero separate sempre di pi\u00f9. Nelle ore successive, McDivitt accese il motore di discesa del modulo lunare testando diverse impostazioni completando, entro la fine della giornata, tutti le prove richieste. A una distanza di 185\u00a0km, \"Spider\" accese il suo motore abbastanza a lungo da permettergli di abbassare la sua orbita e quindi riavvicinarsi al CSM, un percorso che avrebbe richiesto pi\u00f9 di due ore; una volta che le due navette si trovarono vicine il modulo di discesa (uno dei due moduli che lo componevano) del LM venne espulso.\nIl \"rendezvous\" tra le due navette venne eseguito il pi\u00f9 similmente possibile a quanto sarebbe stato effettuato nel corso delle missioni lunari. Per dimostrare che l'appuntamento poteva essere eseguito da entrambe le navicelle, il modulo lunare svolse il ruolo di parte attiva durante la manovra. McDivitt avvicin\u00f2 quindi il LM al CMS e poi manovr\u00f2 per mostrare entrambi i lati a Scott, permettendogli d'ispezionarne la struttura alla ricerca di eventuali danni. Quindi, McDivitt comp\u00ec l'attracco. A causa del bagliore del Sole, l'astronauta ebbe qualche difficolt\u00e0 a compiere l'operazione e Scott dovette aiutarlo. Durante le successive missioni, il compito di attraccare i due veicoli spaziali in orbita lunare sarebbe caduto sempre sul pilota del modulo di comando. Dopo che McDivitt e Schweickart furono rientrati sul modulo di comando e servizio, il LM venne espulso e il suo motore acceso per esaurirne il carburante, come parte di ulteriori test del motore. Ci\u00f2 port\u00f2 il LM in un'orbita con un apogeo di oltre chilometri.\nUltimi giorni e rientro.\nApollo 9 doveva rimanere nello spazio per circa dieci giorni per verificare come si sarebbe comportato il modulo di comando e servizio durante il periodo di tempo necessario per svolgere una missione lunare. La maggior parte dei compiti principali erano stati programmati per i primi giorni in modo tale da potere essere eseguiti anche se la missione fosse dovuta terminare in anticipo. I restanti giorni in orbita potevano essere, quindi, trascorsi con un ritmo pi\u00f9 blando. Dato che gli obiettivi principali della missione erano stati raggiunti, l'equipaggio si occup\u00f2 di effettuare fotografie della Terra usando quattro identiche fotocamere Hasselblad accoppiate insieme e utilizzando pellicole sensibili alle diverse parti dello spettro elettromagnetico. Durante la missione gli astronauti scattarono ben immagini fotografiche utilizzabili. Tali fotografie hanno permesso di osservare le diverse caratteristiche della superficie terrestre, ad esempio distinguendo l'inquinamento idrico in uscita dalle foci dei fiumi nel mare, e di evidenziare le aree agricole mediante l'infrarosso. Il sistema di fotocamere era un prototipo e spian\u00f2 la strada alla realizzazione del satellite artificiale \"Earth Resources Technology\", il primo della serie \"Landsat\".\nScott utilizz\u00f2 anche un sestante per rintracciare i punti di riferimento sulla Terra per poi puntarlo verso il cielo per osservare Giove, facendo cos\u00ec pratica sulle tecniche di navigazione stellare che sarebbero poi state utilizzate nelle successive missioni lunari. L'equipaggio fu in grado anche di localizzare il satellite Pegasus 3 (lanciato nel 1965) e il modulo di risalita di \"Spider\". Il sesto giorno ci fu una nuova, la sesta, accensione del motore SPS sebbene fosse stata rimandata di un'orbita poich\u00e9 la combustione del propulsore del \"reaction control system\" (RCS) necessaria per sistemare i reagenti nei loro serbatoi non era stata programmata correttamente. L'accensione permise di abbassare il perigeo dell'orbita di Apollo 9, in modo di migliorare la capacit\u00e0 del propulsore RCS di effettuare una manovra di \"deorbit\" (un'accensione effettuata allo scopo di frenare la navetta per consentirgli di rientrare nell'atmosfera terrestre) in caso fosse servito come riserva dell'SPS.\nVennero eseguiti anche numerosi test del CSM sotto la responsabilit\u00e0 di Scott, consentendo nel frattempo a McDivitt e a Schweickart di continuare con l'attivit\u00e0 di osservazione della Terra. La settima accensione del motore SPS venne effettuata l'ottavo giorno, il 10 marzo; il suo scopo fu di nuovo quello di spostare l'apogeo dell'orbita nell'emisfero meridionale, consentendo un tempo di caduta libera pi\u00f9 lungo per il rientro atmosferico quando la missione sarebbe tornata sulla Terra. L'accensione venne prolungata per consentire il collaudo del sistema di misurazione del propellente che, durante le accensioni precedenti, aveva mostrato un comportamento anomalo. Una volta che venne portato a termine, i propulsori RCS dell'Apollo 9 avrebbero frenato la navetta cos\u00ec da riportarla sulla Terra permettendogli di ammarare nella zona di recupero primaria in caso di mancato funzionamento del motore SPS. L'ottava e ultima accensione dell'SPS, effettuata per riportare il veicolo sulla Terra, fu eseguita il 13 marzo; una volta eseguita il modulo di servizio venne abbandonato nello spazio. L'ammaraggio venne ritardato comunque di un'orbita rispetto al previsto a causa delle condizioni atmosferiche sfavorevoli nella zona di atterraggio principale, a circa 410\u00a0km dalle Bermuda. Apollo 9 tocc\u00f2 la superficie dell'oceano a 300\u00a0km a est delle Bahamas, a circa 4,8\u00a0km dalla nave di recupero designata, la \"USS Guadalcanal\", terminando una missione della durata di 10 giorni, 1 ora, 54 secondi. Apollo 9 \u00e8 stato l'ultimo veicolo spaziale ad ammarare nell'oceano Atlantico fino alla missione SpaceX Demo 1 di Crew Dragon effettuata nel 2019.\nImportanza per il programma Apollo.\nApollo 9 fu un pieno successo. Oltre che il modulo lunare e la tuta spaziale del programma Apollo furono validati per voli nello spazio gli ultimi oggetti dell'equipaggiamento necessario per un allunaggio. Vennero inoltre eseguite tutte le manovre \"rendezvous\" e di aggancio necessarie per tale missione. Come afferm\u00f2 il dirigente della NASA George Mueller, \u00abApollo 9 \u00e8 stata una missione di successo come chiunque di noi potrebbe desiderare, oltre ad avere il successo che nessuno di noi ha mai visto\u00bb. Il direttore di volo Gene Kranz ha definito Apollo 9 una \"pura euforia\". Dal canto suo, il direttore del programma Apollo Samuel Phillips ha dichiarato: \u00abIn ogni modo, ha superato anche le nostre aspettative pi\u00f9 ottimistiche\u00bb mentre secondo il giornalista scientifico Andrew Chaikin, \u00abApollo 9 raggiunse tutti i suoi obiettivi principali. Da quel momento, Aldrin sapeva che se anche Apollo 10 avesse avuto successo, lui e Armstrong avrebbero effettuato il primo tentativo di atterrare sulla Luna. Il 24 marzo, la NASA lo dichiar\u00f2 ufficialmente\u00bb.\nSebbene gli fosse stato offerto il comando di una missione di atterraggio lunare Apollo, McDivitt scelse di lasciare il corpo astronauti dopo l'Apollo 9, diventando nel 1969 dirigente del programma Apollo. A Scott venne assegnato subito dopo l'incarico di comandante dell'equipaggio di riserva dell'Apollo 12 e successivamente comandante della missione dell'Apollo 15 con cui mise piede sulla Luna nel 1971. Schweickart si offr\u00ec volontario per indagini mediche sulla sua malattia dello spazio, ma non fu in grado di superare le perplessit\u00e0 verso le sue capacit\u00e0 fisiche e quindi non venne pi\u00f9 assegnato a un equipaggio principale. Nel 1977 prese aspettativa dalla NASA e poi si conged\u00f2 definitivamente. Eugene Cernan, comandante dell'Apollo 17, dichiar\u00f2 che riguardo all'affrontare il problema della malattia dello spazio, Schweickart \u00abpag\u00f2 il prezzo per tutti loro\u00bb.\nDopo il successo dell'Apollo 9, la NASA non ritenne necessario eseguire la \"missione E\" (ulteriori test in orbita terrestre media) e prese addirittura in considerazione l'idea di saltare la \"missione F\", la prova generale per l'atterraggio lunare, andando direttamente al tentativo di allunaggio. Poich\u00e9 il veicolo spaziale designato per il primo tentativo di posarsi sulla Luna era ancora in fase di assemblaggio, ci\u00f2 non fu fatto. Inoltre, i dirigenti della NASA ritennero che, date le difficolt\u00e0 avute con il modulo lunare, fosse necessario un ulteriore volo di prova prima dell'effettivo tentativo di sbarco e che un test in orbita selenocentrica avrebbe dato loro l'opportunit\u00e0 di studiare meglio il suo comportamento. Secondo French e Burgess nel loro studio sul Programma Apollo, \u00abIn ogni caso (...) il successo dell'Apollo 9 aveva assicurato che la successiva missione Apollo sarebbe tornata sulla Luna\u00bb.\nCimeli.\nIl modulo di comando dell'Apollo 9 \"Gumdrop\" (1969-018A) \u00e8 attualmente (2021) in mostra al San Diego Air &amp; Space Museum. Precedentemente, fino all'aprile del 2004, era stato esposto al Michigan Space and Science Center, di Jackson, in Michigan. Il modulo di servizio, espulso poco dopo l'accensione del motore per eseguire la manovra di rientro, si \u00e8 disintegrato al rientro nell'atmosfera.\nIl modulo di salita del modulo lunare \"Spider\" (1969-018C) rientr\u00f2 il 23 ottobre 1981, il modulo di discesa (1969-018D) rientr\u00f2 invece il 22 marzo 1969, schiantandosi nell'oceano Indiano nei pressi del Nord Africa. Lo stadio IVB (1969-018B) del razzo Saturno V venne inviato in orbita eliocentrica, con un afelio iniziale di km, perielio di km e periodo orbitale di 245 giorni; al 2020 era ancora in orbita."}
{"id": "111071", "revid": "2052051", "url": "https://it.wikipedia.org/wiki?curid=111071", "title": "Disfunzione endoteliale", "text": "Per disfunzione endoteliale si intende un'alterazione della normale funzione endoteliale, che comporta la perdita di alcune caratteristiche strutturali e/o funzionali. Per \"attivazione endoteliale\" si intende invece l'acquisizione da parte dell'endotelio di nuove propriet\u00e0, come l'espressione delle molecole adesive durante l'infiammazione. I fattori, che possono causare un danno funzionale dell'endotelio, sono numerosi e per la maggior parte si identificano con i fattori di rischio cardiovascolare.\nStoria.\nI pionieri della scoperta della disfunzione endoteliale sono stati Furchgott, Zawadzki e Moncada. Nel 1980, Furchgott e Zawadzki hanno osservato che la \"acetilcolina (Ach)\", in presenza di endotelio integro, induceva vasodilatazione di arterie isolate, mentre in assenza di endotelio causava vasocostrizione per stimolazione diretta delle cellule muscolari lisce, postulando la produzione endoteliale di una sostanza vasodilatatrice. A questa sostanza fu assegnata la denominazione di \"EDRF, \"endothelium derived relaxing factor\"\" (identificata nel 1987 da Moncada in NO); la sua azione poteva essere bloccata dal blu di metilene e dalla emoglobina (1985). Il ruolo dell'endotelio nel modulare la risposta alle variazioni del flusso \u00e8 stato, invece, evidenziato da Holtz nel 1983, il quale ha osservato come la dilatazione flusso-indotta sia dipendente, \"in vitro\" e \"in vivo\", dalla integrit\u00e0 dell'endotelio.\nFisiologia dell'endotelio.\nL'endotelio pu\u00f2 essere considerato un vero e proprio organo autocrino e paracrino, capace di secernere, in risposta a una grande variet\u00e0 di segnali, numerosi mediatori chimici. L'attivit\u00e0 paracrina dell'endotelio \u00e8 rivolta sia verso la parete vasale che verso il lume. \nA livello parietale, l'endotelio modula il tono vasale e la stessa struttura vasale, rivestendo un ruolo di primissimo piano nel rimodellamento, che si osserva nell'ipertensione, nella restenosi dopo angioplastica e nella aterosclerosi.\nA livello luminale, l'endotelio modula la coagulazione del sangue e le interazioni con le cellule ematiche, pi\u00f9 precisamente leucociti e piastrine.\nIn generale, i mediatori vasodilatatori possiedono anche azione anti-proliferativa, anti-trombotica e anti-aterogena, mentre le sostanze vasocostrittrici hanno azioni opposte. Le principali sostanze prodotte dall'endotelio comprendono:\nDisfunzione dell'endotelio.\nLa compromissione della attivit\u00e0 endocrino-paracrina dell'endotelio \u00e8 responsabile della disfunzione endoteliale.\nSebbene l'alterazione riguardi tutte le funzioni endoteliali, quella di gran lunga pi\u00f9 studiata \u00e8 la vasodilatazione endotelio-dipendente. Infatti l'endotelio, essendo da un lato bersaglio di segnali meccanici e neuro-ormonali, dall'altro fonte di mediatori vasoattivi, svolge un ruolo fondamentale nel controllo del tono delle arterie e del microcircolo.\nLa funzione endoteliale viene valutata principalmente a livello del circolo coronarico o di quello brachiale. Lo studio viene rivolto sia verso i vasi di calibro maggiore che verso i vasi di resistenza.\nNel primo caso, vengono rilevate le variazioni di diametro delle arterie mediante angiografia quantitativa o, qualora si tratti di vasi periferici, mediante ecografia. Nel caso del microcircolo, vengono registrate le variazioni di flusso, misurato con tecnica Doppler o con plesmografia venosa a strain-gauge o con tomografia a fotoni. Per mettere in evidenza la disfunzione dell'endotelio si utilizza la risposta all'infusione intra-arteriosa di agonisti e antagonisti endoteliali (ad esempio L.NMMA), a dosi che non determinano effetti sistemici, oppure si misura la vasodilatazione flusso-indotta.\nOssido nitrico (NO).\nFra i mediatori endoteliali, NO ha un'importanza preminente nel controllo fisiologico del tono delle arterie e del microcircolo, sia in condizioni basali che dopo stimolazione di vario tipo.\nIn condizioni fisiologiche, la produzione di NO mantiene uno stato basale di vasodilatazione, come \u00e8 dimostrato dall'osservazione che l'inibizione della sintesi di NO con analoghi dell'arginina provoca un aumento della pressione arteriosa, aumento che viene annullato dalla somministrazione di L-arginina. Sebbene l'effetto ipotensivo degli analoghi dell'arginina sia mediato principalmente dalla inibizione della NOS endoteliale (eNOS), il loro effetto tardivo sulla pressione arteriosa sembra almeno in parte dovuto all'attivazione simpatica conseguente all'inibizione della NOS del sistema nervoso centrale (nNOS).\nIn condizioni fisiologiche, NO interviene anche nella vasodilatazione indotta da stimoli vari. La stimolazione flusso-indotta dell'endotelio causa vasodilatazione e anche la stimolazione con acetilcolina (ACh) induce vasodilatazione endotelio-dipendente nelle arterie umane precontratte con noradrenalina (la vasodilatazione \u00e8 invece modesta o assente nelle vene). Nel caso dell'Ach, la vasodilatazione delle arterie \u00e8 dovuta alla stimolazione dei recettori M1 e M3 dell'ACh esposti sulla superficie endoteliale. Al contrario, in presenza di disfunzione endoteliale la vasodilatazione indotta da questi stimoli risulta compromessa, anzi l'Ach causa una vasocostrizione paradossa. La vasocostrizione paradossa da ACh che compare nelle arterie disfunzionali o de-endotelizzate \u00e8 conseguente all'attivazione diretta dei recettori M3 per ACh localizzati alla superficie delle cellule muscolari lisce.\nNitrossido-sintetasi (NOS).\nNO \u00e8 prodotto per azione della nitric oxide synthase (NOS), che catalizza l'ossidazione dell'azoto contenuto nella L-arginina producendo NO e citrullina. La NOS \u00e8 costituita da un omodimero, nel quale ciascuna subunit\u00e0 presenta un dominio C-terminale ad azione reduttasica, contenente NADPH e FAD, e un dominio N-terminale ad azione ossidasica, contenente eme, mentre in posizione centrale \u00e8 situato il dominio di legame per il complesso calcio-calmodulina (Ca+2-CAM).\nSi conoscono almeno tre isoforme di NOS:\nLe isoforme NOS I e NOS III sono costitutive e calcio-sensibili, in quanto caratterizzate da un'attivit\u00e0 basale, che per\u00f2 viene modulata da Ca+2-CAM, che si comporta da attivatore (\"molecular switch)\". \nL'azione regolatrice di Ca+2-CAM sarebbe quella di causare una modificazione della conformazione di NOS, cos\u00ec da consentire l'interazione spaziale tra i domini N- e C-terminale.\nIl tipo NOS II \u00e8 inducibile e calcio-insensibile, dal momento che viene espresso solo dopo attivazione cellulare. Tale enzima \u00e8 attivo anche a basse concentrazioni di Ca+2, poich\u00e9 la CAM rimane costantemente legata a NOS II, comportandosi come una subunit\u00e0 dell'enzima stesso.\nLe tre isoforme differiscono anche per la localizzazione intracellulare:\nLe caveole sono microdomini specializzati della membrana plasmatica, che si presentano come invaginazioni della stessa. Sono composte essenzialmente da glicosfingolipidi e colesterolo, mentre le principali proteine integrali sono le caveoline (proteine palmitoilate di ), che formano l'impalcatura strutturale delle caveole: la caveolina 1 \u00e8 presente in un'ampia variet\u00e0 di cellule, endotelio compreso; la caveolina 2 \u00e8 espressa principalmente negli adipociti; la caveolina 3 \u00e8 contenuta nei muscoli striati, miocardio incluso.\nLa NOS III endoteliale \u00e8 associata alla caveolina 1, mentre nel miocardio essa \u00e8 accoppiata principalmente alla caveolina 3; al momento non \u00e8 chiaro se l'associazione consista in un'interazione diretta tra le due proteine, n\u00e9 se queste facciano parte di un pi\u00f9 grande complesso multimolecolare. L'interazione di NOS III con la caveolina causa una profonda inibizione dell'enzima. Il complesso Ca+2-CAM antagonizza questa inibizione, in modo dose-dipendente, disaccoppiando la NOS III dalla caveolina, attivando l'enzima.\nPer la localizzazione di NOS III nelle caveole \u00e8 necessaria una doppia acilazione del dominio N-terminale con acido miristica (C 14) e acido palmitico (C 16); ciascuna acilazione aumenta l'arricchimento caveolare di NOS III di 10 volte.\nLa miristoilazione \u00e8 un processo irreversibile, che si verifica durante la traduzione del RNAm NOS III, mentre la palmitoilazione \u00e8 una modificazione reversibile, che avviene dopo la traduzione. Attraverso la regolazione della palmitoilazione pu\u00f2 essere controllata l'associazione di NOS III con la membrana.\nGli agonisti, come la bradichinina, che promuovono la depalmitoilazione, causano la traslocazione di NOS III dalle caveole nel citosol. Anche le forme mutanti dell'enzima, deficienti della miristoilazione (myr-) o della palmitoilazione (palm-), presentano una localizzazione citoplasmatica.\nUna volta passata nel citosol, la miristoil-de-palmitoil-NOS III pu\u00f2 legarsi alla superficie citoplasmatica del Golgi, dove pu\u00f2 essere nuovamente palmitoilata e trasferita al trans-Golgi e da qui ritornare nelle caveole.\nIl rapido turnover della NOS III palmitoilata (45 minuti), rispetto all'emivita della NOS III miristoilata o della sua componente proteica (18 ore), suggerisce che il ciclo palmitoilazione-depalmitoilazione pu\u00f2 regolare la quantit\u00e0 di enzima presente nelle caveole.\nNel modello attualmente valido, la palmitoilazione di NOS III servirebbe principalmente a determinare la localizzazione intracellulare dell'enzima, mentre Ca+2-CAM sarebbe in grado sia di disaccoppiare il complesso inibitorio NOS III \u2013 caveolina, sia di attivare direttamente l'enzima.\nAlcuni recettori accoppiati alle proteine G (bradichinina BK2, angiotensina AT1, endotelina-1 ETB) interagiscono direttamente con NOS, inattivandolo. Il legame dell'agonista al recettore rimuove l'effetto inibitorio.\nMolto importante \u00e8 il ruolo dei recettori beta adrenergici nella attivazione di NOS III, attraverso la fosforilazione dell'enzima in ser1177 ad opera di Akt/PKB.\nMeccanismo di azione di NO.\nUna volta prodotto, NO attraversa facilmente la membrana plasmatica delle cellule muscolari lisce e attiva la guanilato ciclasi, a cui consegue il rilasciamento della muscolatura e la vasodilatazione.\nL'attivazione della guanilciclasi \u00e8 dovuta al legame di NO con l'eme dell'enzima, per formare nitrossil-eme; questa interazione altera la conformazione dell'eme, dislocando il Fe+3 dal piano dell'anello porfirinico e rimuovendo l'inibizione che esso esercita sull'enzima.\nIn effetti la nitrossil-eme-guanilciclasi si comporta come la protoporfirina IX-guanilciclasi, nella quale l'assenza di Fe+3 provoca l'attivazione costitutiva dell'enzima.\nIl GMPc prodotto dalla guanilciclasi regola essenzialmente 3 classi di molecole effettrici: 1) PK-GMPc; 2) PDE (fosfodestetasi); 3) canali ionici GMPc-gated.\nLa vasodilatazione \u00e8 il risultato della diminuzione della concentrazione del Ca+2 intracellulare, dovuta a:\nCi sono evidenze che alla vasodilatazione NO-dipendente possano concorrere meccanismi GMPc-indipendenti."}
{"id": "111076", "revid": "125842412", "url": "https://it.wikipedia.org/wiki?curid=111076", "title": "Accademia francese delle scienze", "text": "LAccademia francese delle scienze, o anche Accademia delle scienze di Parigi (in francese \"Acad\u00e9mie des sciences de l'Institut de France\" o in breve \"Acad\u00e9mie des sciences\"), \u00e8 una delle societ\u00e0 scientifiche pi\u00f9 famose del mondo.\nIn passato era chiamata Acad\u00e9mie royale des sciences.\nComposizione.\nL'Accademia delle scienze \u00e8 una suddivisione dell\"Institut de France\", istituzione che, oltre alla \"Acad\u00e9mie des sciences\", comprende altre quattro accademie:\nAree di studio.\nL'Accademia delle scienze francese ha dato impulsi molto importanti alla scienza dal XVII al XIX secolo, nei campi della fisica, della matematica, dell'astronomia, della geografia, della geodesia, della biologia, delle scienze dell'atmosfera, della climatologia, eccetera.\nEsempi sono la definizione del metro e del sistema di tempo, la misurazione della figura della Terra (spedizione scientifica Per\u00f9 e Lapponia (1735-1741) e ricerca biologica nel Sudamerica, strumenti di misura, magnetismo terrestre, ecc.\nMembri dell'Accademia.\nL'Accademia delle scienze si compone di Membri titolari, di Associati stranieri e di Corrispondenti. I membri sono ripartiti in sezioni, ma vi sono due divisioni (prima divisione: scienze matematiche, fisiche e loro applicazioni; seconda divisione: scienze chimiche, naturali, biologiche e mediche e loro applicazioni), ciascuna delle quali ha il proprio segretario a vita. Vi \u00e8 inoltre un'intersezione delle applicazioni delle scienze."}
{"id": "111078", "revid": "3831", "url": "https://it.wikipedia.org/wiki?curid=111078", "title": "Avignon", "text": ""}
{"id": "111081", "revid": "122673900", "url": "https://it.wikipedia.org/wiki?curid=111081", "title": "Mister No", "text": "Mister No \u00e8 un personaggio dei fumetti protagonista dell'omonima serie a fumetti di genere avventuroso pubblicata in Italia da Sergio Bonelli Editore dal 1975 fino al 2006 e ideato da Guido Nolitta; fu la prima serie della Bonelli di genere diverso dal western in quanto ambientata nell'Amazzonia degli anni cinquanta. Per il modo di trattare i temi e per la caratterizzazione del personaggio viene ritenuta, insieme alla successiva serie \"Martin Myst\u00e8re\", un punto di svolta per la casa editrice e un apripista per le nuove serie a venire. Il personaggio \u00e8 stato il primo antieroe della vasta produzione dell'editore, antesignano dei successivi personaggi come Martin Myst\u00e8re, Dylan Dog e Nathan Never.\nPersonaggio.\nJerry Drake, detto Mister No dai suoi commilitoni per la sua intolleranza alla disciplina e all'autorit\u00e0, \u00e8 un ex pilota militare reduce della seconda guerra mondiale che si ritira nel cuore dell'Amazzonia, lavorando come pilota di un vecchio Piper e guida turistica per sfuggire alle imposizioni della societ\u00e0 occidentale. Amante dell'alcool e delle belle donne, malgrado la sua indolenza passa frequentemente all'azione trascinato dalle circostanze o pronto a correre in aiuto dei deboli. Il suo migliore amico \u00e8 Otto Kruger, detto Esse-Esse per il suo passato nell'esercito tedesco, bench\u00e9 egli non abbia servito nelle Waffen SS bens\u00ec negli Afrika Korps. Tra le amiche del protagonista quella che incontriamo pi\u00f9 frequentemente \u00e8 Patricia Rowland, archeologa che vive a New York, citt\u00e0 natale di Jerry.\nAmbientato principalmente in Amazzonia, nel corso delle proprie avventure Mister No viaggia per tutta l'America latina, in Africa (dal n. 167 al n. 196 della serie mensile), a New York (dal n. 241 al n. 272) e in Asia (dal n. 326 al n. 341).\nLa prima storia si apre con alcune tavole ambientate in un'agenzia di viaggi alla fine del 1951, la storia presente sull'albo n. 364, che d\u00e0 il via alla saga che porter\u00e0 alla conclusione della serie, ci mostra la stessa agenzia di viaggi alla fine del 1969 con dialoghi che riprendono quelli del primo albo, mostrando per\u00f2 i cambiamenti che il tempo ha portato al mondo e soprattutto a Manaus. Nell'ultimo albo Mister No e il suo amico Esse-Esse decidono di trasferirsi a Rurrenabaque, in mezzo alla foresta amazzonica della Bolivia, in cerca di una nuova terra tranquilla come un tempo era Manaus.\nNel n. 2 Mister No spiega le origini del soprannome dicendo che gliel'avevano dato negli ultimi mesi del servizio militare. Nel corso degli anni si viene a sapere che a chiamarlo cos\u00ec per primo fu il colonnello giapponese Saiko durante un violento interrogatorio (Il mio nome \u00e8 Mister No, 1987). Ragion per cui sulla ristampa del n. 2 la vignetta viene modificata nel testo. Alla guerra di Corea prende parte e muore un secondo Mister No: \u00e8 un ragazzo che affascinato dall'ex soldato americano sceglie il suo nome e se lo scrive sull'elmetto. La differenza \u00e8 nel modo di scrivere il nomignolo: Mr. No, mentre Drake si firma sempre Mister No. Nello stesso episodio scopriamo l'origine dell'abbigliamento del personaggio: \u00e8 quello di un ex militare statunitense diventato per\u00f2 un criminale che viene ucciso dai poliziotti. Il quadrifoglio sulla manica \u00e8 invece mutuato da Bat Barlington, esperto aviatore militare col pallino della ribellione. Nell'episodio \"Ombre Rosse\" del 1984, un Mister No ubriaco racconta a Esse Esse una sua fanta-avventura in Texas a contatto con alcuni noti attori come Ronald Reagan, John Wayne, Keith Carradine, Thomas Mitchell, Claire Trevor, Dustin Hoffman e John Ford nelle vesti di uno sceriffo ultranovantenne.\nFino al n. 115 Mister No \u00e8 disegnato in copertina con toni western (abbigliamento, stivali, pistola Colt e cinturone), dal n. 116 anche sulle copertine \u00e8 disegnato come nelle storie, con la casacca e i pantaloni usuali.\nMister No condivide lo stesso universo narrativo con altri personaggi bonelliani: Zagor, Martin Myst\u00e8re, Dylan Dog, Nathan Never e Legs Weaver.\nStoria editoriale.\nLa serie esordisce nel giugno del 1975, lanciato da un imponente battage pubblicitario sulle altre testate dell'editore. Mister No era partito come una miniserie estiva di cinque albi, ma quando tocc\u00f2 l'apice delle 200.000 copie si scart\u00f2 l'idea di miniserie e divenne un successo. Negli anni sono usciti anche venti speciali fuori serie, due maxi, 2 oscar mondadori, cinque almanacchi, 77 ristampe Tutto Mister No, due serie di raccolte, alcuni albi cartonati.\nGuido Nolitta oltre a esserne l'autore scrive anche la maggior parte delle storie del primo periodo mentre i disegni sono opera di Gallieno Ferri autore anche di tutte le copertine fino al n. 115 quando passa il testimone a Roberto Diso. Nel 2005 Guido Nolitta torna a scrivere una lunga storia che conclude la serie a dicembre 2006. La conclusione si riallaccia al primo numero uscito oltre 30 anni prima. Dopo la conclusione della serie mensile le storie del personaggio proseguono con albi speciali annuali o semestrali fino al 2009 quando anche questa pubblicazione viene interrotta. Nel 1989 esordisce la serie Tutto Mister No che ristampa cronologicamente la serie mensile fino al n. 77. Nel maggio 2007 le Edizioni IF cominciano a ristampare la serie mensile in una nuova edizione contenente due albi a numero.\nMolte delle storie sono state scritte dal creatore della serie, Guido Nolitta, ma ci sono stati anche altri autori come Alfredo Castelli, che scrisse oltre 60 numeri, Tiziano Sclavi, Claudio Nizzi, Alberto Ongaro e Ennio Missaglia. Nolitta ha smesso poi di scriverlo per gli impegni come editore, lasciando il compito a Luigi Mignacco, che divenne l'autore principale, altri furono Maurizio Colombo, Stefano Marzorati e Michele Masiero, curatore della serie negli ultimi anni. Tra i numerosi disegnatori che si sono avvicendati vi sono Gallieno Ferri (autore delle copertine fino al n. 115 e disegnatore dei n. 1 e 2), Roberto Diso (autore delle copertine a partire dal n. 116 e di molti episodi della serie regolare e numeri speciali), Franco Bignotti (autore di quasi 100 numeri), Marco Bianchini (una delle colonne portanti della serie), Fabio Civitelli, Renato Polese e Ferdinando Tacconi.\nIl personaggio venne reinterpretato nel 2018 con una miniserie dedicata, \"Mister No Revolution\", pubblicata a colori sotto la nuova etichetta \"Audace\" da novembre 2018 a maggio 2019. Nel 2019 \u00e8 stata pubblicata una seconda miniserie, ambientata in un'epoca precedente a quanto narrato nell'ultimo numero della serie regolare conclusa nel 2006, \"Mister No - Le Nuove Avventure\", scritta da Michele Masiero e Luigi Mignacco. La nuova serie, prevista inizialmente della durata di 10 albi, si sviluppa lungo l'arco narrativo di 14 episodi. \nCrossover.\nVari crossover con Martin Myst\u00e8re nello speciale n. 8, Fuga da Skynet, scritto da Alfredo Castelli e Sergio Bonelli, pubblicato nel 1993 e in alcune storie di Myst\u00e8re in cui compare un Mister No ormai anziano ma sempre in forma, questo oltre i numerosi camei presenti nei fumetti e nel romanzo dedicati al detective dell'impossibile. Mister No ha anche un breve cameo in una storia di Dylan Dog in cui l'indagatore dell\u00b4incubo si trova a dover risolvere un caso con cui era venuto a contatto anche il pilota amazzonico e si mette in contatto con questo proprio tramite il comune amico Martin Myst\u00e8re.\nIn altro episodio c'\u00e8 un inside joke di Mister No che appare in una pubblicit\u00e0 che recita \"Mister Amazonas says Yes\". Ha contatti anche con Nathan Never che incontra un lontano discendente di Mister No proprietario di una compagnia di voli interplanetari rievocante la figura del suo avo vissuto in Sud America come fondatore dell'azienda. Nel catalogo \"Il Mondo Futuro - Il Futuro del Mondo\" (AICOS), Mister No conosce il professor Never, antenato di Nathan, mentre l'agente Alfa incontra nuovamente il signor Drake."}
{"id": "111083", "revid": "729019", "url": "https://it.wikipedia.org/wiki?curid=111083", "title": "Oswald Pohl", "text": "Ebbe un ruolo dirigente nella Soluzione finale della questione ebraica, in quanto capo della SS-Wirtschafts-und Verwaltungshauptam (WVHA) o \"Ufficio amministrativo centrale delle SS\".\nBiografia.\nPohl nacque il 30 giugno 1892 a Duisburg-Ruhrort quinto figlio del fabbro Hermann Otto Emil Pohl e di sua moglie Auguste Pohl. Dopo essersi diplomato nel 1912, si arruol\u00f2 nella Marina militare tedesca svolgendo l'addestramento dapprima a Kiel e Wilhelmshaven e poi ai Caraibi e nel sud-est asiatico. Durante la Prima guerra mondiale serv\u00ec nel Mar Baltico. Dopo aver terminato la scuola ufficiali della marina il 1\u00ba aprile 1918 si trasfer\u00ec a Kiel, dove il 30 ottobre dello stesso anno si spos\u00f2.\nAl termine della guerra, Pohl si iscrisse alla Christian-Albrechts-Universit\u00e4t a Kiel, ma ben presto abbandon\u00f2 gli studi e si arruol\u00f2 nelle Freikorps \"Brigade L\u00f6wenfeld\" dove venne nominato ufficiale pagatore. Nel 1920 fu accettato nella nuova marina della Repubblica di Weimar, la \"Reichsmarine\", e pertanto nel 1924 venne trasferito a Swinem\u00fcnde (ora \u015awinouj\u015bcie in Polonia).\nUn anno pi\u00f9 tardi, nel 1925 Pohl divenne membro delle SA, entrando poi nello NSDAP, il partito nazista, il 22 febbraio 1926 col numero di tessera 30842. Dopo avere incontrato nel 1933 Heinrich Himmler il 1\u00ba febbraio 1934 venne posto a capo del dipartimento amministrativo dell'ufficio del Reichsf\u00fchrer-SS con il grado di Standartenf\u00fchrer, espandendo di l\u00ec a poco la sua competenza anche all'amministrazione dei primi campi di concentramento.\nIl 1\u00ba giugno 1935 la sua carriera sub\u00ec un'accelerazione dopo la nomina a \"Verwaltungschef\" (Capo dell'amministrazione), \"Reichskassenverwalter\" (\"Tesoriere centrale\") delle SS e poi \"Inspektion der Konzentrationslager\" (\"Ispettore dei campi di concentramento\"). Fu inoltre l'artefice della costituzione della \"Gesellschaft zur F\u00f6rderung und Pflege deutscher Kulturdenkm\u00e4ler\" (\"Societ\u00e0 per la promozione e la cura dei monumenti culturali tedeschi\"), con l'obiettivo primario di restaurare il castello di Wewelsburg, un antico castello che doveva diventare il centro pseudo-scientifico e pseudo-culturale delle SS.\nNel giugno 1939 Pohl fu messo a capo dello \"Hauptamt Verwaltung und Wirtschaft\" (\"Ufficio centrale per l'amministrazione e l'economia\") e dello \"Hauptamt Haushalt und Bauten\" (\"Ufficio centrale per la gestione immobiliare\"). Il 1\u00ba febbraio 1942 questi uffici vennero fusi per creare l\"'SS-Wirtschafts-Verwaltungshauptamt\" (SS-WVHA, \"Ufficio amministrativo centrale delle SS\"), in tal modo Pohl si trovava a capo di un immenso impero economico che aveva le proprie basi nel lavoro di migliaia di \"schiavi\" imprigionati nei campi di concentramento.\nIl 20 aprile 1942 Pohl fu nominato \"SS-Obergruppenf\u00fchrer\" e Generale delle Waffen-SS. Il 12 dicembre dello stesso anno, dopo aver divorziato dalla prima moglie, spos\u00f2 Eleonore von Br\u00fcning, vedova di Ernst R\u00fcdiger von Br\u00fcning, figlio di uno dei fondatori della Hoechster Farbwerke che divenne parte della IG Farben nel 1925.\nIl 30 aprile 1942 Pohl ufficializz\u00f2 con una circolare il carattere produttivo dei lager, ribadendo che la manodopera poteva essere affittata alle industrie e che doveva essere sfruttata senza limiti. Pohl propose le nuove direttive a Himmler, il quale nel 1943, essendo ormai gran parte degli operai maschi al fronte, decise di attingere all\u2019unica fonte cospicua e gratuita a sua disposizione: i prigionieri dei campi. Per loro valeva la regola dell\u2019annientamento mediante il lavoro (\"L\u2019economia tedesca e il lavoro dei deportati\").\nNel 1945, al termine della seconda guerra mondiale, Pohl cerc\u00f2 dapprima di fuggire in Baviera, poi a Brema, ma fu catturato dagli inglesi il 27 maggio 1946, e condannato a morte il 3 novembre 1947 dopo che al \"Processo Pohl\" (uno dei processi secondari di Norimberga) era stato riconosciuto colpevole di crimini contro l'umanit\u00e0, di crimini di guerra, di associazione nell'organizzazione criminale dello sterminio di massa e dei genocidi compiuti nei campi di concentramento sotto il controllo diretto dell'SS-WVHA.\nDurante il processo, interrogato sul numero degli internati morti, si difese asserendo di aver ricevuto dai suoi sottoposti esclusivamente \"grafici statistici\" riassuntivi che gli mostravano le curve di mortalit\u00e0 e di non aver mai saputo a quanti morti in realt\u00e0 corrispondessero quelle percentuali.\nFu impiccato a Landsberg l'8 giugno 1951, dopo essersi convertito al cattolicesimo e continuando a proclamarsi semplice funzionario."}
{"id": "111084", "revid": "709565", "url": "https://it.wikipedia.org/wiki?curid=111084", "title": "Brad Barron", "text": "Brad Barron \u00e8 un personaggio immaginario protagonista dell'omonima serie a fumetti di fantascienza pubblicata da maggio 2005 a ottobre 2006 dalla Sergio Bonelli Editore.\nTrama.\nLa Terra viene invasa da malvagi alieni, i \"Morb\". Solo un uomo avr\u00e0 il coraggio di combatterli: Brad Barron, brillante biologo docente della Columbia University ma anche uomo d'azione, distintosi come soldato durante la seconda guerra mondiale (ne \u00e8 una prova una cicatrice sul volto procuratasi in Normandia) con il grado di tenente. Catturato dai Morb \u00e8 riuscito a fuggire, cerca di ritrovare la moglie Gloria e la figlia con cui ha perso i contatti dal giorno dell'invasione. Vaga in una New York e in un'America sconvolte dall'introduzione nel suo ecosistema di numerose e terrificanti specie aliene, sempre braccato dagli emissari delle forze d'invasione. La forza di Brad Barron, che poi \u00e8 il filo conduttore di tutta la storia, \u00e8 la speranza incrollabile di trovare la sua famiglia.\nStoria editoriale.\nLa serie \u00e8 stata ideata da Tito Faraci, autore di tutti i soggetti e sceneggiature. L'ideazione grafica del personaggio \u00e8 di Fabio Celoni, autore anche di tutte le copertine. Composta di 18 numeri, \u00e8 la prima miniserie in casa Bonelli. Dopo la fine della serie iniziale, da agosto 2008 il personaggio \u00e8 tornato nelle edicole con speciali semestrali. La serie \u00e8 ambientata negli Stati Uniti negli anni cinquanta e si richiama alle atmosfere cinematografiche tipiche del periodo, in particolare di quella fantascientifica. Ogni albo infatti \u00e8 sceneggiato riferendosi a un genere narrativo diverso come il western, l'horror o il noir. Nel dicembre 2018 avviene un team-up con Zagor nell'albo della collana semestrale \"Color Zagor\" \"La minaccia dei Morb\"."}
{"id": "111088", "revid": "327794", "url": "https://it.wikipedia.org/wiki?curid=111088", "title": "Willard Van Orman Quine", "text": "Quine ha ricoperto la cattedra Edgar Pierce di filosofia della Harvard University dal 1956 al 2000. Chiamato da taluni \"il filosofo del filosofo\", \u00e8 il modello quintessenziale del filosofo analitico. Tra le sue maggiori opere \"Two Dogmas of Empiricism\" (1951, 1953, 1961), influente attacco alla concezione dei positivisti logici sulle proposizioni analitiche e sintetiche e \"Parola e oggetto\" (1960).\nBiografia.\nCresciuto ad Akron, nell'Ohio, ottiene un B.A. dall'Oberlin College e un Ph.D. dalla Harvard University nel 1932. Alla Harvard ha studiato logica con Alfred North Whitehead. Nei due anni successivi viaggia in Europa grazie ad una generosa borsa di studio e viene a contatto con i logici polacchi e con il Circolo di Vienna, in particolare con Rudolf Carnap.\nDal 1942 al 1946 lavora presso la United States Navy Intelligence, raggiungendo il grado di Lieutenant Commander.\nTra i suoi studenti di Harvard molti sono diventati filosofi di fama: tra questi Donald Davidson, David Lewis e Daniel Dennett.\nOpera.\nLa maggior parte delle prime pubblicazioni di Quine hanno riguardato la logica formale. Successivamente egli ha gradualmente spostato i suoi interessi verso questioni di ontologia, epistemologia e linguaggio; dagli anni '60 sostanzialmente egli ha sviluppato un suo progetto di \"epistemologia naturalizzata\" avente lo scopo di dare risposte a tutte le questioni sostanziali della conoscenza e del significato utilizzando metodi e strumenti delle scienze naturali. Quine ha decisamente rifiutato la visione secondo la quale c'\u00e8 una \"prima filosofia\", costituente un punto di vista teoretico in qualche modo precedente la scienza e capace di giustificarla. Queste prese di posizione generali fanno parte, entrambe, del naturalismo filosofico di Quine.\nRifiuto della distinzione analitico-sintetico.\nNegli anni '20 e '30, le discussioni con Carnap, Nelson Goodman, Alfred Tarski e altri hanno condotto Quine a dubitare della tenuta della distinzione, fondamentale per il positivismo logico, fra \"enunciati analitici\"\u2014quelli veri o falsi semplicemente in relazione ai significati dei termini che li compongono come \"Tutti gli scapoli non sono ammogliati\"\u2014ed \"enunciati sintetici\", veri o falsi in relazione ai fatti del mondo come \"C'\u00e8 un gatto sullo zerbino.\"\nUn enunciato \u00e8 \"analitico\" quando \u00e8 vero solo grazie al significato dei suoi termini, senza riferimento ai fatti del mondo.\nQuesta definizione dipende per\u00f2 dalla definizione della nozione di significato. Difatti, dice Quine, se comprendessimo a che cosa \"il significato di \"T\"\" fa riferimento, capiremmo anche cosa significa dire che i due termini \"T1\" e \"T2\" sono sinonimi: vorrebbe dire che i loro significati sono identici.\nAd esempio la proposizione \"Tutti gli uomini non ammogliati sono scapoli\" \u00e8 considerata analitica perch\u00e9 si intende che il significato di \"scapolo\" ed il significato di \"non sposato\" siano identici. Se cos\u00ec fosse, potremmo dire che una proposizione \u00e8 analitica se pu\u00f2 essere trasformata in una verit\u00e0 logica rimpiazzando sinonimo con sinonimo.\nQuindi \"Tutti gli uomini non ammogliati sono scapoli\" si trasformerebbe in \"Tutti gli uomini scapoli sono scapoli\", che \u00e8 una verit\u00e0 logica.\nMa qui risiede il problema. Secondo Quine \u00e8 la nozione di significato che va attaccata nella sua definizione classica. Egli rifiuta infatti il mentalismo che vuole che i significati siano determinati nella mente \"prima e oltre a ci\u00f2 che \u00e8 implicito nelle disposizioni al comportamento\".\nIn altre parole, secondo Quine, non si pu\u00f2 fare riferimento al significato di una proposizione senza fare riferimento ai fatti del mondo.\nIn essenza, per Quine le proposizioni analitiche e sintetiche non possono essere nettamente distinte \u2013- e la distinzione deve essere posta in dubbio, se non dissolta.\nLa indeterminatezza della traduzione.\nIl libro \"Parola e oggetto\" riassume molto del precedente lavoro di Quine al di fuori\ndella logica formale. Quine esamina i metodi che sarebbero disponibili a un \"linguista sul campo\"\nche cercasse di tradurre una lingua a lui prima sconosciuta.\nEgli osserva che ci sono molti modi per suddividere una frase in parole e diversi modi\nper distribuire funzioni tra le parole. Ogni ipotesi di traduzione potrebbe essere\ndifesa solo ricorrendo al contesto: osservare quali altri enunciati un parlante nativo pronuncerebbe.\nMa una analoga indeterminatezza comparirebbe ancora: ogni ipotesi di traduzione pu\u00f2 essere difesa\nse si adottano abbastanza ipotesi compensatorie riguardanti altre parti del linguaggio.\nL'esempio proposto da Quine in proposito, ora divenuto leggendario, riguarda la parola \"gavagai\"\npronunciata da un nativo in presenza di un coniglio. Il linguista potrebbe tradurla con \"coniglio\", o con\n\"Guarda, un coniglio\", o \"mosca del coniglio\" (nome di un supposto genere di insetto che\nnon abbandona i conigli), oppure \"cibo\" oppure \"Andiamo a caccia\", o \"Stanotte ci sar\u00e0 una tempesta\"\n(se i nativi hanno particolari credenze sui collegamenti conigli-tempeste), o anche\n\"momentaneo stadio del coniglio\", \"sezione temporale di una estensione tetradimensionale\nspazio-temporale di un coniglio\", \"massa di coniglit\u00e0\", o \"parte di coniglio non individuata\".\nAlcune di queste ipotesi alla luce di ulteriori osservazioni possono diventare meno probabili\u2014cio\u00e8 ipotesi meno maneggevoli. Altre possono essere scartate solo ponendo ai nativi\ndelle domande. Una risposta affermativa a \"\u00c8 questo lo \"stesso\" \"gavagai\" di quello precedente?\"\nfar\u00e0 scartare \"momentaneo stadio del coniglio\", e cos\u00ec via. Ma queste domande possono essere poste\nsolo dopo che il linguista ha imparato a padroneggiare una buona dose della grammatica e del vocabolario astratto dei nativi; questo a sua volta pu\u00f2 essere fatto sulla base di ipotesi derivate da pi\u00f9 semplici frammenti di lingua collegate a osservazioni; e quegli enunciati, per parte loro, consentono interpretazioni multiple, come abbiamo constatato.\nNon c'\u00e8 modo di sfuggire a questa circolarit\u00e0. Infatti, essa interviene in forma analoga anche\nnella interpretazione di discorsi pronunciati nella lingua del linguista e anche nell'interpretazione delle proprie espressioni.\nQuesta considerazione, contrariamente a una diffusa interpretazione meramente caricaturale di Quine, non porta allo scetticismo sul significato\u2014o questo significato \u00e8 nascosto e inconoscibile,\n\"oppure\" queste parole sono prive di significato.\nQuine giunge a concludere che c'\u00e8 e ci pu\u00f2 essere non pi\u00f9 significato di quello che potrebbe essere imparato da un comportamento di un parlante.\nIn realt\u00e0 non c'\u00e8 proprio alcuna necessit\u00e0 di sostenere tali entit\u00e0 come \"significati\", in quanto la nozione di uguaglianza di significato non pu\u00f2 ottenere alcuna spiegazione utilizzabile, ma dire che non ci sono \"significati\" non equivale a dire che le parole non significano.\nDi conseguenza a proposito di una traduzione da una lingua all'altra non si possono porre dilemmi\ndi \"giusto\" o \"sbagliato\". Ci sono solo questioni di \"meglio\" e \"peggio\". E la scelta fra questi\nattributi non pone questioni di \"accuratezza\" come quella che sarebbe ordinariamente\ncostruita: le teorie della traduzione sono migliori o peggiori, in relazione al migliore o\npeggiore successo con il quale predicono successivi enunciati e traducono secondo un pi\u00f9 o meno semplice schema di regole.\nOlismo della conferma e relativit\u00e0 ontologica.\nLa tesi centrale che sta alla base della indeterminatezza della traduzione e di altri sviluppi dell'opera di Quine \u00e8 costituita dalla relativit\u00e0 ontologica e dalla teoria correlata dell'olismo della conferma. La premessa dell'olismo della conferma \u00e8 che tutte le teorie di quello che esiste (e le affermazioni derivate nel loro ambito) non sono sufficientemente determinate dai dati empirici (dati, dati sensoriali, evidenza); ogni teoria con la sua interpretazione dell'evidenza \u00e8 ugualmente giustificabile. Cos\u00ec la Weltanschauung degli d\u00e8i omerici secondo gli antichi greci \u00e8 credibile quanto le onde elettromagnetiche del mondo dei fisici.\nPer quanto riguarda la sua personale credenza, Quine chiarisce alla fine di \"Due dogmi dell'empirismo\":\n (dalla raccolta \"Da un punto di vista logico\", p.\u00a062.)\nIl relativismo ontologico di Quine lo conduce a concordare con Pierre Duhem quando ritiene che per ogni collezione di evidenza empirica ci sarebbero sempre molte teorie in grado di renderne conto, di inquadrarla. Quindi non \u00e8 possibile verificare o falsificare una teoria semplicemente confrontandola con l'evidenza empirica; la teoria pu\u00f2 sempre essere salvata con qualche modifica. Per Quine il pensiero scientifico ha formato una rete coerente nella quale ogni parte potrebbe essere alterata alla luce dell'evidenza empirica e nella quale nessuna evidenza empirica potrebbe costringere alla revisione di una parte.\nL'opera di Quine ha contribuito a una larga accettazione dello strumentalismo nella filosofia della scienza."}
{"id": "111090", "revid": "177966", "url": "https://it.wikipedia.org/wiki?curid=111090", "title": "Apollo 10", "text": "Apollo 10 fu la quarta missione con equipaggio del programma Apollo e la prima missione dalla piattaforma di lancio \"39B\" del John F. Kennedy Space Center.\nLa missione includeva il secondo equipaggio ad orbitare intorno alla Luna e il collaudo del modulo lunare in orbita lunare. Vennero eseguite manovre di discesa, di risalita, di rendezvous e d'aggancio. Il modulo arriv\u00f2 fino a 15,6\u00a0km dalla superficie lunare durante la manovra di pratica.\nEquipaggio.\nIl 13 novembre 1968, cio\u00e8 solo pochi giorni dopo che la NASA ebbe dato l'annuncio che la missione Apollo 8 sarebbe volata verso la Luna, venne annunciata la composizione dell'equipaggio per la missione dell'Apollo 10: la prova generale per il primo allunaggio. Come previsto venne nominato l'equipaggio di riserva completo della missione dell'Apollo 7: Tom Stafford (comandante), John W. Young (pilota del modulo di comando) ed Eugene Cernan (pilota del modulo lunare). Stafford e Young erano al terzo volo nello spazio, per Cernan si trattava della seconda missione. Tutti e tre gli astronauti avevano raccolto le loro prime esperienze nell'ambito del programma Gemini. Cernan e Stafford (gi\u00e0 allora comandante della missione) inoltre avevano gi\u00e0 volato assieme nella missione Gemini 9. Pertanto l'Apollo 10 fu la prima missione americana nello spazio con un equipaggio privo di astronauti al loro primo volo.\nComandante dell'equipaggio di riserva fu Gordon Cooper. All'atto della nomina, Cooper era l'ultimo astronauta in servizio del programma Mercury, dato che Walter Schirra aveva lasciato il programma Apollo dopo il volo dell'Apollo 7, mentre Alan Shepard e Deke Slayton erano sospesi dal ruolo di astronauti attivi essendo ritenuti inidonei al volo per motivi di salute. L'equipaggio di riserva veniva completato da Donn Eisele, appena rientrato dalla sua prima missione con l'Apollo 7, nel ruolo di pilota del modulo di comando e da Edgar Mitchell, un astronauta novellino del quinto gruppo scelto dalla NASA, nel ruolo di pilota del modulo lunare. Considerando il principio di rotazione in uso dalla NASA, l'equipaggio Cooper, Eisele e Mitchell poteva aspettarsi di essere incaricati della missione dell'Apollo 13.\nL'equipaggio di supporto (Support Crew) venne composto da James Irwin e Charles Duke, i quali poi arriveranno sulla superficie lunare, e da Joe Engle e Jack Lousma.\nPreparazione.\nI singoli stadi del razzo vettore del tipo Saturn V vennero consegnati tra novembre e dicembre del 1968. Tutto fu pronto l'11 marzo 1969, cio\u00e8 durante il volo dell'Apollo 9, quando il veicolo spaziale completamente assemblato venne trasportato sulla nuovissima e fino a tale momento inutilizzata rampa di lancio numero 39B. L'accoppiata ufficiale era formata dal razzo vettore con il numero di serie AS-505, dalla capsula di comando CSM-106 (la capsula CSM-105 era riservata per soli test a terra e nei programmi della NASA non era previsto di usarla per un volo nello spazio) e dal modulo lunare LM-4.\nCome da tradizione della NASA anche in questo caso, oltre alle denominazioni ufficiali, gli astronauti poterono scegliere dei codici identificativi per le varie componenti del veicolo spaziale. Per Apollo 10 la fonte di ispirazione furono i fumetti di Charles M. Schulz \"Peanuts\" con la capsula che assunse il nome di \"Charlie Brown\" e il modulo lunare quello di \"Snoopy\". Dopo che l'equipaggio dell'Apollo 9 aveva scelto le denominazione di \"Gumdrop\" (caramella di gomma) e \"Spider\" (ragno) come codice identificativo dei loro veicoli (gi\u00e0 oggetto di polemica alla NASA) ed anche in occasione di questa missione la scelta non fu vista di buon occhio dai responsabili. Il direttivo della NASA pretese, con assoluta insistenza, che l'equipaggio della successiva missione dell'Apollo 11 (cio\u00e8 la prima prevista ad allunare) scegliesse denominazioni serie per i propri veicoli.\nIl ruolo di CapCom, cio\u00e8 radiofonista di contatto con la capsula, venne assunto dagli astronauti Charles Duke, Joe Engle, Jack Lousma e Bruce McCandless.\nFasi principali della missione.\nLancio.\nIl lancio del razzo vettore Saturn V da Cape Canaveral, Florida avvenne il 18 maggio 1969 alle 16:49 UTC. Come gi\u00e0 avvenuto per l'Apollo 8, in un primo momento venne imboccata un'orbita terrestre \"di parcheggio\". Dopo due orbite intorno alla Terra, il terzo stadio del razzo vettore venne riacceso per portare la capsula dell'Apollo sulla traiettoria verso la Luna.\nNell'orbita lunare.\nDopo aver raggiunto l'orbita lunare vennero eseguite tutte le manovre previste per il primo allunaggio vero e proprio nell'ambito della prevista missione Apollo 11. A circa 110 chilometri di altezza sopra la superficie lunare, il modulo di comando dell'Apollo (CSM) venne staccato dal modulo lunare (LM). Inizi\u00f2 dunque la manovra di discesa del LM, durante la quale il modulo si avvicin\u00f2 alla superficie lunare fino a circa 15 chilometri di altezza, scattando alcune foto del sito previsto per l'allunaggio dell'Apollo 11. Questa era l'altezza minima sotto la quale non si poteva scendere in quanto non sarebbe pi\u00f9 stato possibile una manovra di ascesa diretta. Ad un'altezza di 15 chilometri era previsto che lo stadio di discesa del modulo lunare venisse staccato per avviare il procedimento di risalita. Immediatamente dopo il pilotaggio automatico guidato dal computer di bordo si guast\u00f2 provocando un forte movimento di avvitamento. Cernan spense il pilotaggio automatico e riposizion\u00f2 il modulo lunare correttamente mediante pilotaggio manuale. Pure l'azionamento del congegno propulsore principale dello stadio di ascesa del modulo lunare non riusc\u00ec al primo tentativo, pot\u00e9 comunque essere eseguito in un secondo momento senza particolari problemi per l'equipaggio.\nAmmaraggio.\nDurante il rientro nell'atmosfera terrestre, effettuata il 26 maggio, la capsula dell'Apollo raggiunse una velocit\u00e0 di 39.897\u00a0km/h - corrispondente a 11,0825 chilometri al secondo. A tutt'oggi si tratta del record di velocit\u00e0 raggiunta da un mezzo con equipaggio in atmosfera terrestre. Alle ore 16:52 UTC l'Apollo 10 ammar\u00f2 senza problemi nelle acque dell'Oceano Pacifico. L'equipaggio venne recuperato dalla portaerei \"USS Princeton\". Durante la missione furono trasmesse le prime 19 trasmissioni televisive a colori dallo spazio verso la Terra.\nImportanza per il programma Apollo.\nLa missione Apollo 10, conclusa con successo, fu la dimostrazione che la NASA era in grado di effettuare voli dell'Apollo a brevi intervalli: infatti dalla missione Apollo 7 erano passati appena sette mesi.\nInoltre l'Apollo 10 aveva eseguito tutte le manovre necessarie per eseguire con successo un allunaggio, ad eccezione dell'allunaggio stesso. Anche se durante tali manovre furono riscontrati diversi problemi tecnici, venne ritenuto che si trattasse di inconvenienti facilmente risolvibili, tali da non pregiudicare il primo allunaggio con la missione Apollo 11, come da tempo programmato dalla NASA.\nApollo 10 era la quarta missione con equipaggio, mentre due ulteriori missioni, in programma per i mesi successivi, si trovavano gi\u00e0 in avanzata fase di preparazione.\nDati statistici.\nParametri della missione.\nAvvicinamento maggiore del LM alla superficie lunare:\nIl 22 maggio 1969 alle 20:35:02 UTC, il secondo sistema di propulsione di discesa inser\u00ec il LM in una orbita discendente di 112,8\u00a0km a 15,7\u00a0km cos\u00ec che il punto pi\u00f9 vicino alla superficie durante l'orbita si trovasse a 15\u00b0 dal sito di allunaggio n.2 (il luogo dell'allunaggio dell'Apollo 11).\nIl punto pi\u00f9 basso misurato nella traiettoria era di 15,6\u00a0km sopra la superficie lunare alle 21:29:43 UTC."}
{"id": "111092", "revid": "599", "url": "https://it.wikipedia.org/wiki?curid=111092", "title": "Willard Quine", "text": ""}
{"id": "111094", "revid": "1573940", "url": "https://it.wikipedia.org/wiki?curid=111094", "title": "Nebirau II", "text": "Biografia.\nSovrano sulla cui storicit\u00e0 i pareri degli egittologi non sono concordi. Noto inizialmente solo attraverso il Canone Reale venne ritenuto un semplice errore di \"sdoppiamento\" commesso dallo scriba di epoca ramesside redattore del testo. La successiva scoperta di un amuleto (sarcofago di Osiri), nella tomba di Djer, e di un sigillo, nell'isola di Uronarti in Nubia, recanti parte della titolatura hanno dato maggior consistenza alla sua \"storicit\u00e0\".\nSecondo A. Leahy i due reperti sarebbero da mettere in relazione con Khendjer, sovrano della XIII dinastia."}
{"id": "111103", "revid": "767487", "url": "https://it.wikipedia.org/wiki?curid=111103", "title": "Sound Asleep EP", "text": "Sound Asleep (conosciuto anche come \"Whisper\") \u00e8 il secondo EP della rock band statunitense Evanescence.\nDiffuso con l'aiuto della \"BigWig Enterprises\", l'EP \u00e8 stato distribuito in un'edizione limitata di sole 50 copie e senza copertina, ma in una semplice custodia di plastica color amaranto.\nTracce.\nTutte le canzoni sono state scritte da Ben Moody e Amy Lee\nCuriosit\u00e0.\nIn alcune riedizioni del disco, i brani \"Understanding\" e \"Ascension of the Spirit\" sono collegati in un unico brano, noto col titolo di \"Understanding\", con una durata complessiva di 19:21. In realt\u00e0, come nella versione originale, \"Understanding\" dura 7:26. Seguono 3 minuti di silenzio (7:26 - 10:26), dopodich\u00e9 come prima ghost track \u00e8 possibile ascoltare un breve audio di 35 secondi (10:26 - 11:01) proveniente dal film \"My Boyfriend's Back\" del 1993. Poi seguono altri 4 minuti e 50 secondi di silenzio (11:01 - 15:51), dopodich\u00e9 \u00e8 possibile ascoltare come seconda ghost track il brano \"Ascension of the Spirit\" (15:51 - 19:21)."}
{"id": "111108", "revid": "6923", "url": "https://it.wikipedia.org/wiki?curid=111108", "title": "Pocket PC", "text": "Pocket PC \u00e8 il termine con cui Microsoft identifica la propria linea di computer palmari. I \"Pocket PC\" sono computer di piccole dimensioni che adottano come sistema operativo una versione modificata di Microsoft Windows chiamata \"Windows CE\".\nAttualmente sono disponibili numerose applicazioni installabili, di cui alcune gratuite (freeware).\nEsistono diverse versioni del sistema operativo, secondo le diverse esigenze dell'utenza.\nAlcuni dispositivi integrano funzionalit\u00e0 di Telefono cellulare: la versione Pocket PC con supporto GSM e UMTS \u00e8 chiamata Windows Mobile Phone Edition.\nUno dei motivi che hanno spinto maggiormente la diffusione dei Pocket PC \u00e8 la possibilit\u00e0 di utilizzarli come navigatori satellitari (GPS).\nMicrosoft e Pocket PC.\nSecondo l'ideologia di Microsoft, il Pocket PC \u00e8 un \"dispositivo portatile che permette agli utenti di ricevere e inviare e-mail, gestire rubriche personali, gestire appuntamenti, riprodurre file multimediali, usare videogiochi, navigare in Internet e altro.\"\nQualsiasi dispositivo che viene classificato come Pocket PC deve attenersi a diversi requisiti:\nDifferenti versioni di Pocket PC.\nAlla fine del 2005 \u00e8 stato introdotto sul mercato Windows Mobile 5.\nLe principali novit\u00e0 sono un diverso sistema di gestione della memoria (denominato \"persistent storage\"), nuove versioni delle applicazioni Office che permettono di visualizzare e modificare file e documenti creati da un PC classico, maggiore possibilit\u00e0 di personalizzazione da parte dei produttori di Pocket PC.\nOggi molti modelli integrano la tecnologia GPS per la navigazione satellitare.\nProduttori.\nI Pocket PC sono prodotti da diverse aziende: si distinguono per la loro popolarit\u00e0 la HP (con gli iPAQ), Toshiba, ViewSonic, Dell, Fujitsu Siemens Computers, Qtek, I-mate, HTC, Mitac (con i Mio Technology), ASUS e Acer.\nPrezzi.\nIl prezzo di questi dispositivi varia a seconda delle caratteristiche hardware di ognuno: si parte da un minimo di 150\u20ac fino ad arrivare ai 1000\u20ac."}
{"id": "111112", "revid": "1904508", "url": "https://it.wikipedia.org/wiki?curid=111112", "title": "Cosimo III de' Medici", "text": "Il suo regno, il pi\u00f9 lungo nella storia della Toscana, fu caratterizzato da un forte declino politico ed economico, punteggiato dalle campagne persecutorie nei confronti degli ebrei e verso chiunque non si conformasse alla rigida morale cattolica.\nSpos\u00f2 per procura, il 18 aprile 1661, Margherita Luisa d'Orl\u00e9ans, cugina di Luigi XIV. Il suo fu considerato come uno dei matrimoni peggiori nella storia dei Medici: la forte diversit\u00e0 dei caratteri, infatti, port\u00f2 Margherita Luisa prima a rifiutare ogni forma di convivenza con Cosimo e poi a tornare in Francia, dove mor\u00ec. La coppia, comunque, ebbe tre figli: Ferdinando nel 1663, Anna Maria Luisa nel 1667 e Gian Gastone nel 1671.\nNei suoi ultimi anni Cosimo III, di fronte al rischio concreto di estinzione della propria casata, cerc\u00f2 di far nominare sua figlia Anna Maria Luisa come sua erede universale, ma l'imperatore Carlo VI d'Asburgo non lo permise. Alla sua morte, nel 1723, gli succedette il figlio Gian Gastone.\nBiografia.\nGiovinezza.\nErede al trono.\nCosimo era figlio di Vittoria Della Rovere e di Ferdinando II de' Medici, i cui precedenti due figli erano morti poco dopo la nascita.\nLa sua educazione provoc\u00f2 forti dispute fra i genitori: il padre, infatti, voleva dare al bimbo un'educazione scientifica, ma la madre avrebbe preferito una rigida educazione religiosa. Prevalse la madre, che nomin\u00f2, in qualit\u00e0 di tutore del principino, il teologo senese Volumnio Bandinelli, il quale influenz\u00f2 non poco il carattere del giovane, istillandogli una forte fede religiosa.\nInfatti, se nell'adolescenza Cosimo non aveva disdegnato le attivit\u00e0 all'aria aperta, come la caccia (tanto che lo zio Giovan Carlo de' Medici, in una lettera al fratello granduca, riport\u00f2 che \u00abil giovane principe [aveva] ucciso un'oca a mezz'aria\u00bb e l'ambasciatore lucchese sottoline\u00f2 che Cosimo, all'et\u00e0 di undici anni, aveva abbattuto sette cinghiali con quattro colpi), con l'et\u00e0 adulta prefer\u00ec scansare tutti i divertimenti giovanili per dedicarsi solo a pratiche devozionali, pellegrinaggi e canto religioso.\nNon fu per\u00f2 completamente immune agli interessi scientifici, che caratterizzarono tutto il ramo granducale dei Medici. In particolare fu attratto dalle scienze naturali, specialmente zoologia e botanica. Patrocin\u00f2 il medico Francesco Redi e, nelle sue ville fuori citt\u00e0, si dilettava a collezionare specie botaniche e animali rari, spesso provenienti da terre lontane, con una particolare attenzione, tutta seicentesca, per le aberrazioni, l'orrido e il grottesco, come il collezionismo di animali o piante deformi. Si deve a Cosimo III, d'altronde, il patrocinio per la fondazione della Societ\u00e0 botanica fiorentina, animata da Pier Antonio Micheli.\nUna parte delle sue collezioni \u00e8 oggi ospitata nel Museo Nazionale di Antropologia ed Etnologia di Firenze, mentre restano tracce pittoriche o architettoniche delle sue collezioni alle ville medicee della Topaia e dell'Ambrogiana.\nDifficile matrimonio.\nNel 1657 il granduca Ferdinando II inizi\u00f2 dei sondaggi presso le corti europee allo scopo di cercare una sposa per il figlio, con la speranza che questo potesse distoglierlo dalla sua vita appartata. Dopo lunghissime trattative e manovre diplomatiche, che videro protagonisti il cardinale Giulio Mazzarino e il cardinale Piero Bonsi, un prete toscano residente a Parigi, alla fine fu scelta Margherita Luisa d'Orl\u00e9ans, cugina del re Luigi XIV.\nIl 17 aprile 1661 Margherita Luisa spos\u00f2 Cosimo per procura presso il palazzo del Louvre e incontr\u00f2 il marito per la prima volta, nonostante fosse convalescente dal morbillo, il successivo 12 giugno, sbarcando a Livorno: l'incontro fra la principessa e il marito fu piuttosto freddo ed ella prefer\u00ec lasciare Livorno per Firenze, dove fece il suo ingresso trionfale il 20 giugno e dove ricevette dal suocero, come dono di nozze, una perla \u00abdelle dimensioni di un piccolo uovo di piccione\u00bb.\nL'unico vero beneficiario del matrimonio, per\u00f2, fu il Bonsi, che venne nominato vescovo di B\u00e9ziers e poi cardinale come ringraziamento per i suoi sforzi: sin dal loro primo incontro, infatti, il rapporto fra i due sposi non fu positivo e la situazione peggior\u00f2 quando Margherita Luisa, dopo aver chiesto i gioielli della Corona di Toscana per uso personale, se li vide negare da Cosimo con l'accusa di avidit\u00e0. Lo stile di vita della principessa, abituata al fasto e alla frivolezza della corte parigina, mal si adattava all'austera e religiosa corte toscana, il cui tesoro era stato prosciugato dai costi della guerra di Castro, tanto che il granduca Ferdinando non pot\u00e9 neppure, concluso il conflitto, pagare regolarmente i soldati ingaggiati.\nNonostante i continui litigi, il 9 agosto 1663 Margherita Luisa partor\u00ec un figlio maschio, Ferdinando de' Medici, anche se la nascita dell'erede al trono port\u00f2 solo un sollievo momentaneo alla situazione familiare. Luigi XIV mand\u00f2 a Firenze il duca di Saint Meme, al quale la principessa confid\u00f2 il desiderio di tornare in Francia, trovando nell'intermediario un utile appoggio ai suoi propositi. Ogni tentativo di risolvere le dispute col marito fall\u00ec, anche perch\u00e9 la principessa non perdeva occasione per umiliare pubblicamente Cosimo, al punto da impiegare solo cuochi francesi per paura che i Medici la volessero avvelenare.\nNel settembre 1664 Margherita Luisa abbandon\u00f2 i suoi appartamenti di Palazzo Pitti per la villa di Lappeggi, seguita da una scorta di settanta soldati, duecento cortigiani e sessantanove dame di compagnia. Nel 1666 si riconcili\u00f2 col marito e, nel 1667, diede alla luce Anna Maria Luisa, futura elettrice palatina. Il delicato riavvicinamento fra Margherita Luisa e il resto della famiglia granducale croll\u00f2 dopo la nascita di Anna Maria Luisa, quando la piccola contrasse il vaiolo, e, in un colloquio con il marito, quest'ultimo la incolp\u00f2 aspramente per tutti i suoi problemi.\nViaggi in Europa.\nNel tentativo di risolvere le dispute familiari, il granduca Ferdinando II incoraggi\u00f2 Cosimo ad allontanarsi da Firenze per compiere un lungo \"tour\" delle corti europee: il 28 ottobre 1667 arriv\u00f2 nel Tirolo presso la zia Anna de' Medici, arciduchessa d'Austria. Viaggi\u00f2 poi lungo il Reno fino ad Amsterdam, citt\u00e0 in cui ricevette gli omaggi da parte della comunit\u00e0 artistica e dove incontr\u00f2 Rembrandt. Infine, da Amsterdam, Cosimo si rec\u00f2 ad Amburgo per incontrare Cristina di Svezia. Fece ritorno a Firenze nel maggio 1668.\nIl viaggio, tuttavia, per quanto contribu\u00ec a risollevare l'animo di Cosimo, non fu in grado di sopire i contrasti con la moglie. Cos\u00ec, con il permesso paterno, Cosimo part\u00ec nuovamente nel settembre 1668. In questo secondo viaggio il principe visit\u00f2 la Spagna, il cui sovrano, Carlo II, lo ricevette in udienza privata. Nel gennaio dell'anno seguente arriv\u00f2 in Portogallo, da dove salp\u00f2 alla volta dell'Inghilterra.\nIn Inghilterra il principe visit\u00f2 le universit\u00e0 di Oxford e di Cambridge, ricevendo gli onori per la protezione concessa da suo padre a Galileo Galilei, incontr\u00f2 Carlo II d'Inghilterra e Samuel Pepys, che lo descrisse come \u00abun uomo molto allegro e affascinante\u00bb, e infine, nel viaggio di ritorno, si present\u00f2 a Luigi XIV, alla suocera Margherita di Lorena e alla cognata Elisabetta d'Orl\u00e9ans, che di lui scrisse:\nDopo questa lunga serie di viaggi di rappresentanza, il giovane Cosimo torn\u00f2 a Firenze il 1\u00ba novembre 1669.\nRegno.\nPrimi anni.\nFerdinando II mor\u00ec a causa di un ictus il 23 maggio 1670 e fu sepolto nella basilica di San Lorenzo a Firenze. Al momento della sua morte il Granducato aveva una popolazione di 721.594 abitanti.\nLa morte di Ferdinando II fece scoppiare un'acerrima lotta fra la nuova granduchessa, Margherita Luisa, e la granduchessa madre, Vittoria Della Rovere, per la partecipazione al potere. Cosimo, devotissimo alla madre, risolse la disputa concedendole numerose prerogative ed escludendo Margherita Luisa. Nei primi anni Cosimo III govern\u00f2 con grande fervore: attu\u00f2 una politica di contenimento delle spese per evitare la bancarotta, permise ai suoi sudditi di presentare una petizione per l'arbitrato nelle controversie e tent\u00f2 di riformare la pubblica amministrazione del Granducato.\nNel 1675 fu promossa, per volont\u00e0 del granduca, la \"Deputazione per la riforma dei Magistrati\", composta da alcuni dei principali funzionari granducali, come Emilio Luci e Francesco Feroni, con l'obiettivo di risanare le pi\u00f9 importanti magistrature dello Stato. Nel 1680 fu creata, su proposta della stessa deputazione, la \"Ruota Criminale\", un tribunale penale composto esclusivamente da giureconsulti, le cui competenze andarono a sovrapporsi a quelle del tradizionale e pi\u00f9 antico magistrato cittadino degli Otto di Guardia e Balia. Questo interesse del granduca, per\u00f2, non dur\u00f2 a lungo, poich\u00e9 Cosimo III prefer\u00ec tornare alle sue consuete pratiche devozionali e deleg\u00f2 gran parte degli affari di Stato alla madre e a un consiglio privato.\nNello stesso tempo peggiorarono ulteriormente i rapporti fra Vittoria Della Rovere e Margherita Luisa, che si sentiva tagliata fuori da qualsiasi influenza politica e mal sopportava i frequenti interventi della suocera nell'educazione del principino Ferdinando. Nonostante ci\u00f2, Cosimo si riconcili\u00f2 nuovamente con la moglie, la quale, nel primo anniversario della morte di Ferdinando II, mise alla luce un figlio maschio, Gian Gastone.\nPartenza di Margherita Luisa.\nLa ritrovata pace coniugale, tuttavia, fu di breve durata poich\u00e9, ben presto, le continue intromissioni di Vittoria Della Rovere esaurirono la pazienza di Margherita Luisa, tanto che quest'ultima, nel gennaio 1672, si finse malata. Luigi XIV, allora, mand\u00f2 in Toscana Alliot le Vieux, medico personale della madre Anna d'Austria, allo scopo di visitare la principessa e di tentare una nuova riconciliazione con il marito. Il medico, a differenza del duca di San Meme, rifiut\u00f2 il desiderio di Margherita Luisa di essere invitata in Francia per compiere cure termali, avendo compreso che era un trucco per allontanarsi da Firenze, e riusc\u00ec a convincere Cosimo III a concedere alla moglie la villa di Pratolino come residenza per almeno qualche mese.\nPassato quasi un anno, Cosimo impose alla moglie di ritornare a Firenze, ma costei rifiut\u00f2 e ottenne con forti pressioni il diritto di vivere alla villa di Poggio a Caiano, anche se il granduca le impose una scorta permanente di quattro soldati e comand\u00f2 di serrare porte e finestre per impedirle la fuga.\nIl 26 dicembre 1674, essendo fallito ogni tentativo di conciliazione, Cosimo III accett\u00f2 il desiderio della consorte di trasferirsi definitivamente presso il convento di Montmartre, a Parigi, conferendole la dignit\u00e0 di altezza reale e una pensione di 80.000 livre. La granduchessa lasci\u00f2 la Toscana nel giugno 1675 dopo aver depredato la villa di Poggio a Caiano di ogni oggetto di valore, senza essere particolarmente rimpianta dai sudditi o dal marito, il quale si volse ai piaceri del cibo:\nSempre riguardo alla sua ghiottoneria, una leggenda narra che il tiramis\u00f9 sia stato creato da alcuni pasticcieri senesi in occasione di una visita di Cosimo III alla loro citt\u00e0, episodio dal quale il tiramis\u00f9 avrebbe tratto anche il nomignolo di \"zuppa del duca\".\nPersecuzioni religiose e eredit\u00e0 di Carlo V di Lorena.\nPartita la moglie, l'attenzione del granduca si volse verso la comunit\u00e0 ebraica della Toscana, particolarmente numerosa a Livorno: nonostante gli indubbi servigi che gli ebrei compivano verso l'economia granducale, Cosimo III promulg\u00f2 leggi che proibivano le unioni miste, gli atti sessuali fra ebrei e cristiani e impedivano a questi di lavorare presso famiglie ebraiche. Per i trasgressori fu posta come pena una multa di cinquanta corone e, qualora il soggetto non fosse stato in grado di adempiere al pagamento, la multa veniva sostituita con la tortura o con quattro mesi di carcere. A questa legge si aggiunsero, negli anni seguenti, numerose ordinanze antisemite, fra le quali occorre ricordare le leggi del 16 giugno 1679 e del 12 dicembre 1680 che vietavano, rispettivamente, agli ebrei di visitare prostitute cristiane e ai cristiani quelle ebree.\nTuttavia, non furono solo gli ebrei le vittime dello zelo del granduca: per suo ordine, infatti, furono rimossi dall'altare del duomo di Firenze le statue di Baccio Bandinelli raffiguranti Adamo ed Eva nudi, considerate pornografiche, mentre dal battistero di San Giovanni il granduca fece asportare la spada e l'elmo di Guglielmino Ubertini, il vescovo guerriero della diocesi di Arezzo morto nella battaglia di Campaldino nel 1289, ritenendo sconveniente che un vescovo si fosse dedicato alla guerra.\nAi divieti si aggiunse il coprifuoco, la soppressione dell'antica festa del calendimaggio e regole pi\u00f9 rigide e restrittive allo scopo di stroncare la piaga della prostituzione, degli amori illeciti e della sodomia. Infine, per punire i reati di pubblica morale, il granduca istitu\u00ec l\"'Ufficio del decoro pubblico\", un tribunale speciale con il potere di irrogare a uomini e donne sanzioni che andavano dalla fustigazione, per i casi meno gravi, all'incarcerazione fino a quando i trasgressori non avessero accettato di pentirsi ed entrare in convento.\nL'ipocondria e la piet\u00e0 del Granduca non conoscevano limiti e l'influenza del clero aumentava sempre pi\u00f9: Cosimo III, infatti, rinnegando completamente la politica laica e tollerante dei suoi avi, rafforz\u00f2 i poteri e le competenze dei tribunali religiosi e decise di invitare nel Granducato i gesuiti, i quali, in breve, monopolizzarono il sistema educativo. Tutta la vita civica, infatti, \u00abera ridotta a una mostruosa parodia di quella monastica: una vita comunitaria in cui la libert\u00e0 di azione, di pensiero, di opinioni, di affetti, di abitudini era proibita o regolamentata da editti e metodi inquisitori\u00bb.\nNel 1678 si apr\u00ec la questione sulla successione al ducato di Lorena, il cui duca Carlo V, vedovo, non aveva discendenti, e Cosimo III colse l'occasione per affermare le pretese dei suoi figli. Tali diritti, infatti, derivavano dal fatto che Margherita Luisa era figlia di una principessa lorenese e aveva lasciato le sue aspettative al figlio maggiore, Ferdinando. Cosimo, allora, cerc\u00f2 di patrocinare il riconoscimento internazionale del figlio, ma non ottenne alcun risultato, poich\u00e9 l'imperatore Leopoldo I, nel timore che il ducato potesse tornare sotto l'influenza francese, si oppose alla successione di Ferdinando. L'anno seguente Carlo V, risposatosi, ebbe un figlio, Leopoldo di Lorena, e la questione si chiuse definitivamente.\nAnni dal 1679 al 1689.\nSebbene Margherita Luisa fosse partita, il suo comportamento rimase comunque una delle principali preoccupazioni del marito, che lei assillava con continue richieste di denaro allo scopo di garantirsi quello stile di vita frivolo che, a Firenze, il granduca aborriva.\nNel mese di gennaio 1680 la badessa di Montmartre chiese a Cosimo III di finanziare la costruzione di un serbatoio per l'acqua. Margherita Luisa, infatti, era solita porre il proprio cane in un cesto vicino al fuoco. Con tale comportamento, per\u00f2, un giorno provoc\u00f2 un incendio e, anzich\u00e9 chiamare le sue consorelle per spegnerlo, le esort\u00f2 a fuggire per salvarsi la vita. Il fatto, di per s\u00e9 di poco conto, era per\u00f2 reso pi\u00f9 grave dal momento che, in precedenti occasioni, Margherita Luisa aveva dichiarato esplicitamente che avrebbe voluto bruciare il convento.\nNell'estate dello stesso anno Cosimo III ricevette la notizia che la granduchessa era stata vista bagnarsi nuda in un fiume, provocando grande scandalo. Infuriato, Cosimo si rivolse direttamente a Luigi XIV. Il re di Francia, tuttavia, rifiut\u00f2 di intervenire e scrisse al granduca che non aveva pi\u00f9 diritto di interferire nella condotta della moglie, avendo egli acconsentito al suo ritiro a vita privata in Francia. Letta la missiva, Cosimo si sent\u00ec male e solo l'abilit\u00e0 del suo medico personale, Francesco Redi, che gli proib\u00ec tassativamente di interessarsi ancora alla vita di Margherita Luisa, gli permise di riprendersi.\nNel 1684 l'imperatore Leopoldo I chiese l'intervento del Granducato di Toscana nella guerra contro i turchi, ottenendo, dopo qualche tentennamento, una risposta positiva che si tradusse nell'ingresso del granducato nella Lega Santa e in ingenti invii di munizioni e rifornimenti. Sebbene la vittoria nell'assedio di Vienna rallegrasse il granduca, questi scrisse che \u00abmolti scandali e disordini continuano a verificarsi in materia di rapporti carnali fra ebrei e donne cristiane, poich\u00e9 permettono che i loro figli siano allattati da balie cristiane\u00bb. Cosimo impose che tale pratica fosse possibile solo con una specifica autorizzazione concessa dal governo e decise di aumentare a sei al giorno il numero delle pubbliche esecuzioni.\nGli ultimi anni del XVII secolo videro l'intrecciarsi di frenetiche trattative fra Cosimo III e le varie corti europee allo scopo di organizzare matrimoni politicamente vantaggiosi per rinsaldare il prestigio della famiglia: essendo Francesco Maria, fratello del granduca, cardinale, l'attenzione fu rivolta verso il primogenito Ferdinando. Nel 1686, per Ferdinando, Cosimo III restrinse le possibili scelte matrimoniali a due sole: Isabella Luisa di Braganza o Violante Beatrice di Baviera.\nCosimo scelse la prima e negozi\u00f2 un patto le cui clausole erano che Ferdinando e Isabella Luisa sarebbero vissuti a Lisbona; qualora Pietro II del Portogallo non avesse lasciato eredi, Isabella le sarebbe succeduta con Ferdinando quale re consorte, previa rinuncia alle pretese sul Granducato di Toscana. Infine, se Cosimo, Gian Gastone e Francesco Maria fossero morti senza lasciare eredi maschi, la Toscana sarebbe rimasta in unione dinastica con il Portogallo.\nTuttavia Ferdinando, con il pieno sostegno del suo prozio Luigi XIV, respinse il progetto. Cosimo III ripieg\u00f2 allora su Violante Beatrice di Baviera per rafforzare i legami con la Francia, di cui la Baviera era fedele alleata. La trattativa fu complessa, perch\u00e9 Ferdinando Maria di Baviera, padre della sposa, aveva perso 300.000 ugherri in un investimento sbagliato che gli aveva consigliato proprio il granduca Ferdinando II, padre di Cosimo III, e quest'ultimo fu perci\u00f2 costretto ad accettare una dote nuziale estremamente misera in modo da compensare il danno arrecato.\nTitolo agognato.\nFra le varie manie del granduca, una delle pi\u00f9 ossessive fu quella di ottenere il cosiddetto \"trattamento regio\", che consisteva quasi esclusivamente nel fatto che lui, o i suoi ambasciatori, non avrebbero pi\u00f9 dovuto togliersi il cappello di fronte agli altri sovrani.\nPur di raggiungere lo scopo furono impiegate immense risorse in spese di rappresentanza e quando nel giugno 1689 Vittorio Amedeo II di Savoia, pur essendo soltanto duca, ottenne il titolo dalla Spagna e dal Sacro Romano Impero, Cosimo III ne fece una vera e propria malattia, inviando lettere a tutte le corti d'Europa per obiettare che, nella gerarchia italiana, il Granduca di Toscana era sempre stato considerato superiore al Duca di Savoia.\n In altre lettere, dirette all'imperatore Leopoldo I, Cosimo III ricordava l'assistenza finanziaria e militare all'impero e l'imperatore, ansioso di evitare attriti con il granduca, gli sugger\u00ec di maritare la figlia Anna Maria Luisa con l'elettore Giovanni Guglielmo del Palatinato. L'influenza dell'elettore palatino presso gli altri principi tedeschi fu sufficiente a garantire a Cosimo III, due anni pi\u00f9 tardi, il titolo di \"Sua Altezza Reale il Serenissimo Granduca di Toscana\"; al riguardo, lo storico Jacopo Riguccio Galluzzi scrisse:\nAnni dal 1691 al 1694.\nIl matrimonio della principessa Anna Maria Luisa aveva per\u00f2 compromesso le relazioni con Luigi XIV, essendo il marito della principessa uno dei nemici pi\u00f9 odiati dal re.\nIl 9 ottobre 1691 la Francia, l'Inghilterra, la Spagna e la Repubblica delle Sette Province Unite, nell'ambito della guerra dei nove anni, garantirono la neutralit\u00e0 del porto toscano di Livorno, ma l'imperatore, che stava tentando di ottenere da Cosimo III i suoi diritti feudali sulla Corsica, gli ordin\u00f2 di allearsi con l'Austria. Il granduca rispose che, se lo avesse fatto, la Francia avrebbe inviato una flotta da Tolone per occupare il suo Stato. Leopoldo I, suo malgrado, accett\u00f2 questa scusa e, per evitare che Cosimo III si orientasse verso la Francia, si limit\u00f2 a esigere come contribuzione di guerra solo i canoni minori e indiscussi. Risolti questi problemi, Cosimo III inaspr\u00ec ulteriormente le gi\u00e0 rigide norme sulla moralit\u00e0 pubblica, affermando che \u00abentrare nelle case per fare l'amore con le ragazze, e restare oziosi davanti a porte e finestre, \u00e8 un grande incentivo per stupri, aborti e infanticidi\u00bb e, rispetto alle sanzioni gi\u00e0 decretate, decise di aumentare le multe.\nIl fanatismo coincise con una nuova ondata di tasse, che portarono la Toscana a una fase di stagnazione economica cagionata dall'irrigidimento delle corporazioni e dei dazi commerciali: una balla di lana, ad esempio, nel tragitto da Livorno a Cortona doveva attraversare dieci dogane interne, ognuna con un dazio diverso. Questo aumentava i costi delle importazioni e, soprattutto, delle esportazioni, distruggendo la manifattura e l'agricoltura, un tempo fiorenti. Il granduca, tuttavia, non si occupava di questa emergenza e preferiva supervisionare l\"'Ufficio di pubblica decenza\": le pene furono ancora aumentate e si andava affollando il carcere delle Stinche. In questa prigione le prostitute processate o in attesa di giudizio languivano per anni, con scarsa possibilit\u00e0 di alimentarsi se non potevano permettersi le multe a loro carico, n\u00e9 erano disponibili permessi o esenzioni, salvo per coloro che fossero in grado di pagare la somma assai ingente di sei corone al mese.\nIn contrasto agli interessi degli avi, Cosimo III si disinteress\u00f2 delle universit\u00e0 e dell'istruzione superiore e decise di ripristinare la legge, gi\u00e0 in vigore al tempo della minore et\u00e0 di Ferdinando II e da questi abolita, che proibiva agli studenti di frequentare la scuola al di fuori della Toscana, rafforzando in tal modo il monopolio dei gesuiti. Un contemporaneo scrisse che non un solo uomo a Firenze era in grado di leggere o scrivere in greco, in netto contrasto con i maestri della Repubblica di Firenze, e, in una lettera del 10 ottobre 1691, il segretario personale di Cosimo III riport\u00f2:\n Altre preoccupazioni si aggiunsero a quelle morali: Ferdinando e Violante, nonostante fossero sposati da oltre cinque anni, non avevano generato alcun figlio. Il granduca cerc\u00f2 di rispondere a tale problema imponendo giorni speciali di devozione e comand\u00f2 di erigere una \"colonna della fertilit\u00e0\", gesto che gli attir\u00f2 il ridicolo popolare. Questo matrimonio non permise un'unione felice.\nNel 1694 mor\u00ec Vittoria Della Rovere: i suoi beni, i ducati di Montefeltro e della Rovere, ereditati da suo nonno il duca di Urbino, furono conferiti al suo figlio pi\u00f9 giovane, Francesco Maria de' Medici.\nTemendo che Ferdinando non fosse in grado di generare prole, Cosimo III decise di accasare forzatamente il proprio figlio terzogenito Gian Gastone, di cui erano note le tendenze omosessuali, con una principessa tedesca, Anna Maria Francesca di Sassonia-Lauenburg, ricca erede del ducato di Sassonia-Lauenburg. I due si sposarono il 2 luglio 1697, ma l'incompatibilit\u00e0 degli sposi fece s\u00ec che Gian Gastone si volgesse subito a compagnie maschili, per poi abbandonare la moglie e fare ritorno a Firenze nel 1708.\nAlba del XVIII secolo.\nIl XVII secolo non si concluse bene per il granduca: non aveva nipoti, la Francia e la Spagna non gli riconoscevano il suo titolo di altezza reale e il duca di Lorena si era dichiarato re di Gerusalemme senza alcuna opposizione. Nel maggio 1700 Cosimo III avvi\u00f2 un pellegrinaggio verso Roma e il papa Innocenzo XII, dopo molte insistenze, gli confer\u00ec il titolo, puramente onorifico, di canonico di San Giovanni in Laterano. Felicissimo per la calorosa accoglienza del popolo, Cosimo lasci\u00f2 Roma con un frammento delle viscere di san Francesco Saverio.\nIl 1\u00ba novembre 1700 la morte senza eredi di Carlo II di Spagna provoc\u00f2 lo scoppio della guerra di successione spagnola, che coinvolse tutte le potenze europee divise in due grandi coalizioni, l'una guidata dalla Francia e l'altra dall'Austria. La Toscana rimase neutrale e Cosimo \u2013 apparendo in un primo momento pi\u00f9 probabile la vittoria francese \u2013 riconobbe Filippo, duca d'Angi\u00f2, come re di Spagna, ottenendo in cambio l'investitura del feudo di Siena e il riconoscimento del titolo di altezza reale.\nNel frattempo Gian Gastone sperperava il proprio denaro in Boemia e il granduca, allarmato, invi\u00f2 uno dei suoi consiglieri, il marchese di Rinuccini, per esaminare i debiti del principe, scoprendo che fra i creditori vi era anche l'arcivescovo di Praga e Jan Josef, conte di Breuner. Nel tentativo di allontanare il principe dalla sua vita dissoluta, Rinuccini cerc\u00f2 di costringere Anna Maria Francesca a trasferirsi a Firenze, dove Gian Gastone avrebbe desiderato tornare, ma lei rifiut\u00f2, anche perch\u00e9 il suo confessore, sperando di trattenerla in Boemia, le rammentava le morti sospette di Leonora \u00c1lvarez de Toledo e di Isabella de' Medici.\nProblema della successione.\nNei suoi ultimi anni la devozione di Cosimo III era divenuta ancora pi\u00f9 forte: era infatti solito visitare giornalmente il convento di San Marco, tanto che un contemporaneo scrisse che \u00abil Granduca conosce tutti i monaci di San Marco almeno di vista\u00bb. Riguardo a ci\u00f2, nel 1719 lo stesso Cosimo III afferm\u00f2 che Dio gli aveva chiesto \u00abdi impegnare il Granducato al governo e dominio assoluto del pi\u00f9 glorioso san Giuseppe\u00bb.\nNel 1705 la morte di Leopoldo I port\u00f2 sul trono imperiale il giovane Giuseppe I, il quale, dopo l'esito favorevole della battaglia di Torino \u2013 che mut\u00f2 le sorti della guerra sul fronte italiano in favore dell'Austria \u2013 decise di mandare un inviato a Firenze per raccogliere i diritti feudali, pari alla somma esorbitante di 300.000 dobloni, e per costringere il neutrale Cosimo III a riconoscere le pretese del fratello, l'arciduca Carlo, al trono di Spagna. Cosimo, incapace di opporsi a una tale pretesa e allo stesso tempo timoroso di un intervento navale francese contro di lui, scelse di pagare parte della somma, ma rifiut\u00f2 di riconoscere l'arciduca Carlo come re di Spagna. Inoltre fu obbligato a dare alloggio alle truppe austriache al comando del principe Eugenio di Savoia, partite alla conquista del Regno di Napoli.\nIntanto la salute del principe ereditario Ferdinando, malato di sifilide allo stato terminale, precipitava, tanto che non era neppure in grado di riconoscere il padre. Cosimo III, distrutto dal dolore e conscio del pericolo concreto di estinzione della dinastia, chiese l'aiuto del papa Clemente XI allo scopo di convincere Anna Maria Francesca a trasferirsi a Firenze con Gian Gastone. Il pontefice mand\u00f2 l'arcivescovo di Praga per rimproverarla, ma non ottenne successo, e il granduca, in una lettera alla figlia, citando come esempio la propria complicata storia matrimoniale, aggiunse che non si era minimamente preoccupato di cercare una riconciliazione.\nAl problema dinastico si aggiunse il pericolo della bancarotta, determinato dagli esborsi all'imperatore Giuseppe I e testimoniato anche da alcune lettere scritte del granduca alla figlia: \u00abIo posso dirti ora, nel caso in cui non sei informata, che non abbiamo soldi a Firenze\u00bb, aggiungendo che \u00abdue o tre quarti della mia pensione sono caduti in mora\u00bb. Nel 1708 Gian Gastone torn\u00f2 in Toscana, senza la moglie, e l'imperatore, prevedendo l'impossibilit\u00e0 che potessero nascere degli eredi da Anna Maria Luisa, inizi\u00f2 a meditare di occupare militarmente la Toscana.\nCosimo III, nel tentativo di evitare l'estinzione del casato, costrinse il proprio fratello Francesco Maria de' Medici a lasciare l'abito cardinalizio e a sposarsi, nonostante l'et\u00e0 avanzata e la salute malferma, con la giovanissima principessa Eleonora Luisa Gonzaga, nella speranza di avere un erede. Il tentativo fall\u00ec, sia per l'iniziale resistenza della principessa a consumare il matrimonio, vinta poi con lusinghe e minacce, sia per la subitanea scomparsa di Francesco Maria, avvenuta dopo soli due anni.\nPrivo di eredi e impossibilitato a far succedere gli altri rami della famiglia, esclusi alla successione con atto non modificabile di Cosimo I, il granduca cerc\u00f2 disperatamente di impedire che la Toscana cadesse in mani straniere e concep\u00ec il ripristino della Repubblica di Firenze. Tuttavia, per quanto ingegnoso, il progetto presentava molti ostacoli: Firenze era nominalmente un feudo imperiale e Siena era stata ricevuta da Carlo V; pertanto sarebbe stato necessario l'assenso della Spagna e dell'imperatore. In un primo momento il progetto sembr\u00f2 volgere al meglio: l'ambasciata del marchese Rinuccini permise di convincere i governi britannico e olandese, timorosi della potenza asburgica, a dare l'assenso al progetto, ma una precisazione di Cosimo III, secondo cui la repubblica sarebbe stata approvata solo con l'estinzione assoluta dei Medici e la morte di Giuseppe I, fece fallire il negoziato in procinto di essere approvato alla conferenza di Geertruidenberg.\nMorto Giuseppe I, il di lui fratello Carlo VI, gi\u00e0 pretendente al trono di Madrid, accett\u00f2 un incontro pubblico con l'elettrice palatina nel dicembre 1711, che si concluse affermando che non aveva alcuna obiezione alla sua successione, a patto che, alla sua morte, il Granducato passasse all'imperatore o a un membro della casa d'Asburgo. La proposta fu rifiutata dall'interessata, cos\u00ec come da uno sdegnato Cosimo III, al quale, tuttavia, non restava altro che aspettare i risultati dei trattati di Utrecht e di Rastatt.\nIl 30 ottobre 1713 cal\u00f2 nella tomba il principe ereditario Ferdinando, e, il 26 novembre, Cosimo III deposit\u00f2 un disegno di legge al Senato dei Quarantotto, legislatore nominale della Toscana, per garantire alla figlia il diritto di successione in caso di morte prematura di Gian Gastone. L'approvazione della richiesta, all'unanimit\u00e0, fece infuriare Carlo VI, il quale replic\u00f2 che, essendo il Granducato feudo imperiale, solo l'imperatore aveva la prerogativa di scegliere l'erede in caso di estinzione completa della dinastia, mentre Elisabetta Farnese, seconda moglie di Filippo V di Spagna ed erede del Ducato di Parma, reclam\u00f2 il diritto di successione ai Medici, essendo bis-nipote di Margherita de' Medici.\nNel mese di maggio 1716 l'imperatore assicur\u00f2 all'elettrice e al granduca che non vi era nessun ostacolo insormontabile alla successione di Anna Maria Luisa, ma aggiunse che l'Austria e la Toscana avrebbero dovuto trovare presto un accordo per l'erede della stessa e, come incentivo, propose progressi territoriali.\nNel giugno 1717 Cosimo III, con il sostegno imperiale, nomin\u00f2 la Casa d'Este come erede dei Medici, stabilendo che ad Anna Maria sarebbe succeduto il duca Rinaldo d'Este, alleato e parente dell'imperatore, dando eventualmente vita a un'unione dinastica fra il Granducato di Toscana e il Ducato di Modena. Tuttavia, nel 1718, si form\u00f2 una coalizione internazionale antispagnola fra Gran Bretagna, Francia e Olanda, alla quale ader\u00ec in seguito anche l'imperatore, che, attraverso il trattato di Londra del 2 agosto 1718 (detto anche Quadruplice Alleanza), per giungere a un compromesso con la Spagna, elabor\u00f2 un \"piano di pacificazione toccante le successioni di Toscana e di Parma\", attraverso il quale si stabil\u00ec che a Gian Gastone sarebbe succeduto don Carlo di Borbone, figlio primogenito di Elisabetta Farnese e di Filippo V di Spagna, ignorando i diritti di Anna Maria Luisa. A nulla valsero gli uffici presso le corti europee dell'inviato del granduca, il marchese Neri Corsini, il quale aveva tentato invano di guadagnare la Gran Bretagna alla causa dell'indipendenza toscana, sostenendo che la cessione del Granducato alla Spagna o all'Austria avrebbe pregiudicato l'equilibro italiano ed europeo, nonch\u00e9 i considerevoli interessi inglesi sul porto di Livorno. A conferma del fatto che ormai la questione toscana era soltanto nelle mani delle grandi potenze, a Cosimo III non fu inviata neanche una comunicazione ufficiale su quanto deciso.\nNel giugno 1717 mor\u00ec Giovanni Guglielmo del Palatinato e Anna Maria Luisa torn\u00f2 a Firenze portando con s\u00e9 molti preziosi che, sia pure in parte, alleviarono lo stato disastroso delle finanze granducali. Cosimo III, poi, nomin\u00f2 Violante Beatrice di Baviera, vedova del principe ereditario Ferdinando, governatrice di Siena, per evitare che l'inimicizia reciproca con sua figlia, l'elettrice del Palatinato, sfociasse in una lotta aperta, ma non ci riusc\u00ec. Questo e un altro episodio, un incidente di caccia in cui il granduca uccise accidentalmente il conte di San Crispino, prostrarono la fibra dell'ormai anziano Cosimo III, che fu talmente sconvolto da voler essere giudicato dai cavalieri dell'Ordine di Santo Stefano. Infine, nel settembre 1721, mor\u00ec anche Margherita Luisa, commemorata dal granduca con una solenne messa.\nLa missione diplomatica di Neri Corsini presso il congresso di Cambrai negli anni 1720-1722 si risolse in un nuovo fallimento. Dopo aver ingaggiato con l'Impero un'inutile battaglia combattuta a colpi di scritti storico-giuridici sulla sovranit\u00e0 della Toscana, a Corsini nel 1723 non rimase che far registrare negli atti del congresso una formale protesta in nome del granduca, del tutto ignorata dalle grandi potenze. Fu confermata la successione di Carlo di Borbone in veste di feudatario dell'imperatore, poi ulteriormente ribadita dal trattato di Vienna del 1725.\nMorte.\nIl 22 settembre 1723 il granduca visse due ore in preda a una crisi di tremore. Al suo capezzale erano presenti il nunzio apostolico e l'arcivescovo di Pisa, il quale disse: \u00abQuesto Principe ha richiesto poca assistenza, al fine di morire bene, perch\u00e9, in tutto il lungo corso della sua vita, aveva studiato e curato (il modo) per prepararsi alla morte\u00bb. Il 25 ottobre 1723, sei giorni prima della morte, Cosimo III eman\u00f2 un proclama sostenendo che la Toscana sarebbe rimasta indipendente, Anna Maria Luisa avrebbe ottenuto la successione dopo la sua morte e quella del fratello e che avrebbe avuto la facolt\u00e0 di adottare un successore legittimo. Tale proclama venne completamente ignorato dalle potenze europee e, il 31 ottobre, Cosimo III mor\u00ec, all'et\u00e0 di 81 anni. Fu sepolto nella basilica di San Lorenzo a Firenze. Riguardo ai suoi ultimi momenti, Indro Montanelli e Roberto Gervaso scrissero:\nE infine, come in un giudizio conclusivo, gli stessi Montanelli e Gervaso stigmatizzarono cos\u00ec il granduca:\nNel 1857, durante una prima ricognizione delle salme dei Medici, cos\u00ec venne ritrovato il suo corpo: \nEredit\u00e0.\nCosimo III lasci\u00f2 la Toscana come uno dei paesi pi\u00f9 poveri d'Europa: le casse dello Stato completamente vuote, il popolo stanco del fanatismo religioso, lo Stato che non era altro che una pedina nello scacchiere politico europeo, l'esercito che contava appena 2500 soldati, alcuni dei quali erano infermi e di oltre 80 anni, mentre la flotta era stata ridotta a due galere con un equipaggio di 132 marinai. Fra i suoi provvedimenti \u00e8 per\u00f2 importante l'editto del 24 settembre 1716 con il quale furono determinati i confini delle quattro regioni vinicole (Chianti, Pomino, Carmignano e Val d'Arno di Sopra) e il riordino delle collezioni di famiglia.\nGli succedette il figlio Gian Gastone, che abrog\u00f2 le leggi di persecuzione, licenzi\u00f2 i preti, ridusse i fasti della corte e il peso del fisco, dando respiro alla Toscana, ma senza riuscire a sostenerne l'indipendenza. Alla morte di Gian Gastone nel 1737 il ramo maschile dei Medici si estinse, e, in forza della rinuncia di Carlo di Borbone, ascese al trono Francesco Stefano di Lorena, nipote di quel Carlo V cui Cosimo, nel 1679, aveva sperato succedesse uno dei suoi figli.\nCosimo e la scienza.\nIl suo regno vide attenuarsi progressivamente la promozione e l'incoraggiamento della tradizione scientifico-filosofica galileiana. Questo mutato atteggiamento \u00e8 stato a lungo considerato la conseguenza dell'influenza esercitata sul Granduca da consiglieri bigotti, i quali spinsero il granduca ad adottare provvedimenti contro l'insegnamento della filosofia democritea ed epicurea all'Universit\u00e0 di Pisa, dichiarando illegale anche la scienza galileiana.\nDiscendenza.\nCosimo III ebbe tre figli da Margherita Luisa d'Orl\u00e9ans, nipote di Enrico IV di Francia:\nCosimo non ebbe mai un buon rapporto con il figlio primogenito, Ferdinando: il suo carattere rigido e bigotto, infatti, mal si accordava con quello estroso e libertino del figlio, e l'infelice matrimonio con una principessa bavarese, Violante Beatrice, non contribu\u00ec certo a migliorarne il rapporto con il padre. Ferdinando mor\u00ec di sifilide, contratta durante un soggiorno a Venezia.\nLa secondogenita Anna Maria Luisa, invece, fu la sua figlia prediletta, l'unica che condividesse lo zelo e la rigida piet\u00e0 religiosa; si spos\u00f2 con l'elettore palatino Giovanni Guglielmo, ma anch'ella non ebbe eredi. Gian Gastone, l'ultimogenito, malinconico e abulico, succedette al padre, di cui disprezzava i metodi di governo e la corte, ma neppure lui mise al mondo degli eredi.\nTitoli e onorificenze.\nLa titolazione ufficiale di Cosimo III era \"Cosimo Terzo, per grazia di Dio, Granduca di Toscana\"."}
{"id": "111116", "revid": "1522738", "url": "https://it.wikipedia.org/wiki?curid=111116", "title": "Pig-Pen", "text": ""}
{"id": "111123", "revid": "78273", "url": "https://it.wikipedia.org/wiki?curid=111123", "title": "Windows Blackcomb", "text": ""}
{"id": "111135", "revid": "124704918", "url": "https://it.wikipedia.org/wiki?curid=111135", "title": "Ciak", "text": "Ciak \u00e8 un termine onomatopeico che definisce un attrezzo usato nel cinema, composto da una tavoletta (o lavagna) su cui sono scritti tutti i dati della scena in fase di ripresa e da un'asticella mobile che quando viene abbassata produce un caratteristico rumore di schiocco secco, detto appunto \"ciak\". Si tratta di una delle attrezzature pi\u00f9 caratteristiche dell'arte del cinema, tanto da esserne un simbolo. In inglese \u00e8 detto \"clapperboard\", in francese \"clap\", in spagnolo \"claqueta\", in tedesco \"Filmklappe\".\nLo strumento \u00e8 utilizzato per assicurare la sincronizzazione di immagini e suoni e per identificare in maniera univoca ogni scena, inquadratura e ripresa al momento del montaggio. Si presume che sia stato inventato nel secondo decennio del Novecento da Frank Thring, attore e regista australiano.\nUso.\nL'asticella, detta \"clachette\", viene battuta da un macchinista, detto \"ciacchista\". La sequenza che caratterizza l'inizio della ripresa avviene in questo modo: il ciacchista si posiziona con il ciak aperto e ben in vista nell'inquadratura, tra l'obiettivo e la scena da riprendere; il regista dice ad alta voce \"Motore!\"; il tecnico del suono risponde dopo pochi istanti \"Partito!\" (riferendosi al motore della registrazione sonora); l'assistente operatore avvia la macchina da presa e grida \"Ciak!\"; il ciacchista dice a voce alta quanto scritto sul ciak (nell'ordine, solitamente: n\u00b0 scena, n\u00b0 inquadratura e n\u00b0 della ripresa (\"take\")), chiude con forza l'asticella per farla battere e produrre il tipico suono del ciak; se tutto ci\u00f2 \u00e8 andato a buon fine, il regista annuncia ed ordina l'inizio della scena agli attori e a tutti i partecipanti dietro le quinte dicendo \"Azione!\".\nAlla fine della scena o nel caso in cui si verifichino problemi di qualsiasi tipo che rendano necessario ricominciare la ripresa da capo, \u00e8 fondamentale dare un ordine di arresto, solitamente \"Stop!\", che viene impartito dal regista o eventualmente da membri della \"troupe\".\nI dati scritti sul ciak serviranno in seguito al montatore per identificare con esattezza il girato (spesso infatti sono realizzate diverse riprese per la stessa scena o inquadratura). Di conseguenza, nel gergo cinematografico, il termine \"ciak\" \u00e8 usato anche come sinonimo di ripresa (\"girare tre ciak\" significa filmare la stessa sequenza per tre volte). Nella fase di sincronizzazione dell'audio, l'abbassamento dell'asticella del ciak e il rumore da esso prodotto servono a determinare il fotogramma a cui va agganciata la traccia sonora.\nIn passato, per poter scrivere e cancellare ripetutamente le informazioni da riportare sui ciak, venivano utilizzate lavagnette e gessetti. Oggi si utilizzano pannelli di plexiglas e pennarelli cancellabili. I ciak pi\u00f9 moderni, a tecnologia digitale, sono invece dotati di \"display\" elettronici, che indicano lo scorrimento del \"timecode\" per la sincronizzazione: questo tipo di ciak si usa quando si riprende utilizzando una telecamera, mentre \u00e8 poco usato per il cinema in pellicola, che invece preferisce il ciak classico perch\u00e9 pi\u00f9 leggero e gestibile.\nCiak statunitense e ciak italiano.\nNel cinema storicamente si sono usati due tipi di ciak, quello statunitense e quello italiano, che si differenzia dal primo perch\u00e9 ha l'asticella (clachette) in basso invece che in alto; inoltre \u00e8 provvisto di un manico per reggerlo meglio ed evitare di coprire le scritte con le dita. Inizialmente il ciak italiano era costruito dai macchinisti in compensato e, per segnare le numerazioni, sulla parte superiore aveva delle finestrelle con scanalature ai lati, dove venivano inseriti i numeri su cartoncini neri, tenuti insieme in gruppi dall'uno al dieci con un anello come un mazzo di chiavi; ogni ciak era corredato da 5 o 6 di questi mazzi, uno dei quali riportava tutte lettere dell'alfabeto anzich\u00e9 numeri. Il sistema era il pi\u00f9 veloce per il cambio dei numeri e il cinema statunitense lo apprezzava molto.\nI numeri sul ciak indicano: il numero della scena, il numero dell'inquadratura, il numero della ripresa (take). Inoltre tra i numeri pu\u00f2 essere inserita una lettera, che serve talvolta ad indicare un rifacimento (R), oppure lo stesso ciak battuto per due macchine che saranno indicate con le lettere (A e B), o ancora quando si gira nuovamente la stessa inquadratura con una variante, che pu\u00f2 essere un cambio d'obiettivo, o un cambio di battute, o di movimento.\nCiak in coda.\nPer vari motivi, in certe inquadrature pu\u00f2 essere impossibile battere il ciak all'inizio; si effettua allora il ciak in coda, cio\u00e8 alla fine dell'inquadratura, dopo che \u00e8 stato dato l'ordine di \"Stop\": questa variazione \u00e8 caratterizzata dal ciak tenuto capovolto davanti all'obiettivo."}
{"id": "111140", "revid": "124947892", "url": "https://it.wikipedia.org/wiki?curid=111140", "title": "Marcello Tegalliano", "text": "Biografia.\nL'unica menzione storica certa di Marcello (il cognome Tegalliano \u00e8 un'invenzione tardo-trecentesca dei cronisti Nicol\u00f2 Trevisan ed Enrico Dandolo) \u00e8 il \"Pactum Lotharii\" stipulato nell'840 tra l'imperatore Lotario I e il doge Pietro Tradonico. Nel testo \u00e8 citata la cosiddetta \"terminatio liutprandina\", un accordo sulla delimitazione dei confini attorno a Cittanova concluso sotto il re dei Longobardi Liutprando tra il duca Paoluccio e il \"magister militum\" Marcello e ancora in vigore ai tempi del Sacro Romano Impero.\nIl \"Pactum\" fu pi\u00f9 volte confermato nei secoli che seguirono ed era quindi ben noto a Giovanni Diacono, il primo cronista che, attorno all'anno Mille, identific\u00f2 Paoluccio e Marcello rispettivamente come il primo e il secondo doge di Venezia.\nQueste conclusioni sono state poi adottate dalla storiografia successiva sino all'epoca moderna, quando alcuni studiosi hanno messo in dubbio la storicit\u00e0 di Paoluccio e Marcello. Per Roberto Cessi il primo doge fu Orso, eletto direttamente dai venetici nel 726 durante una rivolta contro il governo dell'imperatore bizantino Leone III Isaurico; Paoluccio sarebbe da identificare con l'esarca di Ravenna Paolo, mentre Marcello sarebbe stato un \"magister militum\" appartenente alla gerarchia bizantina della Venetik\u00e0. Carlo Guido Mor e Stefano Gasparri hanno ipotizzato invece che Paoluccio fosse il duca longobardo di Treviso, mentre Marcello sarebbe stato il suo interlocutore di parte veneziana.\nNon sappiamo pressoch\u00e9 nulla riguardo al governo di Tegalliano che, stando alle cronache, sarebbe morto dopo nove anni di dogato - quindi, fissando la morte di Paoluccio nel 717, fino al 726. Di certo, in quel periodo si riaccese lo scontro tra il patriarca di Grado e il patriarca di Aquileia. Nel 723 papa Gregorio II invi\u00f2 una lettera ai vescovi della provincia ecclesiastica della Venezia e Istria in cui redarguiva Sereno di Aquileia sul rispetto dei diritti di Donato di Grado. Tralasciando i dubbi di molti storici circa la veridicit\u00e0 della missiva, il testo ci \u00e8 tramandato integralmente da Andrea Dandolo; tra i destinatari figura anche il \"magister militum\" Marcello, accompagnato dal titolo di duca, ma certamente si tratta di una falsificazione per dare maggior credito al documento.\nSecondo Andrea Dandolo fu sepolto, come il predecessore, a Eraclea. I gi\u00e0 citati Trevisan e Dandolo, sulla base dell'assonanza con nome e cognome, identificarono Marcello come il capostipite delle famiglie Marcello e Fonicalli."}
{"id": "111141", "revid": "1543377", "url": "https://it.wikipedia.org/wiki?curid=111141", "title": "Giraffa (cinema)", "text": "La giraffa (o giraffino, per i modelli pi\u00f9 semplici) \u00e8 un dispositivo utilizzato nelle riprese cinematografiche e televisive per la raccolta delle voci. Il microfono, spesso direzionale, \u00e8 montato al capo di un braccio telescopico controbilanciato, sorretto da un carrello, che permette movimenti ampi e precisi ad opera del microfonista, diretto dal fonico di presa diretta. Ve ne sono diversi modelli, come il Mole-Richardson e il Fisher.\nLa giraffa Fisher entr\u00f2 in uso negli Stati Uniti d'America negli anni quaranta e venne importata in Italia dopo la fine della seconda guerra mondiale con l'arrivo degli americani. In precedenza i tecnici del suono si arrangiavano con ci\u00f2 che avevano a disposizione, improvvisando strumenti di sostegno per il microfono. Il movimento basculante che sosteneva il braccio era montato su una torretta a sua volta montata su un carrello con ruote gommate. Il portamicrofono, montato all'estremit\u00e0 del braccio, permetteva il movimento nelle quattro direzioni e la rotazione a 360 gradi. Le sospensioni elastiche tramite le quali vi veniva agganciato il microfono permettevano di evitare l'effetto stetoscopico dovuto a vibrazioni meccaniche. Si noti che il peso dei microfoni del tempo era considerevolmente pi\u00f9 alto dell'attuale.\nCon il passare degli anni e il miglioramento della tecnologia, sia nella qualit\u00e0 che nel peso dei materiali, a partire dagli anni sessanta il dispositivo and\u00f2 ad alleggerirsi. Il microfono, ormai di peso ridottissimo, pu\u00f2 oggi venire manovrato semplicemente con un'asta microfonica in fibra di carbonio. L'insieme di microfono direzionale ed asta microfonica in inglese \u00e8 \"boom microphone\".\nEssenziale \u00e8 evitare che il microfono superi i limiti dell'inquadratura, detti \"traguardi\", ed entri nel campo di ripresa, pena lo stop da parte dell'operatore di macchina. A volte l'entrata del microfono visibile in un'inquadratura non \u00e8 per\u00f2 dovuta ad errori, ma ad un formato di proiezione diverso dall'originale o all'adattamento al formato televisivo."}
{"id": "111142", "revid": "729019", "url": "https://it.wikipedia.org/wiki?curid=111142", "title": "Alfred Naujocks", "text": "Fu un ufficiale delle SS e dello Sicherheitsdienst; sal\u00ec alla notoriet\u00e0 per il finto attacco alla stazione radio di Gleiwitz il 31 agosto 1939.\nFiglio di un droghiere di Kiel, interruppe ben presto gli studi, diventando il prototipo del tipico giovane ragazzo tedesco sbandato dopo la fine della Prima guerra mondiale, venendo spesso coinvolto in tafferugli contro le formazioni comuniste.\nEntrato nelle SS nel 1931, venne chiamato tre anni pi\u00f9 tardi da Heydrich, che aveva conosciuto dopo che questi era stato espulso dalla marina, ad entrare a far parte dello Sicherheitsdienst, diventando da quel momento l'esecutore dei lavori pi\u00f9 \"spiacevoli\". Naujocks, fu in prima linea nelle operazioni relative al Salone Kitty, dell'assassinio di Rudolf Formis, nell'Affare Tucha\u010devskij, nell'Incidente di Venlo e nell'Operazione Bernhard.\nNel 1939 ottenne il comando della sottosezione III dell'SD-Ausland (SD-Sezione estera), specializzata nella fabbricazioni di documenti e passaporti falsi per gli agenti operativi dell'SD. Naujocks si dimise dall'SD nel 1941 in seguito ad una disputa con Heydrich e fu pertanto trasferito nelle Waffen-SS. Nel 1943 fu spedito sul Fronte Orientale, e l'anno seguente fu destinato all'ufficio relativo all'amministrazione delle truppe di occupazione in Belgio.\nNel novembre 1944 Naujocks decise di disertare e catturato dagli americani concluse la guerra in un campo per prigionieri di guerra. Riuscito a fuggire prima di essere giudicato da un tribunale Alleato, Naujocks fu membro attivo dell'ODESSA, l'organizzazione nazista che aiutava personaggi nazisti e delle SS a riparare in Sud America; egli stesso ripar\u00f2 in Argentina, dove per\u00f2 venne arrestato e trasferito ad Amburgo per essere giudicato. Mor\u00ec il 4 aprile 1966, senza rilasciare nessun altro particolare della sua attivit\u00e0 in tempo di guerra."}
{"id": "111143", "revid": "110157", "url": "https://it.wikipedia.org/wiki?curid=111143", "title": "Metamatematica", "text": "La metamatematica pu\u00f2 definirsi come la parte della filosofia della matematica che si propone di studiare la matematica da punti di vista generali.\nEssa venne differenziata dal resto della matematica verso la fine del XIX secolo nell'ambito delle discussioni che riguardavano quello che allora veniva chiamato problema dei fondamenti della matematica.\nDescrizione.\nTra le sue branche pi\u00f9 importanti si pongono la teoria della dimostrazione e la teoria dei modelli. Il significato che le attribuiva originariamente David Hilbert si avvicina a quello della attuale teoria della dimostrazione (vedi programma di Hilbert).\nLe due suddette branche ora spesso sono considerate parti della logica matematica, termine che (secondo Googlefight) ora viene molto pi\u00f9 ampiamente usato di quello di \"metamatematica\"; mentre taluni considerano metamatematica un termine obsoleto, esso viene ancora usato dalla Library of Congress per categorizzare libri come \"Metamathematics of Fuzzy Logic\" (2002) e \"\".\nMolti temi riguardanti i fondamenti della matematica (senza necessariamente riferirsi a qualche determinato \"problema\") e la filosofia della matematica toccano o utilizzano idee della metamatematica. La premessa programmatica della metamatematica \u00e8 che il contenuto matematico possa essere vantaggiosamente espresso mediante un sistema formale.\nCon atteggiamento contrapposto il quasi empirismo in matematica, la scienza cognitiva della matematica e gli studi etnoculturali della matematica (che concentrano l'attenzione sul metodo scientifico, i metodi quasi empirici o altri metodi empirici utilizzati per studiare la matematica e la pratica della matematica dai quali queste idee diventano accettate), si propongono come modalit\u00e0 non matematiche per studiare la matematica.\nPer un esempio dei tipi di contraddizioni nelle quali si incorre facilmente se non si distingue fra matematica e metamatematica, si veda paradosso di Richard."}
{"id": "111144", "revid": "599013", "url": "https://it.wikipedia.org/wiki?curid=111144", "title": "Computer grafica", "text": "Per computer-grafica (anche grafica digitale o grafica computerizzata; in inglese \"computer graphics\"), si intende quella vasta e relativamente recente disciplina informatica che ha per oggetto la creazione e la manipolazione di immagini e filmati, per mezzo del computer. \nArgomenti importanti nella computer grafica includono il design delle interfacce utente, la grafica delle sprite, la grafica vettoriale, la modellazione 3D, il ray tracing, la realt\u00e0 virtuale. Le tecniche e i software che permettono tale attivit\u00e0 si appoggiano sulle scienze della geometria, dell'ottica e della fisica.\nStoria.\nL'espressione \"computer graphics\" fu coniata nel 1960, dai ricercatori Verne Hudson e William Fetter. \u00c8 spesso abbreviata come CG, tuttavia a volte tale acronimo viene confuso con CGI, cio\u00e8 \"computer-generated imagery\". L'espressione \"computer grafica\" in passato veniva intesa, in un senso ampio, per descrivere \u00abcirca ogni cosa sui computer che non sia testo o suono\u00bb. A quel tempo i concetti di computer e software grafico erano decisamente diversi da quelli che abbiamo al giorno d'oggi: anche se i contenuti 2D (planimetrie, schemi e disegni tecnici) potevano essere in qualche modo rappresentabili, non era ancora giunto il momento per i contenuti 3D.\nNei due decenni successivi, a riprova degli esponenziali tempi di sviluppo delle tecnologie informatiche, accaddero numerosi eventi, che portarono i computer a essere in grado di presentare qualcosa di pi\u00f9 interessante di qualche linea immobile sullo schermo, suscitando cos\u00ec un interesse al di fuori della ristretta cerchia di ricercatori e ingegneri, all'interno della quale tutto questo era nato. Verso la fine degli anni Ottanta alcuni progettisti compresero le potenzialit\u00e0 di questo mezzo e si adoperarono per utilizzarlo con scopi diversi dalla progettazione o visualizzazione. \u00c8 in questo periodo che avviene il primo contatto tra la computer grafica e il creativo mondo dell'intrattenimento.\nGli anni 1990 segnarono infine la svolta definitiva nell'impiego della computer grafica, con la produzione dei primi lungometraggi animati completamente in 3D, la comparsa dei primi videogiochi con grafiche tridimensionali e l'impiego massimo del computer per la generazione di effetti speciali nelle pellicole cinematografiche. Al giorno d'oggi comprendiamo facilmente il concetto di computer grafica, o contenuto 3D, in quanto ne siamo continuamente a contatto (film di animazione, visualizzazioni di progetti e prototipi di prodotti, pubblicit\u00e0).\nDescrizione.\nLa computer grafica \u00e8 la scienza e l'arte della comunicazione visiva per mezzo di uno schermo del computer e dei suoi dispositivi di interazione. \u00c8 un campo che si serve di molte discipline, quali la fisica, matematica, percezione umana, interazione uomo-macchina, ingegneria, grafica, e l'arte. La fisica \u00e8 utilizzata per modellare la luce e per eseguire simulazioni animate; la matematica \u00e8 utilizzata per descrivere e creare forme; la percezione umana lo \u00e8 per determinare l'allocazione delle risorse (per evitare di sprecare tempo-macchina generando immagini di cose che non saranno notate); l'ingegneria per ottimizzare l'allocazione della lunghezza di banda, della memoria e dei tempi di elaborazione. Il graphic design e l'arte si combinano con l'interazione uomo-macchina per far s\u00ec che la comunicazione tra computer e utente sia il pi\u00f9 efficace possibile.\nLa computer grafica, intesa come area dell'informatica, studia la creazione e manipolazione delle immagini usando la matematica e le tecniche computazionali da essa derivate, piuttosto che le pure problematiche estetiche, sebbene a volte le due cose possano coincidere o incrociarsi. Campi di studio che confluiscono nella computer grafica sono:\nRiassumendo, possiamo dire che la computer grafica \u00e8...\nApplicazioni.\nAl giorno d'oggi la computer grafica \u00e8 parte integrante di tantissimi ambiti professionali e industriali. Per esempio la tipografia (impaginazione di giornali e riviste, anche detta desktop publishing), la progettazione grafica (CAD) nelle industrie metalmeccanica, elettronica, impiantistica ed edile, visualizzazione di dati tecnico/medico/scientifici (CAE), sistemi informativi territoriali (SIT o GIS) e di consumo come i videogiochi, il ritocco fotografico, il montaggio di filmati, l'industria cinematografica (film d'animazione digitale ed effetti speciali dei film). \u00c8 possibile trovare la computer grafica anche in televisione (pubblicit\u00e0), sui giornali, nelle previsioni meteorologiche, e in una variet\u00e0 di indagini mediche e procedure chirurgiche. In una presentazione o report, per fare un esempio, un grafico ben costruito pu\u00f2 rappresentare statistiche complesse in una forma che \u00e8 pi\u00f9 facile da capire e interpretare. Le interfacce grafiche utente (GUI) che troviamo negli smartphone, nei computer, nelle dashboard delle automobili, e in molti dispositivi elettronici casalinghi, sono state progettate grazie agli sviluppi della computer grafica.\nNegli anni Novanta, sono stati oggetto di sviluppo altri campi come la visualizzazione dell'informazione, e una visualizzazione scientifica pi\u00f9 incentrata nella \u00abrappresentazione di fenomeni tridimensionali (di architettura, meteorologia, medicina, biologia, ecc...), dove l'enfasi \u00e8 posta su rese realistiche di volumi, superfici, fonti di illuminazione, e cos\u00ec via, magari con una componente dinamica (tempo)\u00bb.\nConcetti fondamentali.\nTipi di immagine.\nIn generale, l'obiettivo della computer grafica \u00e8 la creazione ed elaborazione di immagini e filmati digitali. Il termine \"digitale\" sta ad indicare un sistema o un dispositivo in cui le grandezze sono rappresentate attraverso valori numerici discreti, come per esempio nell'elaboratore elettronico o nelle macchine fotografiche dette appunto digitali. Un'immagine pu\u00f2 essere rappresentata digitalmente in due modi:\n\u00c8 possibile convertire un'immagine vettoriale in una bitmap attraverso la rasterizzazione. \u00c8 anche possibile l'operazione inversa, attraverso l\"'image tracing\".\nCome viene visualizzata un'immagine su schermo?\nLa maggior parte delle immagini digitali vengono mostrate all'utente su un display raster, il quale le mostra come degli array rettangolari di pixel. Da un punto di vista fisico, in ogni punto dello schermo, inizialmente nero, ci sono tre celle fosforescenti che emettono luce se colpite da un fascio di elettroni, ovvero se si aggiunge energia. Ognuna delle celle corrisponde a uno dei tre colori primari della \"sintesi additiva\": rosso, verde e blu. Al valore massimo di intensit\u00e0 luminosa, prodotta da tutte e tre le celle contemporaneamente, corrisponde il bianco; alla minima, ossia a celle spente, il nero. Tutti gli altri colori si ottengono da combinazioni di intensit\u00e0 diverse di questi tre colori. (vedi \"RGB\")\nTuttavia, \u00e8 bene considerare che perfino nelle televisioni (display raster esemplari), raramente si hanno lo stesso numero di pixel dell'immagine che si vuole visualizzare. Considerazioni come questa spezzano il legame diretto tra i pixel dell'immagine e quelli del display. \u00c8 preferibile pensare un'immagine raster come una descrizione \"device-independent\" (indipendente dal dispositivo) dell'immagine che sar\u00e0 visualizzata, e il dispositivo come un mezzo per approssimare quell'immagine ideale.\nRappresentazione tridimensionale.\nLa modellazione digitale \u00e8 l'insieme dei processi atti a creare rappresentazioni matematiche di oggetti tridimensionali. \u00c8 impiegata principalmente nell'animazione digitale, nel CAD/CAM, nello sviluppo di videogiochi, nelle simulazioni, per la stampa 3D. Vi sono fondamentalmente due tipologie di oggetti tridimensionali:\nIl rendering \u00e8 il processo che, a partire dai modelli tridimensionali (vettoriali) presenti nella \"scena 3D\", permette di generare immagini raster o filmati, dotati di una precisa risoluzione e raffiguranti le superfici degli oggetti, i materiali e le texture in relazione all'illuminazione della scena stessa. La parte di software dedicata a svolgere questo compito \u00e8 chiamata motore di rendering (\"rendering engine\"), il quale non solo calcola l'aspetto dei materiali associati agli oggetti, ma elabora anche il modo in cui le ombre devono essere create sia in base alle luci posizionate nella scena, sia alle impostazioni di esposizione e ambientali eventualmente definite.\nAnimazione digitale.\nL'animazione \u00e8 una tecnica impiegata come medium narrativo e trova spazio nel cinema, nella televisione, nei videogiochi e cos\u00ec via. Si ottiene riproducendo sequenze di immagini con variazioni coerenti del contenuto, a una velocit\u00e0 tale da rendere l'occhio umano non pi\u00f9 in grado di distinguerle come singole immagini, creando l'illusione del movimento. All'interno di un software di animazione 3D, oltre alle tre dimensioni spaziali, \u00e8 possibile rappresentare anche quella temporale e ci\u00f2 viene fatto tramite un elemento dell'interfaccia chiamato \"timeline\", che \u00e8 disposto orizzontalmente e suddiviso a intervalli regolari, chiamati fotogrammi, i quali costituiscono l'unit\u00e0 base dell'animazione. Quelli del keyframing e dell'interpolazione sono i principi su cui si basa l'animazione al computer.\nOrganizzazioni e aziende di interesse.\nGruppi universitari.\nLa componente accademica riguardante la disciplina della computer grafica \u00e8 dominata dalla SIGGRAPH, (abbreviazione di Special Interest Group on GRAPHics and Interactive Techniques). \u00c8 la conferenza sulla grafica computerizzata organizzata annualmente negli Stati Uniti dall'ACM SIGGRAPH organization. La prima conferenza SIGGRAPH si tenne nel 1974, vi partecipano decine di migliaia di professionisti del campo. Fra le sedi delle varie edizioni della conferenza si annoverano Dallas, Seattle, Los Angeles, New Orleans e San Diego.\nI gruppi accademici che studiano questa disciplina, nel mondo, sono:"}
{"id": "111145", "revid": "125875454", "url": "https://it.wikipedia.org/wiki?curid=111145", "title": "Orso (doge)", "text": "Sal\u00ec al potere verso il 726/727 e fu probabilmente il primo \"dux\" ad essere nominato per volont\u00e0 dei Venetici e non del potere centrale. Si era, infatti, negli anni in cui l'imperatore Leone III iniziava la sua politica iconoclasta, provocando l'opposizione di papa Gregorio II e la sollevazione di tutta l'Italia bizantina.\nPronto a dirigere le truppe venetiche contro il governo centrale, in seguito Orso riusc\u00ec a riappacificarsi con l'imperatore, il quale riconobbe la sua carica assegnandogli il titolo di console.\nFu deposto e ucciso nel 737 durante una rivolta di aristocratici, non \u00e8 chiaro di che fazione. In sua sostituzione l'esarca di Ravenna non nomin\u00f2 un nuovo doge e insedi\u00f2 un \"magister militum\" in carica un anno. Il ritorno a questa forma amministrativa segn\u00f2 una ripresa del potere centrale rispetto all'autonomia cui aspiravano i Venetici."}
{"id": "111146", "revid": "124123", "url": "https://it.wikipedia.org/wiki?curid=111146", "title": "Warren Dodds", "text": "Baby era dotato di uno stile ancora fortemente influenzato dalle marce militari. Inizi\u00f2 a suonare durante le parate di New Orleans e occasionalmente col fratello nella Kid Ory's band. Di questo periodo si racconta che un giorno l'orchestra lo abbandon\u00f2 sul palco a causa del suo suonare poco stimolante. Da questa traumatizzante esperienza Baby decise di diventare un musicista migliore.\nNel 1918 si un\u00ec alla Fate Marable's Riverboat Band che suona sui traghetti fluviali dove ebbe modo di suonare tra gli altri con Louis Armstrong, Johnny St. Cyr e Pops Foster. Nel 1921 King Oliver gli chiese di entrare a far parte della sua orchestra, e Baby Dodds lo segu\u00ec a San Francisco e poi a Chicago dove divenne membro della King Oliver's Creole Jazz Band. Tra il 1927 e il 1929 comparve in molti storici dischi di jazz stile Chicago assieme ai Jerry Roll Morton's Red Hot Peppers e ai Louis Armstrong's Hot Seven. \nBaby dimostra un fine senso per le variazioni di accenti. Peculiari sono le sue intricate combinazioni di ottavi ad andamento jazzistico e binari. \nDurante gli anni della depressione economica suon\u00f2 prevalentemente col fratello che aiut\u00f2 nell'avviare un'agenzia di taxi in Chicago.\nIl suo stile vivace \u00e8 da sempre caratterizzato dall'utilizzo di molti arnesi e accessori che completavano e arricchivano la sua batteria (trap drum).\nDopo il 1949 una serie di acciacchi lo condusse alla quasi paralisi ma non gli imped\u00ec di suonare.\nLe sue prime registrazioni risalgono agli anni venti, con la King Oliver Creole Jazz Band."}
{"id": "111147", "revid": "306856", "url": "https://it.wikipedia.org/wiki?curid=111147", "title": "Incidente di Venlo", "text": "L'incidente di Venlo (in tedesco Venlo-Zwischenfall, in olandese Venlo-incident, in inglese Venlo incident) si riferisce ad una particolare operazione condotta dalla Gestapo e che si concluse con la cattura di due agenti inglesi del Secret Intelligence Service (SIS), il 9 novembre 1939.\nSvolgimento dei fatti.\nGli agenti inglesi dovevano incontrare ufficiali tedeschi che si supponeva stessero organizzando un complotto contro Hitler; l'incontro avrebbe avuto luogo nella cittadina di Venlo, nei Paesi Bassi a 8\u00a0km dal confine con la Germania; agenti tedeschi guidati da Alfred Naujocks, che avevano assunto l'identit\u00e0 di rifugiati politici, dovevano organizzare l'incontro. Il loro intento in realt\u00e0 era quello di carpire i metodi degli agenti inglesi e di passare loro false informazioni.\nIl SIS assegn\u00f2 per questa missione due agenti, il Capitano Sigismund Payne Best e il Maggiore Richard H. Stevens; i due agenti dovevano incontrare i tre ufficiali implicati nel finto-complotto, incluso il \"Maggiore Schaemmle\", che altri non era se non Walter Schellenberg. \"Schaemmle\" doveva passare loro informazioni circa le perdite tedesche durante la Campagna polacca e le modalit\u00e0 dell'arresto di Hitler.\nIn seguito ad un cambiamento dei piani ordinato direttamente da Himmler, il nuovo obiettivo divenne quello di catturare gli agenti inglesi. Nella notte tra l'8 e il 9 novembre 1939 gli agenti tedeschi entrarono nei Paesi Bassi, e si diressero ad un caf\u00e9 di Venlo, il caf\u00e9 Backus, dove era stato fissato l'appuntamento con gli agenti inglesi Best e Stevens, che a loro volta erano accompagnati dall'ufficiale dell'intelligence olandese Dirk Klop. Al loro arrivo all'appuntamento, gli agenti tedeschi bloccarono la macchina in cui si trovavano i tre, uccidendo Klop e trasferendo gli altri due in Germania.\nAl momento della cattura Stevens aveva con s\u00e9 la lista degli agenti operativi in Germania, e dopo un ulteriore interrogatorio a D\u00fcsseldorf, la Gestapo inizi\u00f2 ad arrestare diversi agenti inglesi, in particolare quelli attivi in Cecoslovacchia; oltre ci\u00f2 ottenne informazioni circa l'organizzazione interna la SIS e una lista di agenti che dovevano essere arrestati dopo l'invasione dell'Inghilterra.\nQuesto incidente rese notevolmente sospettosi gli inglesi circa la reale presenza di formazioni di resistenza al regime nazista. Dal canto suo, Hitler us\u00f2 questo pretesto per dichiarare la complicit\u00e0 olandese con gli agenti inglesi in un tentativo di attentato contro la sua persona, ottenendo in tal modo il pretesto per violare la neutralit\u00e0 del paese.\nBest e Stevens rimasero prigionieri per il resto della guerra.\nCultura di massa.\nDell'incidente di Venlo si parla nel romanzo di William Boyd \"Restless\", pubblicato nel 2006.\nI nomi \"Venlo\" e \"Klop\" vengono rispettivamente cambiati in \"Prenslo\" e \"Lt. Joos\". I due agenti del SIS non vengono mai citati, mentre viene citato il nome del caf\u00e9."}
{"id": "111149", "revid": "9", "url": "https://it.wikipedia.org/wiki?curid=111149", "title": "Baby Dodds", "text": ""}
{"id": "111150", "revid": "111433", "url": "https://it.wikipedia.org/wiki?curid=111150", "title": "Teodato (doge)", "text": "Le informazioni sul suo conto derivano esclusivamente dal cronachista Giovanni Diacono, vissuto nell'XI secolo.\nBiografia.\nTeodato proveniva da una nobile famiglia eracleense, figlio di quell'Orso che nel 726-727 era stato nominato \"dux\" dai Venetici in rivolta contro l'imperatore Leone III.\nDopo l'uccisione del padre (737) l'esarca di Ravenna decise di affidare il governo a un \"magister militum\" in carica un solo anno e scelto tra personalit\u00e0 forestiere, non fidandosi dell'aristocrazia locale. Sorprendentemente, terzo \"magister\" fu proprio Teodato; venne eletto, forse, perch\u00e9 era un sostenitore del governo bizantino, oppure per cercare l'appoggio della nobilt\u00e0 locale in un delicato momento in cui i Longobardi minacciavano Ravenna. Invero, la citt\u00e0 fu conquistata prima della fine del suo mandato.\nDue anni dopo cambi\u00f2 parte e guid\u00f2 la congiura che rovesci\u00f2 l'ultimo \"magister\" Giovanni Fabriciaco e, forte del sostegno della nobilt\u00e0, si proclam\u00f2 \"dux\".\nDalle cronache emerge chiaramente una netta divisione tra un partito eracleense, formato dai proprietari terrieri, e un partito metamaucense, rappresentato dai commercianti marittimi. In realt\u00e0 la situazione dovette essere ben pi\u00f9 complessa e confusa e Teodato, ora schierato con l'Impero, ora sostenitore dell'autonomia locale, ora sceso a patti con i Longobardi, ne \u00e8 un esempio. La cosa \u00e8 confermata anche dall'elezione del doge, avvenuta a Malamocco pur essendo eracleense. Lui stesso non intese riportare la capitale a Eracliana, ritenendo Malamocco pi\u00f9 facilmente difendibile e, in quanto porto militare rivolto all'Adriatico, pi\u00f9 direttamente collegato con Bisanzio. Teodato, infatti, non avrebbe mai considerato la piena indipendenza del Ducato dall'Impero.\nDurante il suo governo, forse perch\u00e9 Venezia era essa stessa minacciata dai Longobardi, appoggi\u00f2 sempre l'esarcato. Nonostante le fonti ricordano vari momenti di tensione, i Bizantini avevano un'opinione positiva circa la sua politica, tant'\u00e8 che gli conferirono il titolo di \"ypatus\". Ci\u00f2, tuttavia, non imped\u00ec ai Longobardi di avanzare: al termine del suo governo l'esarcato era stato conquistato (751) e il Ducato restava l'ultimo resto del dominio bizantino in Italia. Dopo questo evento, il doge tent\u00f2 di creare un'alleanza tra le ultime forze antilongobarde, come testimonia l'accordo raggiunto con papa Stefano II (754).\n\u00c8 vero anche che tra il 749 e il 756, ovvero durante il regno di Astolfo i Venetici tentarono di mantenere dei buoni rapporti con i Longobardi. Negli stessi anni della caduta di Ravenna, fu raggiunto un accordo con il sovrano che riconobbe i confini del Ducato.\nIl pi\u00f9 importante avvenimento del suo dogato fu per\u00f2 la fondazione di Brondolo, oggi frazione di Chioggia alle foci del Brenta, centro fortificato che aveva lo scopo di difendere Malamocco dagli attacchi via terra provenienti da sudovest (ma potrebbe essere visto anche in funzione antibizantina).\nIl governo di Teodato termin\u00f2 tragicamente nel 755 con una rivolta dell'aristocrazia capeggiata da Galla che lo fece abbacinare. La data di morte resta sconosciuta, cos\u00ec come non si conoscono eventuali discendenti."}
{"id": "111151", "revid": "339392", "url": "https://it.wikipedia.org/wiki?curid=111151", "title": "Santo Stefano Protomartire", "text": ""}
{"id": "111153", "revid": "1444886", "url": "https://it.wikipedia.org/wiki?curid=111153", "title": "Galla (doge)", "text": "Biografia.\nDi lui non si sa quasi nulla. Tribuno vicino alla corrente filo-bizantina, ovvero alla fazione eracleense, nel 755 fu a capo di una rivolta nobiliare che rovesci\u00f2 il predecessore Teodato e lo fece abbacinare. Avrebbe governato per soli quattordici mesi poich\u00e9, con il riaffermarsi della potenza longobarda grazie all'ascesa di re Desiderio, fu a sua volta deposto da Domenico Monegario.\nUna leggenda lo farebbe capostipite della famiglia Barozzi."}
{"id": "111154", "revid": "2155871", "url": "https://it.wikipedia.org/wiki?curid=111154", "title": "Valore assoluto", "text": "In matematica, il valore assoluto o modulo di un numero reale formula_1 \u00e8 una funzione che associa a formula_1 un numero reale non negativo secondo la seguente definizione: se formula_1 \u00e8 non negativo, il suo valore assoluto \u00e8 formula_1 stesso; se formula_1 \u00e8 negativo, il suo valore assoluto \u00e8 formula_6. Ad esempio, il valore assoluto sia di formula_7 che di formula_8 \u00e8 formula_7. Il valore assoluto di un numero formula_1 si indica con formula_11.\nValore assoluto di un numero reale.\nNel caso di numeri reali, il valore assoluto si definisce come la seguente funzione a tratti:\noppure\noppure come composizione di 2 funzioni algebriche\no mediante le parentesi di Iverson:\nSe rappresentiamo i numeri reali sulla retta reale, allora il valore assoluto di un numero pu\u00f2 essere visto come la sua \"distanza\" dallo zero. Concetti che generalizzano quest'idea sono la nozione matematica di distanza e quella di norma, che talvolta usa la stessa notazione del valore assoluto.\nPropriet\u00e0.\nIl valore assoluto ha le seguenti propriet\u00e0:\nLe ultime due propriet\u00e0 sono spesso sfruttate nella soluzione delle disequazioni del tipo:\nFunzione modulo.\nPer argomenti reali, la funzione valore assoluto formula_34 \u00e8 pari, continua ovunque e derivabile per formula_35. Tale funzione non \u00e8 invertibile, in quanto non iniettiva: per ogni valore del codominio ci sono due numeri (un numero ed il suo opposto) con lo stesso valore assoluto (tranne che nel caso dello zero).\nTrasformazioni con il modulo.\nUna funzione formula_36 pu\u00f2 essere trasformata a seconda di cosa sia l'argomento del modulo: in una funzione del tipo formula_37 il modulo rende positivo ci\u00f2 che \u00e8 negativo e lascia positivo ci\u00f2 che \u00e8 positivo; pertanto il grafico della funzione risulter\u00e0 simmetrizzato rispetto all'asse formula_1 negli intervalli in cui formula_39. Se l'argomento del modulo \u00e8 anche la variabile indipendente della funzione, ovvero \u00e8 del tipo formula_40, la funzione diviene pari; ne consegue che la parte di grafico a sinistra dell'asse formula_41 (formula_42) viene cancellata e rimpiazzata dalla simmetria rispetto all'asse formula_41 della parte di grafico a destra di questi (formula_44).\nGeneralizzazioni.\nIl termine \"valore assoluto\" \u00e8 solitamente utilizzato in ambito reale. Generalizzando tale nozione ai numeri complessi, ai vettori e a pi\u00f9 generali spazi metrici, si utilizza pi\u00f9 frequentemente il termine \"modulo\".\nNumeri complessi.\nNel caso di un numero complesso formula_45 il modulo \u00e8 definito come\ndove formula_47 \u00e8 la parte reale del numero e formula_48 la parte immaginaria. Dunque formula_49 \u00e8 la distanza fra l'origine e formula_45 nel piano complesso. Questa definizione coincide con la precedente se il numero complesso formula_45 \u00e8 un numero reale.\nIn maniera equivalente si pu\u00f2 definire il modulo di formula_52 come formula_53, dove formula_54 \u00e8 il complesso coniugato di formula_45.\nQuesta definizione di modulo su formula_56 soddisfa le propriet\u00e0 dalla 1 alla 7 sopra indicate: infatti, identificando il campo complesso con lo spazio formula_57, essa non \u00e8 altro che la norma euclidea del vettore formula_58.\nPer argomenti complessi, la funzione modulo formula_59 \u00e8 sempre continua ma non \u00e8 mai differenziabile (si pu\u00f2 vedere mostrando che non soddisfa le equazioni di Cauchy-Riemann).\nModulo di un vettore.\nIl modulo di un vettore formula_60-dimensionale formula_61 \u00e8 generalmente dato da:\nSi noti che formula_63 \u00e8 la distanza del vettore formula_64 dall'origine degli assi e che oltre al termine \"modulo\" si utilizza spesso il termine \"norma euclidea\" o \"pitagorica\" (in quanto in 2 dimensioni questa formula \u00e8 proprio il teorema di Pitagora).\nL'utilizzo di questo termine si spiega con il fatto che il modulo come scritto qui pu\u00f2 considerarsi un caso particolare, all'interno dello spazio euclideo, della nozione di norma di un vettore di uno spazio normato o di una matrice: l'insieme dei reali e l'insieme dei complessi si possono infatti considerare spazi normati unidimensionali e insiemi di matrici formula_65.\nProgrammare il valore assoluto.\nGran parte dei linguaggi di programmazione forniscono nelle proprie librerie matematiche una funzione per il calcolo del valore assoluto, ad esempio Nel linguaggio C il valore assoluto di un numero \u00e8 calcolato dalle funzioni codice_1, codice_2, codice_3 (in C99), codice_4, codice_5, e codice_6. \nScrivere la versione della funzione per i numeri interi \u00e8 banale, se non si considera il caso limite in cui venga immesso il pi\u00f9 grande numero intero negativo, di seguito un esempio:\n int abs(int i)\n if (i &lt; 0)\n return -i;\n else\n return i;\nLe versioni per numeri a virgola mobile sono pi\u00f9 complesse, in quanto devono tener conto dei codici speciali per l'infinito e not-a-number.\nAssumendo un input a 32-bit possiamo anche usare l'algebra booleana per produrre un valore assoluto senza usare salti condizionali, cos\u00ec:\nformula_66\nInfatti se x \u00e8 positivo, x \u00bb 31 produrr\u00e0 0x0 quindi abs(x) = x , invece se x \u00e8 negativo x \u00bb 31 produrr\u00e0 -1 e quindi e quindi lo xor effettua il complemento a 1 di x e la sottrazione di -1 il complemento a 2 ottenendo il valore assoluto."}
{"id": "111156", "revid": "124947876", "url": "https://it.wikipedia.org/wiki?curid=111156", "title": "Domenico Monegario", "text": "Biografia.\nLe scarse notizie attorno al suo conto derivano esclusivamente da Giovanni Diacono (peraltro vissuto tre secoli dopo) al quale si sono rifatte anche le cronache successive.\nOriginario di Malamocco, che da poco aveva sostituito Eracliana come capitale del Ducato, il suo cognome potrebbe indicare un antenato monaco (\"monegarius\") oppure coniatore di monete (\"monetarius\").\nIl suo governo si inserisce in un periodo di profonda instabilit\u00e0 politica dovuta ai violenti scontri all'interno della nobilt\u00e0: negli anni precedenti si erano avvicendati Orso, ucciso nel 764, i \"magistri militum\" nominati dall'esarcato di Ravenna, Diodato, assassinato nel 755, l'usurpatore Galla. Gli storici attuali preferiscono non dare troppo credito alle cronache, che spiegavano le violenze con la contrapposizione tra un partito filo-longobardo e uno filo-bizantino, ovvero tra una fazione di proprietari terrieri, con base a Eracliana, e una di mercanti, radicata a Malamocco.\n\u00c8 probabile che la questione fosse decisamente pi\u00f9 complessa: si noti infatti che questa \u00e8 la fase di transizione tra la decadente amministrazione bizantina, rappresentata dai tribuni, e l'autorit\u00e0 del doge, sempre pi\u00f9 accentratrice e indipendente. Tuttavia la figura ducale non era ancora abbastanza forte; si arriv\u00f2 cos\u00ec al compromesso e il Monegario fu affiancato da due tribuni eletti annualmente.\nSul fronte estero, il Ducato partecipava al clima di incertezza dovuto all'indebolimento dell'autorit\u00e0 bizantina in Italia, dalla quale, almeno formalmente, continuava a dipendere. In questo periodo le vittorie di Pipino il Breve e la morte di Astolfo re dei Longobardi accrebbero la minaccia dei Franchi e il rafforzamento del Papato.\nIn ogni caso, anche il governo del Monegario fin\u00ec tragicamente: nel 764 venne deposto e abbacinato. Restano sconosciuti luogo e data di morte.\nL'elezione di Maurizio Galbaio come suo successore inaugur\u00f2 finalmente un periodo di stabilit\u00e0 che vide il rafforzamento del potere dogale."}
{"id": "111163", "revid": "594029", "url": "https://it.wikipedia.org/wiki?curid=111163", "title": "Jacobiano", "text": ""}
{"id": "111164", "revid": "1305772", "url": "https://it.wikipedia.org/wiki?curid=111164", "title": "Tales from Topographic Oceans", "text": "Tales from Topographic Oceans \u00e8 il sesto album del gruppo di rock progressivo britannico Yes, pubblicato dalla Atlantic Records nel dicembre 1973.\nIl disco.\nFu il primo album in studio del gruppo a vedere Alan White alla batteria invece di Bill Bruford; White aveva per\u00f2 gi\u00e0 suonato nel triplo \"live\" \"Yessongs\".\n\"Tales\" \u00e8 un doppio concept album composto di soli quattro brani, uno per ogni lato di vinile, ed \u00e8 uno dei lavori pi\u00f9 controversi degli Yes. L'ambizioso intento di Jon Anderson, autore dei testi, era quello di porre in musica le quattro classi di scritture che costituiscono i \"Shastra\" hindu. Anderson era venuto a conoscenza dei Shastra leggendo il libro \"Autobiografia di uno Yogi\" di Paramahansa Yogananda. Quattro movimenti per le quattro parti delle Shastra (in effetti ispirato da \"Autobiografia di uno yogi\" di Paramahansa Yogananda), un'opera molto popolare fra chi negli anni sessanta e settanta si interessava di filosofia orientale (Il suo guru, Sri Yukteswar, \u00e8 uno dei personaggi che appaiono sulla copertina di uno degli album simbolo degli anni sessanta, \"Sgt. Pepper's Lonely Hearts Club Band\" dei Beatles. \u00c8 il primo in alto a sinistra). Poich\u00e9 Anderson compose i versi di \"Tales\" senza \"leggere\" effettivamente le scritture shastriche, l'album non si pu\u00f2 considerare una reale trasposizione in musica di queste ultime. In ogni caso, Anderson era alla ricerca di un tema principale su cui basare un'opera di respiro \"cosmico\"; un'opera che in qualche modo potesse essere una sorta di Bibbia tradotta in musica, dove le emozioni musicali si fondevano con temi ispiratori di dottrine sacre. In una video intervista degli anni 90 lo stesso Anderson definisce Tales From Topographic Ocean \"a work of high ideals and low energies\" intendendo in tal modo la doppia identit\u00e0 di opera maestosa nei contenuti ma al tempo stesso espressa da un lento dipanarsi di motivi intrecciati che si riprendono e si inseguono nel corso dei quattro movimenti.\nDi fronte a un intento cos\u00ec ambizioso, anche la musica degli Yes divenne in \"Tales\" ancora pi\u00f9 strutturata, complessa e innovativa rispetto al precedente \"Close to the Edge\" (1972); oppure, per dirla con i detrattori dell'album, pi\u00f9 pretenziosa, barocca, e autocompiaciuta. Anche la registrazione dell'album segu\u00ec una prassi piuttosto eccentrica, in quanto il gruppo volle che negli studi fossero ricreate di volta in volta le atmosfere corrispondenti a diverse ambientazioni naturali, in armonia con i diversi momenti musicali dell'album. Durante la registrazione dell'album quasi tutti i membri del gruppo divennero vegetariani.\nUna critica piuttosto diffusa a quest'album \u00e8 che i contenuti musicali non erano realmente sufficienti alle dimensioni che l'opera assunse, cosicch\u00e9 i brani stessi sarebbero risultati troppo diluiti con \"riempitivi\". Fra i sostenitori di questa opinione compare il tastierista Rick Wakeman, che si dichiar\u00f2 subito molto insoddisfatto dell'album e dell'atmosfera che ne aveva accompagnato la produzione. Durante il tour Wakeman espresse pi\u00f9 volte la propria insofferenza per la dieta macrobiotica adottata dalla band e dimostr\u00f2 il proprio disinteresse per alcuni passaggi del nuovo album mettendosi a mangiare cibo \"take-away\" sul palco durante una esibizione: questo sberleffo, in pieno stile Wakeman dei primi anni, incrin\u00f2 il rapporto tra il gruppo e l'egocentrico tastierista, portandolo ad abbandonare una prima volta gli Yes.\nDurante il quinto minuto di \"Ritual\" si pu\u00f2 osservare una citazione del riff di \"Close to the Edge\" e poco dopo anche una citazione del primo assolo di \"The Revealing Science of God\".\n\"Tales\" pu\u00f2 essere considerato un esempio paradigmatico di alcuni aspetti del rock progressivo classico, e di conseguenza ha numerosi detrattori e numerosi estimatori. Diversi artisti punk rock, per esempio, hanno indicato \"Tales\" come la quintessenza di ci\u00f2 a cui il punk, come movimento, si opponeva.\nAl contrario, una discreta percentuale di fan degli Yes considera \"Tales\" la vetta del gruppo. Nonostante la fredda accoglienza della critica, l'album raggiunse il primo posto nelle classifiche di vendita inglesi ed entr\u00f2 nella top ten americana. Alcuni suoi brani (in particolare \"Ritual\" e \"The Revealing Science of God\") vennero riproposti frequentemente nei concerti del gruppo (ancora negli anni 2000, trent'anni dopo la pubblicazione del disco).\nLa copertina, opera del pittore Roger Dean, \u00e8 stata indicata come migliore copertina della storia della musica rock in un sondaggio eseguito nel 2004 dalla rivista \"Rolling Stone\".\nAccoglienza.\nAlla sua uscita, l'album ha ricevuto giudizi controversi, venendo molto apprezzato dai fan del gruppo, che lo hanno considerato la summa del rock progressivo, ma ricevendo i giudizi negativi da parte della critica, che lo ha giudicato pretenzioso e ridondante nei suoni. Qualche anno dopo, l'album \u00e8 stato rivalutato e giudicato uno degli esempi pi\u00f9 ingombranti e autoindulgenti del genere progressive. Il critico Simon Reynolds afferma che \"Tales from Topographic Oceans\" sarebbe il punto pi\u00f9 basso raggiunto dal rock progressivo mentre Cesare Rizzi ha assegnato all'album un voto pari a 2,5/5 sostenendo che si tratta di un disco \"eccessivo, spesso privo di un filo compositivo coerente o anche comprensibile\".\nTracce.\nTesti di Jon Anderson e Steve Howe; musiche degli Yes."}
{"id": "111165", "revid": "958185", "url": "https://it.wikipedia.org/wiki?curid=111165", "title": "Rappresentazione dei colori", "text": "Per rappresentazione dei colori si intende un metodo per identificare nella maniera pi\u00f9 precisa possibile un colore, a partire da un codice definito da tavole di associazione standard, oppure da un numero o una serie di numeri associati direttamente alle grandezze fisiche che stanno alla base della visione dei colori; questa esigenza \u00e8 necessaria in molteplici attivit\u00e0 umane, come ad esempio la produzione di contenuti grafici ed editoriali o l'edilizia.\nAlla base della rappresentazione dei colori vi sono quindi i metodi di codifica che associano ad ogni colore un codice arbitrario oppure un codice calcolato.\nUn esempio di metodo di codifica arbitrario sono le sigle che i produttori di vernici appongono sopra le confezioni di prodotto, la tavola di associazione \u00e8 quindi il catalogo del produttore dove ad ogni campione di colore \u00e8 associata una sigla che rappresenta il suo codice univoco; un altro esempio noto di questo metodo di codifica \u00e8 la scala Pantone.\nUn metodo di codifica calcolato invece, si basa sulla definizione delle grandezze fisiche concorrenti a realizzare il colore (come l'intensit\u00e0 di un fascio di luce o la densit\u00e0 di un inchiostro) e sulle formule matematiche con cui ottenere da queste un codice numerico univoco; in matematica si pu\u00f2 rappresentare un fenomeno che dipenda da pi\u00f9 grandezze con un grafico a pi\u00f9 dimensioni, tale rappresentazione si definisce spazio dei colori; esiste per\u00f2 il problema che i dispositivi di visualizzazione dei colori abbiano anomalie strumentali per cui una stessa codifica calcolata sia resa in modi diversi da due dispositivi che pure si basano sugli stessi meccanismi."}
{"id": "111166", "revid": "287204", "url": "https://it.wikipedia.org/wiki?curid=111166", "title": "Gino Campese", "text": "Ha composto musiche per film, canzoni napoletane, diretto concerti di musica classica e spettacoli di vario genere. \nBiografia.\nStudi\u00f2 al Conservatorio di San Pietro a Majella di Napoli diplomandosi in pianoforte.\nCarriera.\nInizi\u00f2 a eseguire commenti musicali a pianoforte per spettacoli cinematografici all'et\u00e0 di dodici anni. Durante il periodo della guerra gli fu assegnato il compito di organizzare e dirigere un'orchestra per allietare il morale delle truppe impegnate nel conflitto (orchestra meloritmica Siena del 31\u00ba reggimento di Fanteria). Tra gli orchestrali figurava anche il percussionista Geg\u00e8 Di Giacomo. Nel gennaio 1939 fu assunto presso il Teatro di San Carlo di Napoli in qualit\u00e0 di Maestro sostituto concertatore. Dal 20 febbraio 1945 al 31 agosto 1948 fu invitato da Radio Napoli (EIAR a Pizzofalcone) a formare e dirigere un'orchestra di musica varia (orchestra \"Melodie del Golfo\"), successivamente trasformata in orchestra d'archi, eseguendo melodie italiane e napoletane. La sigla di tale trasmissione era la canzone da lui composta, \"Sunnanno a Pusilleco,\" con versi di Salvatore Di Costanzo. Nel 1949, pur continuando a scrivere canzoni, pass\u00f2 alla direzione musicale di palcoscenico del Teatro di San Carlo, compito affidatogli dal sovrintendente Gr. Uff. Pasquale Di Costanzo, dove fu stimato da direttori come Gianandrea Gavazzeni, Ildebrando Pizzetti, Gabriele Santini, e Carlo Zecchi. \nCampese music\u00f2 le canzoni scritte da Salvatore Di Costanzo, fratello di Pasquale. \nNegli anni cinquanta fu incaricato di intraprendere un insegnamento straordinario di \"Avviamento al Teatro Lirico\" presso il Conservatorio di San Pietro a Majella di Napoli."}
{"id": "111189", "revid": "1534111", "url": "https://it.wikipedia.org/wiki?curid=111189", "title": "Lograto", "text": "Lograto (\"Logr\u00e0t\" in dialetto bresciano) \u00e8 un comune italiano di abitanti della provincia di Brescia, in Lombardia, nella pianura occidentale.\nGeografia fisica.\nIl comune di Lograto si estende a sud-ovest rispetto a Brescia, lungo l'ex strada statale 235, ed ha una superficie di 12,1 chilometri quadrati.\nL'altitudine \u00e8 compresa fra i 101 e i 123 m s.l.m..\nStoria.\nNel 1610 Giovanni da Lezze vi contava 500 abitanti. .\nMonumenti e luoghi d'interesse.\nVilla Morando.\nGi\u00e0 Calini, \u00e8 sede del municipio.\n. La costruzione \u00e8 infatti il risultato di ingrandimenti e abbellimenti di edifici precedenti appartenuti ai nobili Calini.\nIl parco in fronte alla splendida villa \u00e8 aperto al pubblico con un viale di circa 300 metri su cui sono presenti sei statue in arenaria per lato con una fontana circolare posta al centro del viale.\nCastello Morando.\n. La parte centrale \u00e8 in stile settecentesco e nell'interno i soffitti sono decorati.\nL'edificio fu trasformato nel 1905-08, aggiungendo merlature e torrette in cotto.\nSociet\u00e0.\nLingue e dialetti.\nNel territorio di Lograto, accanto all'italiano, \u00e8 parlata la lingua lombarda prevalentemente nella sua variante di dialetto bresciano.\nInfrastrutture e trasporti.\nFra il 1928 e il 1950 Lograto era servita da una stazione posta lungo la tranvia Brescia-Soncino."}
{"id": "111220", "revid": "1409269", "url": "https://it.wikipedia.org/wiki?curid=111220", "title": "Rub\u00e8", "text": "Rub\u00e8 \u00e8 un romanzo di Giuseppe Antonio Borgese pubblicato per la prima volta da Treves nel 1921.\nIl libro si divide in quattro parti e ventiquattro capitoli ed \u00e8 stato ripubblicato da Mondadori a partire dal 1928 e ripubblicato, sempre da Mondadori, negli Oscar nel 1974 con una introduzione di Luciano De Maria e negli Oscar classici moderni nel 1994 con uno scritto di Guido Piovene.\nTrama.\nIl protagonista \u00e8 Filippo Rub\u00e8, un giovane non ancora trentenne che arriva a Roma, da una regione del sud Italia, per fare pratica d'avvocato presso uno studio legale.\nFilippo era dotato di tutte le doti per riuscire nella carriera forense, tipiche di un giovane meridionale e possedeva \"\"una logica da spaccare il capello in quattro, un fuoco oratorio che consumava l'argomentazione avversaria fino all'osso e una certa fiducia d'essere capace di grandi cose\".\nAllo scoppio della prima guerra mondiale, Rub\u00e8 si fa trascinare dalla propaganda interventista dei marinettiani e si convince ad arruolarsi come volontario nel reggimento di artiglieria guidato dal maggiore Berti.\nConosce Eugenia, la figlia del maggiore Berti, giovane di una bellezza \"lineare come una vergine preraffaellita conciliatrice del sonno e della morte\"\".\nL'impatto con la guerra risulta per\u00f2 traumatica per il giovane Filippo che, sconvolto da un breve bombardamento, cade in un forte stato di depressione.\nNel frattempo Eugenia aveva raggiunto il padre al fronte come infermiera e Rub\u00e8 le confida il suo stato e i suoi tormenti. Tra i due giovani inizia una relazione.\nIl giovane, a causa della depressione di cui soffriva, ottiene un permesso per un mese di convalescenza che trascorre a Calinni, suo paese natale.\nTrascorso il mese di convalescenza, Filippo ritorna al fronte e, durante uno scontro sugli Altipiani, viene ferito a un polmone.\nTrascorre una lunga degenza ad Udine e in seguito ritorna a Roma dove ritrova Eugenia che convince a diventare la sua amante.\nIniziano un rapporto fatto di attrazione e repulsione, segnato dalla \"cupidigia\" di Filippo e dell'\"inespresso rancore\" di Eugenia costretta a squallidi incontri clandestini.\nNel frattempo Rub\u00e8 accetta di recarsi a Parigi in missione, dove conosce Celestina Lambert, la moglie di un generale, che ascolta con comprensione la confessione delle contraddizioni e delle angosce di Filippo ma ne rifiuta le \"avances\".\nAlla fine della guerra Filippo si trasferisce a Milano, trova un impiego presso un'industria metallurgica e sposa Eugenia. Ma il matrimonio non serve a riavvicinare i due giovani che rimangono completamente incapaci di comprendersi affettivamente.\nA causa di alcune sue estemporanee esternazioni di simpatia per i movimenti socialisti, Rub\u00e8 viene licenziato con la scusa ufficiale della crisi economica che colpisce anche l'impresa in cui egli lavora . Nello stesso tempo riceve dalla moglie la notizia della sua gravidanza e ci\u00f2 lo fa cadere in una disperata angoscia.\nA Milano intanto Filippo ritrova un ufficiale conosciuto al fronte, Garlandi, che indossa la camicia nera e si lascia convincere a partecipare ad un'adunanza fascista.\nDopo l'adunanza l'amico lo trascina in una bisca, dove Rub\u00e8 vince una forte somma alla roulette con la quale pensa di concedersi una vacanza a Parigi.\nNel viaggio verso Parigi, Filippo fa una sosta a Stresa, nei cui pressi ritrova Celestina Lambert che aveva progettato inizialmente di andare in villeggiatura all'Isola Bella, ma restandone delusa aveva affittato un villino sulla terraferma. Tra i due esplode una forte passione, ma durante una gita sul lago, a causa di un temporale, la barca si rovescia e Celestina annega.\nFilippo viene accusato di omicidio, viene prosciolto in istruttoria ma \u00e8 smarrito. Tenta il ritorno al suo paese ma, sopraggiunto nelle vicinanze e vistosi costretto a dividere la carrozza con un suo potenziale avversario politico (nelle ambizioni di Filippo c'era sempre stata quella di intraprendere prima o poi la carriera politica), il giovane riparte abbandonando, quindi, il proposito di rivedere la madre.\nDecide di ritornare da Eugenia, sperando nella sua benevolenza e perdono, e le spedisce un telegramma con l'intenzione di informarla che avrebbe fatto tappa prima a Bologna, in attesa del telegramma di risposta della moglie, che lo assicurasse di essere ben accetto, prima di riprendere il viaggio per Milano. Eugenia legge il telegramma, ma decide di non rispondere e di raggiungerlo a Bologna. L\u00ec per\u00f2 non si incontrano anche perch\u00e9 Rub\u00e8, non avendo ricevuto la risposta, si mette a gironzolare per Bologna, dove incappa in una manifestazione socialista. Cercando di sfuggire alla calca della folla raggiunge la testa del corteo ma viene travolto dalla carica di cavalleria della polizia.\nLo portano all'ospedale dove muore tra le braccia di Eugenia e la sua memoria verr\u00e0 rivendicata sia dai socialisti che dai fascisti. I primi lo ricordano come un martire della causa, i secondi per il passato di \"glorioso combattente\".\nAnalisi interiore ed esigenza di riedificazione.\nIl \"Rub\u00e8\", nell'intensa ed impegnata avventura intellettuale del Borgese, rappresenta un momento di riflessione, di ripiegamento interiore, dietro la spinta degli eventi che, sconvolgendo vecchi assetti e portando alla ribalta nuove problematiche, avevano contraddetto le ingenue aspettazioni e gli slanci iniziali di vasti strati sociali.\nNella sfasatura tra il piano ideologico personale ed il piano storico completo, il proposito di assumere la formula tradizionale della narrazione, nella fattispecie del romanzo, tende a reintegrare, nella dimensione privata, un'impellenza attivistica pubblicamente non pi\u00f9 perseguibile. Ma oltre che rispondere a tale esigenza, la scelta si rivela quale utile strumento di sondaggio delle complicate trame dello sfondo sociale del tempo. La riappropriazione della realt\u00e0 sar\u00e0 conseguita, all'interno delle forme letterarie, attraverso l'uso dello strumento conoscitivo operante gi\u00e0 nella prima attivit\u00e0 dello scrittore e costituente, per lui, l'emblema dell'intellettualit\u00e0 del tempo, vale a dire la disposizione critica. Nel processo di notomizzazione della coscienza di Filippo Rub\u00e8, rappresentativo quanto, e forse pi\u00f9, Eliseo Gaddi (protagonista del successivo romanzo \"I vivi e i morti\") della crisi dell'uomo nel primo Novecento, \u00e8 comunque perseguita un'esigenza di riedificazione. Dalle macerie della sua spiritualit\u00e0 il Borgese s'illudeva di veder risorgere un uomo nuovo, capace di trovare in s\u00e9 la speranza in un diverso ordine etico-sociale.\nPur mirando a tale obiettivo, l'opera, tuttavia, si qualifica per la problematicit\u00e0 e complessit\u00e0 del suo messaggio, quale momento, fra i pi\u00f9 significativi della letteratura italiana, del trapasso dal classico romanzo ad \u201c\"eroe problematico\"\" a quello \u201c\"della dissoluzione del personaggio\"\u201d, in cui la fragilit\u00e0 degli equilibri sociali, tipica del sistema capitalistico, trova la sua pi\u00f9 vera espressione. Il \"Rub\u00e8\" finisce cos\u00ec col partecipare a quell'erosione delle forme tradizionali che si rivelavano inadeguate alla rappresentazione di una realt\u00e0 conflittuale come quella contemporanea. In tal senso, l'opera, al di l\u00e0 degli echi naturalistici, partecipa della frattura dei nessi tra uomo e mondo; fatto, questo, che, sul piano narrativo, si configura quale sovrapposizione di livelli stilistici estranei all'ordine simmetrico della prosa ottocentesca. Il Borgese, infatti, pur tenendo presenti modelli tipici di tale letteratura, riesce a proporre soluzioni indubbiamente nuove. In lui evidentemente agiva in maniera determinante l'influsso del \"realismo analitico\", che certo contribuiva a determinare il suo approdo al \"realismo critico\" di cui \"Rub\u00e8\" costituisce una delle testimonianze pi\u00f9 significative.\nBiografia dell'intellettuale primonovecentesco.\nNon \u00e8 del tutto nuova nella letteratura italiana la raffigurazione dell'intellettuale nei suoi pi\u00f9 comuni attributi. Da Alfonso Nitti ad Emilio Brentani, da Tot\u00f2 Merumeni agli squallidi personaggi tozziani, analogo \u00e8 l'atteggiamento di distacco e di sofferta solitudine con cui essi guardano se stessi ed il mondo. Sia supinamente rivolto ad evocare improbabili palingenesi, sia volontaristicamente impegnato in una diuturna lotta col reale, anche l'eroe borgesiano interpreta un atteggiamento particolare dell'io nei confronti della vita. In bilico tra vecchio e nuovo, memore di un passato non pi\u00f9 credibile, ma consapevole, tuttavia, per una connaturata disposizione al criticismo, della vacuit\u00e0 delle proprie posizioni ideologiche, vive in s\u00e9 tutte le contraddizioni, pagando in prima persona lo scotto, di una fondamentale incapacit\u00e0 d'integrazione sociale. Rub\u00e8 \u00e8 un personaggio \u201c\"dalla coscienza troppo limitata per la complessit\u00e0 del mondo\"\u201d e come tale incarna l'inettitudine dell'uomo contemporaneo nella formulazione di nuove ipotesi o nell'interpretazione dei fermenti della storia.\nUn ritratto molto attento della propria generazione, tutta protesa alla ricerca della verit\u00e0, con i pericoli ad essa connessi di \u201c\"nichilismo conoscitivo\"\u201d, viene tracciato dal Borgese in un articolo del 1904. La dispersione intellettuale \u00e8 per ora riscattata nell'acquisizione di saldi e sicuri ideali: \u201c\"Ora \u00e8 concluso il regno di Amleto e Pascal e Leopardi. Sappiamo che anche per morire \u00e8 necessario il volere [\u2026]. Il vascello fantasma s'appressa alla riva. Sale un fumo tranquillo dalla casa degli avi. Il navigatore ritorna. Un letto bianco l'attende, per dormire; due occhi buoni per amare: un altare forse per inginocchiarsi\"\u201d(Borgese, \"Il vascello fantasma\" in \"Hermes\" p.\u00a0379). La delineazione, comunque, degli aspetti negativi di quell'atteggiamento costituisce di fatto il preannuncio della condizione esistenziale di Filippo Rub\u00e8 a cui, per giunta, manca ogni prospettiva di collocazione etico-sociale: \u201c\"Il vascello fantasma, ove sogna le isole, non trova che le nuvole. In verit\u00e0 somigliano a cozzi di nuvole nel cielo di marzo gli scontri dei mondi ideali che si contrastano il dominio di queste anime [\u2026]. Ma sotto a questa superficie, pi\u00f9 fragile del ghiaccio e dei fiumi, s'apre un gorgo dove tutte le verit\u00e0 son sepolte insieme a tutte le menzogne, tutti i beni insieme a tutti i mali\"\u201d (Borgese, \"Il vascello fantasma\" in \"Hermes\" p.\u00a0378).\nIn Filippo Rub\u00e8 il Borgese esemplifica le contraddizioni di un'ideologia fondamentalmente borghese, la cui involuzione, da una visione eroico-superumanistica ad un atteggiamento di sterile distacco tra nichilistico e vitalistico, \u00e8 testimoniata dall'alternanza dei piani conoscitivi e comportamentistici del personaggio. Ci\u00f2 che manca, in effetti, a quest'ultimo \u00e8 la disponibilit\u00e0 ad aderire ai ritmi della nuova realt\u00e0 storica, nei cui confronti inadeguati si rivelano gl'ideali che ancora in lui agiscono. Di conseguenza, la vita, nell'impossibilit\u00e0 d'essere valutata secondo validi schemi conoscitivi, rimane il caotico regno del molteplice. In fondo, c'\u00e8 nella sua coscienza come un vuoto culturale che determina il persistere di antiche e traballanti certezze. Ne consegue un volontarismo di fondo senza intima persuasione ed una perplessit\u00e0 che permea ogni suo atto.\nL'interventismo, propugnato con tanta foga oratoria, nasce da un vago ideale di supremazia nazionale pi\u00f9 che da una meditata ed autentica scelta. La sua stessa relazione con Eugenia Berti \u00e8 pi\u00f9 conseguenza di una scommessa con s\u00e9 stesso che sbocco naturale di una passione. I suoi rapporti con gli altri, d'altronde, mancano di quell'apertura indispensabile agl'incontri leali e duraturi. Un vizio di fondo ne corrode le radici: la profonda incrinatura tra la coscienza e il mondo.\nLa realt\u00e0 \u00e8 percepita attraverso l'ottica di un raziocinio senza tregua ed una spietata analisi che la rifrangono in una miriade di sfaccettature. La disorganicit\u00e0 fondamentale dell'intellettuale inurbato, compenetrato di logori pregiudizi e spaesato nella realt\u00e0 cittadina, si disvela nel malessere esistenziale del personaggio, incapace di chiarire a s\u00e9 stesso le ragioni della propria condizione.\nGenesi di una disposizione, tra volont\u00e0 di dominio e realt\u00e0.\nL'atteggiamento intellettuale e sentimentale tipico del personaggio borgesiano \u00e8 colto dall'autore, in pi\u00f9 punti del romanzo, nelle sue radici pi\u00f9 profonde: \u201c\"Veramente egli aveva portato qualcos'altro del suo, segnatamente una logica da spaccare il capello in quattro, un fuoco oratorio che consumava l'argomentazione avversaria fino all'osso e una certa fiducia d'essere capace di grandi cose, postagli in cuore dal padre; il quale era segretario comunale di Calunni, e, conoscendo bene l'Eneide in latino e la vita di Napoleone in francese, giudicava che tutti, a cominciare da s\u00e9 medesimo, fossero intrusi in questo mondo fuorch\u00e9 i geni e gli eroi\"\u201d (\"Rub\u00e8\", Milano 1974, p.\u00a05).\nIl riferimento ad una formazione improntata ad una cultura al contempo fossile e mistificatrice coglie la genesi dell'estremismo pratico e ideologico di Rub\u00e8, della sua incoerenza e della sua predisposizione ai grandi ideali.\nSe, comunque, un'errata valutazione del passato pu\u00f2 determinare la formazione di falsi abiti intellettuali, \u00e8 altrettanto vero che la crisi del protagonista non \u00e8 originata solamente da quel retroterra culturale, ma partecipa di una pi\u00f9 generale crisi che investe la societ\u00e0 borghese dei primi decenni del Novecento. Gi\u00e0 in Luigi Pirandello e in Italo Svevo assistiamo al ribaltamento della visione di un io legislatore in un mondo problematico, le cui contraddizioni rifuggono da ogni univoco schema conoscitivo. E non \u00e8 un caso, in verit\u00e0, che il Borgese ci proponga, in un momento cruciale della storia, ma anche della propria attivit\u00e0 letteraria, un personaggio travagliato come Filippo Rub\u00e8. Nel crollo degl'ideali conseguente agli esiti del primo conflitto bellico, l'accanita e lucida analisi dei suoi ritmi interiori consente all'autore d'individuare taluni aspetti fondamentali dell'uomo del tempo: il contrasto fra aspirazioni ed ambito concreto, l'assenza d'un criterio univoco nell'interpretazione dei fatti. Emblematica al riguardo \u00e8 la fine di Filippo, travolto da una carica di cavalleria e conteso da opposte fazioni come loro martire, simbolo inquietante dell'inautenticit\u00e0 dell'esistenza, della disponibilit\u00e0 di questa ad ogni possibile valutazione. Ma pi\u00f9 che contentarsi di delineare la complessa fenomenologia del mal di vivere, quale condizione insopprimibile dell'uomo, il Borgese mira, invece, a coglierla in una prospettiva socio-culturale: \u201c\"Rub\u00e8 non era ascritto a nessun partito, ma fin dalla scuola aveva assorbito idee classiche sul destino di grandezza del suo paese, ed ora le combinava con altre idee correnti sulla giustizia violata dai tedeschi\"\u201d (\"Rub\u00e8\", Milano 1974, p.\u00a015-16).\nErano idee, queste, che l'autore siciliano, prima d'attribuirle al proprio personaggio, aveva pienamente condiviso: \u201c\"solo un sentimento ci commuove [\u2026] ed \u00e8 l'amore per il nostro paese, l'infrenabile desiderio di vederlo incamminarsi verso quel destino, che la grandezza della sua storia e l'eroica operosit\u00e0 dei suoi figli, sebben contrariate dall'inettitudine dei suoi governanti, irrefutabilmente gli assegnano\"\u201d (Borgese, \"La guerra e l'Italia\" in \"Italia e Germania\", Milano 1915, p.\u00a0217).\nEd ora si prestavano ad ispessire di motivazioni ideologiche l'operato concreto di costui. Anche il suo esuberante raziocinio, nella dimostrazione della necessit\u00e0 del conflitto, si rivela come proiezione della confusa e retorica interpretazione dei fatti da parte dell'autore che in un articolo cos\u00ec s'esprimeva: \u201c\"Dove incomincia la civilt\u00e0 e l'umanit\u00e0. La pace perpetua sarebbe la putrefazione del genere umano [\u2026] il primo dovere di ogni cittadino \u00e8 chiedere la guerra e di combattere il partito della neutralit\u00e0 come un partito di disertori\u2026\"\u201d. E che nel romanzo trova espressioni non molto dissimili: \u201c\"Di propriamente suo ci metteva una implacabile e quasi ossessiva dimostrazione logica della fatalit\u00e0 di un intervento italiano, da cui si desumevano rigorosamente l'inutilit\u00e0 e il danno dell'indugio e delle distrazioni temporeggiatrici\"\u201d (\"Rub\u00e8\", Milano 1974, p.\u00a015-16).\nL'incomprensione del presente finisce cos\u00ec col proiettare sul reale un'ambigua luce d'ineluttabilit\u00e0, ancor pi\u00f9 evidenziata dall'incoerenza politica del personaggio, privo, tra l'altro, di simpatia verso la classe popolare: \u201c\"Lo confortava qualche volta la gratitudine dei richiamati, cui spiegava su un prato i paragrafi del regolamento di disciplina riuscendo di tanto in tanto ad accendere nei loro occhi remoti un bagliore di convinzione simile al lampo inefficace che fanno i fiammiferi strofinati su una scatola umida. Ma sapeva che il suo amore per il popolo era imparato e senza spontaneit\u00e0\"\u201d (\"Rub\u00e8\", Milano 1974, p.\u00a029).\n\u00c8 negli schemi di una retorica imparaticcia e mistificatrice che il popolo \u00e8 visto da Rub\u00e8: fra lui e quello si frappone uno schermo d'incomprensione che ostacola l'instaurazione d'autentici rapporti umani.\nQuella \u201c\"logica di spaccare il capello in quattro\"\u201d, la presunzione di possedere \u201c\"una certa fiducia d'essere capace di grandi cose\"\u201d sono finzioni intellettuali che rimandano ad un fondamentale scontro del protagonista con la dura e spietata realt\u00e0 (A. Momigliano, \"L'arte di Borgese\", in \"Il convegno\", marzo 1917, p.\u00a0117).\nNella concretezza di Taramanna, tutta radicata nel presente ed emblematizzata dalla frase \u201c\"Magnifico! Ma la vita non \u00e8 fatta cos\u00ec\"\u201d, Rub\u00e8 proietta il proprio rifiuto per la vita pratica e, al contempo, il senso di disagio di chi si sente dalla parte del perdente.\nFrantumazione dei nessi sociali. Raziocinio e criticismo.\nLa rottura dei nessi sociali, la mancanza d'osmosi tra coscienza e mondo, l'impossibilit\u00e0 di garantire a s\u00e9 stesso quel ruolo che l'appartenenza ad uno status intellettuale renderebbe auspicabile, si configurano nel protagonista del romanzo quale ricerca di schemi conoscitivi certamente compensativi e surrettizi. Ma l'evasione non lo induce tanto all'approdo in un mondo di squisite sensazioni o di mistici slanci (a tali esiti perverr\u00e0, invece, il protagonista dei \"Vivi e i morti\"), quanto alla chiusura della coscienza in una dimensione sofistica che vanifica o convalida i propri assunti secondo le circostanze. In tale ambigua operazione, principi razionalmente ineccepibili vengono ribaltati, assumono connotazioni negative, convalidando, cos\u00ec, l'abdicazione dei poteri dell'io nel creare sistemi totalizzanti ed onnicomprensivi.\nNella lacerante tendenza del personaggio al criticismo, nella sua delirante e lucida analisi, si traduce, quindi, il disagio dell'interiorit\u00e0 divisa fra spinte opposte, in un momento della cultura italiana in cui, all'indagine accurata degli elementi negativi della coscienza borghese, non si contrappone una sintesi fattiva. La problematicit\u00e0 dell'accostamento alla vita da parte di Rub\u00e8, la mancanza d'organicit\u00e0 nei suoi atti, la dispersione delle sue risorse intellettuali sono conseguenze del doloroso stato dell'anima divenuta oggetto della propria indagine: \u201c\"La vita non era certo la professione, di cui gli restava nel cervello, dopo il sonno popolato di immagini stracche, n\u00e9 pi\u00f9 n\u00e9 meno di ci\u00f2 che resta dentro la campana quando ha cessato di battere. Durante il giorno ci si riappassionava e spesso viveva qualche ora brillante; ma a tarda sera, mettendo la chiave nella serratura della camera mobiliata, lo poteva cogliere un subitaneo ribrezzo come se stesse per vedere l'anima sua simile a un anfiteatro dopo la rappresentazione del circo equestre: un infinito sbadiglio con cicche di sigarette e bucce di arance\"\u201d (\"Rub\u00e8\", Milano 1974, p.\u00a06).\n\u00c8 una condizione di vuoto interiore che consente il rigoglioso fiorire dell'argomentazione inesorabile, ma fittizia. Il \u201c\"raziocinio senza quartiere\"\u201d, con cui Filippo Rub\u00e8 perora la causa dell'inevitabilit\u00e0 della guerra, non sorregge certo la comprensione dei processi reali, ma nasce da un'artificiosa disposizione della mente alla contemplazione e all'incoerenza.\nS'osservi la seguente pagina in cui il personaggio, in pieno clima bellico, s'impegna coi commilitoni in una disputa verbale, ove i principi sostenuti in precedenza a favore dell'intervento bellico vengono svuotati delle loro premesse ideali: \u201c\"Soprattutto insisteva nel dimostrare che le cause nazionali e sociali della guerra erano vuoti pretesti; che la guerra si faceva perch\u00e9 il mondo intero era troppo saturo di vita e ora si sentiva invaso da una smania di annichilimento\"\u201d (\"Rub\u00e8\", Milano 1974, p.\u00a0100). Per cui giustificata ci sembra la battuta di Ranieri: \u201c\"Perch\u00e9 ci vuoi togliere la fede d\u00ec'? Questa vita diventerebbe una cosa indegna\"\u201d. (\"Rub\u00e8\", Milano 1974, p.\u00a0102).\nNello sbigottito stupore di lui non pu\u00f2 non cogliersi l'angosciosa constatazione di un'esperienza senza ideali n\u00e9 scopi. Agisce, al contrario, nell'atteggiamento di Rub\u00e8, un accanimento demolitore, conseguenza inevitabile di quel criticismo tipico della generazione borgesiana.\nPrecariet\u00e0 economica e rivalsa sociale.\nLa prima pagina del romanzo pone il problema dell'insicurezza del personaggio e delle sue torbide ansie di rivalsa sociali in termini economici: \u201c\"Altre volte la vita di cui avrebbe voluto rendersi ragione gli pesava come un involucro che qualcuno gli avesse affidato senza dirgliene il contenuto n\u00e9 pi\u00f9 ripassasse a ritirarlo; lo affliggeva come una lettera che ingiallisse reclamando risposta. Ma di rispondere non aveva tempo. Prima di guardare a comodo il panorama e di riconoscere i luoghi doveva finire quel pezzo di erta salita senz'ombra che si chiamava la conquista del pane e del companatico non meno indispensabile del pane\"\u201d (\"Rub\u00e8\", Milano 1974, p.\u00a0102). Nella metafora della \u201c\"erta salita\"\u201d, con cui nella prosa fortemente analogica del romanzo, \u00e8 tradotta l'istanza di fondo del piccolo borghese Rub\u00e8, \u00e8 da vedere la trasposizione simbolica e, al contempo, la cifra ideale a cui questi impronta la propria ansia d'affermazione. L'impotenza del personaggio che, nella penuria di mezzi, pu\u00f2 solo far leva sulle proprie doti intellettuali e culturali, si autodenuncia nelle crisi attrattivo-repulsive dei suoi rapporti con gli altri. Le spinte disgregatrici della societ\u00e0, cos\u00ec, si traducono in interne strutture difensive che, talora, esplodono in azioni incresciose, talora si consumano in vaghe aspirazioni.\nNell'ottica socioeconomica \u00e8 visto pure il personaggio di Federico Monti. Il suo \u00e8 l'atteggiamento distaccato e sereno di chi guarda il mondo dal piedistallo di una salda condizione d'agiatezza. Egli pu\u00f2 permettersi di coltivare gli studi di medicina, indipendentemente dalla pratica professionale, nella propria villa \u201c\"La rustica\"\u201d. La divergenza di temperamento tra Filippo Rub\u00e8 e Federico balza evidente: \u201c\"[\u2026] prendeva sotto braccio Federico ch'era rimasto in piedi appoggiato allo stipite [\u2026] confidandogli con foga turbolenta molti suoi modi di sentire e di pensare [\u2026] e l'altro ascoltava con attenzione compiacente e pacata come se nulla fosse nuovo sotto il sole\"\u201d (\"Rub\u00e8\", Milano 1974, p.\u00a019).\n\u00c8 una divergenza d'atteggiamenti che si pone pure nel dialogo dei due nella stanza di Rub\u00e8, fra stoica attesa dell'uno e delirante volontarismo dell'altro, ove sono colte, altres\u00ec, differenze d'ordine sociale: \u201c\"Hai avuto torto\" \u2013 gli disse Filippo \u2013 \"a non venire iersera. Di tutti i miei discorsi \u00e8 stato il migliore\"\u201d."}
{"id": "111227", "revid": "196227", "url": "https://it.wikipedia.org/wiki?curid=111227", "title": "Origin (Evanescence)", "text": "Origin \u00e8 il primo demo della gothic rock band statunitense Evanescence, pubblicato nel 2000 in edizione limitata (dell'opera sono state prodotte solo 2500 copie) sotto l'etichetta discografica indipendente \"BigWig Enterprises\". L'album fu venduto durante i concerti della band a Little Rock, Arkansas, e tramite il sito web della casa discografica.\nDescrizione.\nL'album \u00e8 relativamente sconosciuto, dato che la band ha iniziato a riscuotere notoriet\u00e0 solo dopo l'uscita di \"Fallen\". A causa del numero limitato di stampe e al successo della band, le varie copie dell'album sono state vendute per 400 $ su eBay dopo la pubblicazione di \"Fallen\", tant'\u00e8 che oggigiorno \u00e8 diventato quasi impossibile trovare una copia originale di \"Origin\". Questo ha anche portato alla creazione di numerosi falsi.\nLa band considera \"Origin\" alla stregua di un \"demo\" piuttosto che come l'album di debutto; non a caso la stessa Amy Lee ha dichiarato in pi\u00f9 interviste che in futuro non verranno stampate altre copie degli elementi discografici che hanno preceduto \"Fallen\", in quanto la band non si sente pi\u00f9 legata alla musica del passato. Gli autori hanno inoltre permesso la distribuzione gratuita delle tracce.\nL'album contiene canzoni come \"Whisper\", \"Imaginary\" e \"My Immortal\", che sono state ri-registrate e inserite in \"Fallen\". Alcune tracce risalgono a pubblicazioni ancora precedenti, come per esempio \"Where Will You Go?\",\" Imaginary\" (contenute in \"Evanescence EP\" risalente al 1998) e \"Whisper \" (contenuta nel secondo EP pubblicato nel 1999 dalla band, Sound Asleep).\nInizialmente l'album avrebbe dovuto avere come ultima traccia una \"suite\" lunga oltre 14 minuti comprendente \"Away from Me\", le prime due parti di \"Eternal\", \"Listen to the Rain\" ed infine \"Demise\". Prima della pubblicazione per\u00f2 \"Listen to the Rain\" fu omessa dall'album dopo essere stata separata da \"Away from Me\" e dal resto di \"Eternal\", in fondo alla quale per\u00f2 \u00e8 stato lasciato il brano \"Demise\". Dall'album furono tagliate fuori anche \"Catherine\" e \"Spanish\".\nTematiche e canzoni.\nDiversi sono i temi trattati nei testi: la morte, l'amore e l'infanzia sono solo alcuni. \u00ab Scriviamo canzoni riguardanti le cose che accadono durante la vita. Nessuna delle nostre canzoni tratta di arcobaleni e di luce del sole. Qualche volta piove. Chi potr\u00e0 mai aiutarci se non ne vogliamo nemmeno parlare. Nessuno \u00e8 da solo \u00bb, dichiar\u00f2 Ben Moody in un'intervista rilasciata qualche mese prima della pubblicazione di \"Origin\". Non mancano riferimenti alla sfera religiosa cristiana. Il coinvolgimento degli Evanescence nel circuito della musica cristiana era piuttosto dichiarato, anche se Amy Lee, pur essendo lei stessa cristiana, in seguito ha tenuto dare alla band un'immagine pi\u00f9 laica e universale:\nOrigin \u00e8 una traccia strumentale di 35 secondi che introduce la traccia seguente, \"Whisper\", anticipando il motivo di chitarra elettrica con cui inizia quest'ultima. Una traccia composta prevalentemente da effetti sintetizzati e parole sussurrate per concludere con alcune citazioni tratte dal film \"Terror in the Haunted House\". Queste citazioni tratte dai film non erano rare nei primi lavori della band, pratica che poi \u00e8 stata accantonata da \"Fallen\" in poi.\nWhisper \u00e8 una delle tracce di \"Origin\" ad essere stare inserite in \"Fallen\", tuttavia la traccia trova origine in lavori ancora pi\u00f9 precedenti. La prima versione di \"Whisper\" risale infatti al 1999, quando venne pubblicata per la prima volta nel secondo EP della band intitolato Sound Asleep. La traccia \u00e8 molto simile a quella inserita in \"Fallen\", ancora non erano stati inseriti i cori latini alla fine del brano e in sottofondo si poteva sentire la voce di David Hodges.\nImaginary \u00e8, anch'essa come \"Whisper\", una delle tracce di \"Origin\" ad essere stata inserita in \"Fallen\". Questa \u00e8 una delle prime canzoni che gli Evanescence scrissero per la band. La prima versione della canzone risale al 1998, quando venne pubblicata nel primo EP della band. In quel tempo Ben ad Amy avevano soltanto 17 anni. Da quella pubblicazione in poi sono state create altre cinque versioni in studio (alcune mai pubblicate) per arrivare sino a quella conosciuta dai pi\u00f9, ossia quella pubblicata in \"Fallen\" (estratta poi come singolo promozionale). La canzone pu\u00f2 essere interpretata come la scoperta di un posto bucolico che permette di evadere dal mondo reale e dai problemi ad esso connessi. Nella traccia si possono individuare dei riferimenti alla vecchia camera da letto della cantante, vista come un rifugio dai dolori della vita.\nMy Immortal \u00e8 una delle canzoni pi\u00f9 popolari mai registrate dalla band e anche una delle prime canzoni scritte dagli Evanescence. La versione originale venne scritta da Ben quando aveva solo 15 anni. Quella versione sub\u00ec nel tempo diverse modifiche e integrazioni che portarono Amy e David a condividerne i crediti. La versione di \"Origin\" \u00e8 molto simile, ma senza gli archi, a quella inserita in Fallen, in seguito modificata ulteriormente per poter essere pubblicata come il singolo, che poi si \u00e8 rivelato essere quello di maggior successo della band (insieme a \"Bring Me to Life\"). Come altre canzoni scritte dalla band in quel periodo, il testo si ispira a una piccola storia scritta da Ben. Secondo alcune dichiarazioni di Ben la canzone parlerebbe di \"uno spirito che sta con te dopo la sua morte e ti perseguita finch\u00e9 non desideri veramente che se ne vada perch\u00e9 non ti vuole lasciare in pace\".\nField of Innocence \u00e8 una traccia dalle tinte soffuse basata su una poesia scritta da Ben Moody. In sottofondo si pu\u00f2 sentire la sua voce mentre la sta leggendo. Nel testo dalla canzone, scritto da Amy, chiari sono i riferimenti ad una visione nostalgica dell'infanzia: \u00ab I still remember the world /\nFrom the eyes of a child. / Slowly those feelings / were clouded by what I know now. \u00bb. I versi in latino ripetuti durante la canzone sono stati tratti dal canto latino \"Jesu dulcis memoria\", il cui testo pare risalire a San Bernardo di Chiaravalle. L'ensemble (cori) di voci femminili \u00e8 composto da Suvi Petrajajvri, Sara Moore, Catherine Harris e Samantha Strong.\nEven in Death \u00e8, insieme ad Understanding, l'unica canzone pre-Fallen ad essere stata eseguita live dopo la pubblicazione di Fallen. Ben Moody rivel\u00f2 che questa canzone trattava di un amore cos\u00ec intenso per qualcuno da condurre a dissotterrare la propria anima gemella per averla a fianco a s\u00e9 anche dopo la morte. L'intero testo non \u00e8 altro che una metafora, il cui significato viene esplicitato alla fine della canzone tramite una citazione del film \"Il corvo - The Crow\" (1994): \"People die but real love is forever\".\nLies \u00e8 una traccia anticipata da una lunga introduzione dominata dai vocalizzi di Amy, per poi cambiare di colpo a seguito dell'esecuzione di un forte suono elettronico. A prestare la voce maschile nella versione di \"Origin\" \u00e8 Bruce Fitzhugh della band christian death metal \"Living Sacrifice\", mentre Stephanie Pierce provvede alle voci femminili di sottofondo(soprano). Successivamente, di questa traccia ne \u00e8 stato fatto un remake, con le voci di Amy e David, conosciuto con il nome di \"Lies (Post-Origin demo)\", che a parte il titolo e alcuni versi non conserva nulla della traccia omonima che l'ha preceduta.\nPubblicazione e promozione.\nL'album fu pubblicato il 4 novembre del 2000 e venduto durante i concerti della band a Little Rock, Arkansas, e tramite il sito web della casa discografica.\nNel sito ufficiale della casa discografica di allora, la \"Bigwig Enterprises\", era possibile inizialmente acquistare una copia di Origin soltanto negli Stati Uniti, tramite PayPal.com e via posta. Successivamente le prenotazioni vennero rese disponibili anche per il Canada e persino per l'Europa.\nLa pubblicazione dell'album fu annunciata tramite la stazione radio locale KLEC \"Lick\" 106.3 FM (che trasmette nell'area metropolitana di Little Rock) dove il singolo principale \"Whisper\" riscosse un discreto successo. La promozione fu accompagnata da un concerto di inaugurazione definito dalla casa discografica come un \"CD Release Party\", dove l'album fu venduto per la prima volta. Quella notte furono vendute pi\u00f9 di mille copie. Il resto delle copie dell'album, ora non pi\u00f9 in stampa, fu venduto durante i concerti nei modesti club e locali di Little Rock e tramite il sito internet della casa discografica.\nSingoli.\n\"Whisper\" fu scelto e pubblicato come primo singolo estratto dall'album \"Origin\". Venne trasmesso inizialmente su una radio locale dell'area metropolitana di Little Rock, KLEC \"Lick\" 106.3 FM, dove divenne il nuovo singolo pi\u00f9 richiesto per pi\u00f9 di due settimane consecutive, attirando l'attenzione di etichette discografiche e stazioni radio di portata nazionale. Per la modesta entit\u00e0 della pubblicazione e della promozione, del singolo non venne fatto alcun video. Quello di \"Whisper\" fu il primo singolo della Band anche se potrebbe essere considerato piuttosto un singolo promozionale in quanto venne pubblicato esclusivamente a scopo promozionale e non commerciale. Tre anni dopo, sotto la casa discografica Wind-up Records, la band diede alla luce il suo primo vero e proprio singolo, \"Bring Me to Life\", destinato ad avere successo su scala mondiale.\nFurono trasmesse in radio anche \"Lies\" (nell'estate del 2000, prima della pubblicazione dello stesso \"Origin\") ed \"Even in Death\", che fu pubblicata anche in una compilation intitolata \"The Gas Collection 25\", tramite il trentaseiesimo numero del mensile \"The 7ball\".\nRipubblicazione nella \"The Ultimate Collection\" (2017).\nL'album venne ripubblicato diversi anni dopo, il 3 febbraio 2017, come contenuto esclusivo del cofanetto di vinili \"The Ultimate Collection\". Il box conteneva al suo interno tutti gli album in studio fino ad allora registrati e un album contenente tutte le b-side della band, intitolato Lost Whispers. La pubblicazione di questo cofanetto fu travagliata, infatti, nonostante venne annunciata inizialmente per l'autunno del 2016, fu pi\u00f9 volte posticipata. Per scusarsi del disagio Amy si offr\u00ec di firmare un poster (riprendente il tema grafico della collection) che sarebbe poi stato inviato a casa di chi aveva gi\u00e0 preordinato il prodotto. Questo \u00e8 tutt'oggi l'unico modo per reperire una copia fisica dell'album, che non sia quello di andare a cercare una delle poche copie originali nel mercato dell'usato. Considerato dalla cantante stessa una semplice raccolta di demo registrata al solo scopo di ottenere un contratto discografico, questo album non fu pi\u00f9 ristampato dal 2000: \"Ho cercato di celarlo fin da quando \"Fallen\" \u00e8 stato pubblicato perch\u00e9 \u00e8 il nostra vera origine di quando eravamo degli adolescenti in cerca di capire cosa fossimo, di come scrivere la musica e di che tipo di sound avessimo dovuto dare alla nostra band\".\nLa promozione di questo cofanetto, di dimensioni modeste, si mosse principalmente nei canali ufficiali della band. Fu Amy stessa ad ammettere che \"The Ultimate Collection\" fosse indirizzato ai fan pi\u00f9 accaniti (\"HARDCORE FANS ONLY\"). Le due tracce inedite di \"Lost Whispers\", la tittle track e la nuova versione di \"Even in Death\", furono pubblicate sul canale ufficiale di Youtube della band. In quel periodo, durante il tour invernale in Nord America, venne eseguita dal vivo la nuova versione di \"Even in Death\" al piano.\nTracce.\nTesti e musiche di Amy Lee, Ben Moody e David Hodges, eccetto dove indicato."}
{"id": "111228", "revid": "547992", "url": "https://it.wikipedia.org/wiki?curid=111228", "title": "Maurizio Galbaio", "text": "Biografia.\nOriginario di Eraclea, faceva parte del ceto dei possidenti e, secondo Giovanni Diacono, era un grande esperto della cosa pubblica.\nFu nominato doge nel 764 a Malamocco, allora centro politico del Ducato di Venezia, durante un'assemblea riunitasi in seguito alla deposizione di Domenico Monegario. La sua elezione, avvenuta senza attriti, chiuse un lungo periodo di instabilit\u00e0 caratterizzato dagli scontri interni all'aristocrazia, divisa in varie fazioni in base agli interessi economici e politici. Forse anche l'elezione di un eracleense nella citt\u00e0 rivale di Malamocco pu\u00f2 essere vista come un segnale di distensione.\nIl suo lungo dogato \u00e8 ricordato dalle cronache come un periodo di pace interna e di buona amministrazione. Secondo gli storici, oltre ad essere un governante equilibrato e giusto, ebbe il merito, per quanto possibile, di lasciare il Ducato al di fuori dei turbinosi avvenimenti europei del periodo: la fine del Regno Longobardo, l'ascesa di Carlo Magno, il nuovo ruolo politico del papa, la crisi dell'Impero Bizantino in Occidente.\nMaurizio Galbaio contribu\u00ec inoltre a potenziare ulteriormente la figura del doge, nata come semplice carica burocratico-militare affiancata dai tribuni. Pur rimanendo formalmente dipendente da Costantinopoli, si acceler\u00f2 il processo di affrancazione di Venezia e il \"dux\" divenne un'istituzione principesca con successione dinastica. Lo dimostra, nel 778-779, la nomina a coreggente del figlio Giovanni Galbaio.\nIl doge contribu\u00ec invano alla difesa dell'Istria conquistata dai Longobardi attorno al 770. Questo avvenimento provoc\u00f2 lo smembramento dell'antica regio X Venetia et Histria che, sin dal momento della sua istituzione ai tempi di Augusto, aveva sempre rappresentato una realt\u00e0 unitaria. Secondo il \"Liber pontificalis\" durante il conflitto suo figlio Giovanni cadde prigioniero degli occupanti.\nSuccessivamente dovette affrontare la minaccia dei Franchi di Carlo Magno, che nel 774 avevano conquistato il Regno dei Longobardi. Maurizio Galbaio rispose a questo avvenimento agendo in ambito ecclesiastico: nel 775 promosse la fondazione della diocesi di Olivolo, creando cos\u00ec un'istituzione del tutto slegata dalla Terraferma e in sintonia con il governo lagunare. Questa decisione provoc\u00f2 un aspro scontro con il patriarca di Grado Giovanni, massima carica ecclesiastica delle Venezie.\nNel periodo 787-788 i Franchi conclusero la conquista dell'Istria e il Ducato si ritrov\u00f2 del tutto accerchiato. Nel 787 i mercanti veneziani furono espulsi dalla zona di Ravenna e dalla Pentapoli e ne furono confiscati i beni nella diocesi di Ravenna. L'atto, sostenuto anche dal pontefice, aveva come obiettivo quello di indebolire uno degli ultime realt\u00e0 bizantine in Italia."}
{"id": "111231", "revid": "124150481", "url": "https://it.wikipedia.org/wiki?curid=111231", "title": "Antiochia di Pisidia", "text": "Antiochia di Pisidia fu una citt\u00e0 romana situata nell'attuale provincia turca di Isparta.\nIl sito archeologico dista circa dall'attuale villaggio di Yalva\u00e7. La citt\u00e0 era posta su sette colline, di cui la pi\u00f9 alta raggiunge i . Circondata da alte montagne, pur essendo posta vicino alle coste del mediterraneo, non ne prende il clima che resta fresco e molto ben irrigato dalle sorgenti che sgorgano nelle vicine montagne.\nStoria.\nSedici sono le citt\u00e0 del Medio Oriente che portano il nome di Antiochia, in quanto la dinastia seleucide ebbe molti sovrani con il nome di Antioco. Antiochia in Pisidia pare essere stata fondata da Antioco I Sotere, quando estese il suo regno verso occidente sconfiggendo i Galati in una battaglia dove utilizz\u00f2 16 elefanti da guerra, animali completamente sconosciuti ad essi. Pose questa citt\u00e0 a controllo della frontiera. Ritrovamenti archeologici fanno comunque rimontare al IV secolo a.C. i primi insediamenti.\nLa citt\u00e0 era sede di un importante santuario dedicato al dio lunare Men, probabilmente derivato dal culto del dio mesopotamico Sin.\nLa regione torn\u00f2 sotto i Galati con il trattato di Apamea del 188 a.C., in cui fu ceduta da Antioco III, e vi sorse il regno di Pergamo.\nNel 133 a.C. i Romani ereditarono il regno da Attalo III, il suo ultimo re, ma la regione comunque rest\u00f2 per parecchio tempo contesa da vari regni. I Romani vi si imposero nel 102 a.C., ma il territorio rest\u00f2 difficilmente controllabile, a causa della sua morfologia. Nella regione vennero create delle colonie, distribuendo le terre tra i legionari, e vi fu costruita una strada, la \"via Sebaste\", che passava per Antiochia. Nel 25 a.C. fu creata la Provincia di Galatia, della quale Antiochia faceva parte. Sotto Augusto fu l'unico capoluogo della regione a ottenere il nome di Cesarea.\nAll'inizio dell'era cristiana Antiochia era diventata un crogiolo di numerose culture grazie all'intensa attivit\u00e0 economica, militare e religiosa. San Paolo e Barnaba visitarono due volte la citt\u00e0, a testimonianza dell'importanza da essa assunta, e contribuirono alla sua rapida cristianizzazione. Divenne sede vescovile in epoca subapostolica.\nL'editto di Costantino del 313 e le altre misure prese a sostegno della religione cristiana, permisero a questa di espandersi nella regione e nella citt\u00e0, che fu anche sede di concili. Alla fine del IV secolo divenne capitale della provincia di Pisidia.\nNel VI secolo inizi\u00f2 la decadenza della regione e della citt\u00e0. Pur restando un importante centro religioso per la cristianit\u00e0, come altre colonie romane, rimase sempre pi\u00f9 esclusa dai nuovi itinerari commerciali. Inoltre l'Impero Romano d'Oriente si sentiva ora minacciato a sud-est dai guerrieri della nuova religione islamica proveniente dall'Arabia. Le incursioni arabe dal mare e da terra indebolivano l'Impero e in pi\u00f9 occasioni la stessa capitale Costantinopoli fu sottoposta ad assedio. L'attacco pi\u00f9 feroce inferto a Antiochia fu portato dagli Abbasidi nel 718, durante il regno del califfo al-Wal\u012bd ibn 'Abd al-Malik. La citt\u00e0 non si riprese mai pi\u00f9 da questo mortale colpo.\nNell'XI secolo i Turchi selgiuchidi invasero l'Anatolia e l'11 settembre 1176 l'esercito bizantino e quelli del sultano si scontrarono a Myriokephalon (mille teste), sito di cui non si conosce l'esatta ubicazione ma sicuramente nelle vicinanze dell'antica Antiochia. I Turchi abbandonarono le colline per insediarsi nella valle, non dovendo pi\u00f9 preoccuparsi della difesa in quanto possedevano il controllo di tutta l'Anatolia. La dominazione turca mantenne i nomi delle principali citt\u00e0, ma Antiochia, essendo nome oramai dimenticato per l'assenza di abitanti e credenti cristiani a ricordarlo, venne chiamata \"Yalva\u00e7\" che significa \"Profeta\" in ricordo di San Paolo."}
